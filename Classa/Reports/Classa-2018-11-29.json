{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389974-%E2%80%9E%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD%E2%80%9C-%D1%82%D1%8A%D1%80%D1%81%D0%B8-%D0%BD%D0%BE%D0%B2-%D0%B7%D0%B0%D0%B2%D0%BE%D0%B4-%D0%B7%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Фолксваген” планира да открие нова фабрика в Източна Европа, а потенциалните местоположения са България, Турция и Румъния, съобщава „Аутомобилвохе” (Automobilwoche). На 18 ноември шефът на „Фолксваген” Херберт Дайс заяви, че производителят на автомобили търси място за нова фабрика в Източна Европа, където да започне да сглобява „Шкода” и „Сеат” след 2022 г.     Това става при остра вътрешна борба в компанията. Синдикатът на германските работници във „Фолксваген”, се конкурира с ръководството на „Шкода” за контрола над новия завод. В него се планира да работят между 4000 и 5000 служители. Като се предвижда на поточните линии да се сглобяват „Шкода Карок” и „Сеат Атека”. От „Фолксваген” вече потвърдиха, че ще прехвърлят производството на лимузините„Пасат” в Чехия. Но там производството излиза скъпо и се търсят по-евтини дестинации за моделите от по-ниските ценови класове. Друга възможност е една от фабриките за двигатели на компанията в Полша или Унгария да се преоборудва в завод за сглобяване на автомобили. Причината за тези действия на „Фолксваген” е преминаването към производство на електрически коли, в което се планира да бъдат инвестирани 34 млрд. евро до 2022 г. Те ще се сглобяват в заводите в Германия.  ", "date": "2018.11.29", "title": "„Фолксваген“ търси нов завод за автомобили и в България"}
{"url": "http://www.classa.bg/%D1%81%D0%B2%D1%8F%D1%82/item/389970-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%BB%D0%B8-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B3-20-%D0%B2-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0", "text": "Президентът на САЩ, Доналд Тръмп, е планирал двустранна среща с руския президент Владимир Путин в кулоарите на срещата на върха на Г-20, която ще се проведе от 30 ноември до 1 декември в Буенос Айрес, Аржентина, съобщи прессекретарят на Белия дом Сара Сандърс на брифинг.   Според Джон Болтън, съветник по националната сигурност на президента на САЩ, на срещата двамата лидери ще продължат разговорите, проведени на двустранната среща на върха в Хелзинки (Финландия) през юли тази година. Що се отнася до дневния ред, Болтън подчерта, че те ще се занимават с \"въпроси на сигурността и контрола на въоръженията и регионални въпроси, включително Близкия изток\".   Президентът на САЩ, обаче, заяви в интервю за \"Вашингтон пост\", че може да отмени срещата с Путин поради морския инцидент между Русия и Украйна в Керченския проток. Ръководителят на Белия дом заяви, че чака \"пълен доклад\" от екипа си за национална сигурност с всички подробности за инцидента.   \"Това ще бъде много решаващо\", заяви американският президент. \"Може би няма да има среща, не ми харесва тази агресия, абсолютно не искам агресия\", каза той.   Според прессекретаря на Белия дом \"По време на срещата на Г-20, президентът и делегацията ще си взаимодействат с много лидери, включително и на двустранни срещи: с президента на Аржентина, президента на Русия, министър-председателя на Япония, канцлерът на Германия и на работна вечеря с президента от Китай \", каза Сара Сандърс.   Освен това Джон Болтън спомена вече планираните срещи между Тръмп и президентите на Южна Корея и Турция и с министър-председателя на Индия.   Президентът не планира да се срещне с престолонаследника на Саудитска Арабия, Мохамед бин Салман, по време на срещата на Г-20, заяви Джон Болтън.", "date": "2018.11.29", "title": "Ще се срещнат ли Путин и Тръмп на срещата на върха на Г-20 в Аржентина?"}
{"url": "http://www.classa.bg/%D1%81%D0%B2%D1%8F%D1%82/item/389971-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B7%D0%B0%D0%BA%D0%BE%D0%BD%D0%BD%D0%BE-%D0%B6%D0%B8%D0%B2%D0%B5%D0%B5%D1%89%D0%B8%D1%82%D0%B5-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-%D1%81%D0%B0-%D0%B7%D0%B0%D1%89%D0%B8%D1%82%D0%B5%D0%BD%D0%B8-%D0%BE%D1%82-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Всички студенти от ЕС, които започнат следването си във Великобритания през 2019 година, ще се възползват от достъпа, който ЕС дава до такси и заеми, заяви британският посланик у нас Ема Хопкинс по време на съвместно заседание на комисиите по външна политика и европейски въпроси в Народното събрание. Тя добави, че скоро се очаква по-детайлна информация за стартиращите през 2020 г.Правата на българските граждани, които живеят законно в Обединеното кралство, са защитени от споразумението за Брекзит, посочи дипломатът. По думите й за българите във Великобритания, които ще трябва да кандидатстват за дългосрочно пребиваване в рамките на споразумението, се създава нова дигитална процедура.   Гласуването в британския парламент на 11 декември за споразумението за Брекзит е едно от най-отговорните в живота ми, заяви посланикът на Великобритания у нас Ема Хопкинс по време на срещата си с депутатите. Близо 80 000 български граждани живеят във Великобритания, според официалните данни, а според неофициална информация - 120 000. Всички те, както и британските граждани, живеещи в България, са загрижени за бъдещето си каза Хопкинс: „Споразумението урежда този въпрос. Ако пребивават законно в която и да е държава-членка на ЕС, то гарантира правото им на пребиваване, а също и към тях да се присъедини семейството им и да продължат да работят.\"", "date": "2018.11.29", "title": "Правата на законно живеещите на Острова са защитени от споразумението за Брекзит"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389972-%D0%BA%D0%B0%D0%BF%D0%B8%D1%82%D0%B0%D0%BB%D0%BE%D0%B2%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8-%D0%B2-%D1%86%D0%B8%D0%B5-%D0%BF%D1%80%D0%B5%D0%B7-2018-%D0%B3-%D0%BF%D0%B5%D1%87%D0%B5%D0%BB%D0%B8%D0%B2%D1%88%D0%B8-%D0%B8-%D0%B3%D1%83%D0%B1%D0%B5%D1%89%D0%B8", "text": "Капиталовите пазари в региона на Централна и Източна Европа са напът да изпратят годината под знака на коренно различни настроения – от сериозна експанзия до загуба на доверието на инвеститорите и масови разпродажби. Но отвъд всички външни фактори, които оказват влияние на представянето на пазарите, самите пазари вече не са същите и поради още една причина – влязлата в сила нова правна рамка през 2018 г. в областта на пазарите на финансови инструменти - MiFID II. Лошите примери Украинският капиталов пазар се нарежда сред най-растящите през цялата 2018 г. – за изминалите десет месеца на годината той успява да напредне с близо 80%. Интересното е, че борсата в Украйна беше най-добре представилата се в света през 2017 г. с ръст от 80%. „Това е забележителен обрат спрямо 2015 г., когато водещият показател в страната загуби близо 60% от стойността си“, коментира в свой анализ на сайта си украинското Radio Lemberg. Още през пролетта на миналата година Международният валутен фонд заяви, че украинската икономика показва признаци за възстановяване, както и, че е налице основа за по-нататъшен растеж. В своя статия от средата на ноември директорът на Световната банка за Украйна, Беларус и Молдова Сату Кахонен посочва, че Украйна е постигнала огромен напредък през последните три години по отношение на възстановяване на доверието във финансовия сектор. От Световната банка обаче предупредиха, че ако не бъдат проведени редица реформи в страната, ръстът на БВП ще се забави. Монетата обаче винаги има две страни. Така например ликвидността и цялостната инфраструктура на украинския капиталов пазар са силно влошени. „Силният ръст на местния индекс дори не е ясно откъде идва, имайки предвид представянето на настоящите му компоненти - едва 7 на брой, а обемите и free float-ът са изключително ниски“, коментира за Invetsor.bg Надя Неделчева, ръководител на отдел „Управление на портфейли и анализи” в Карол Капитал Мениджмънт.  В топ 3 на печелившите капиталови пазари от началото на годината попадат още и македонският и руският. На борсата в Македония индексът MBI 10 се повиши с 40% към края на октомври 2018 г., докато водещият показател в Русия е прибавил близо 12% към стойността си. Според Надя Неделчева позитивните настроения на руския пазар са повлияни от ръста в цената на петрола, който се наблюдаваше през предходните месеци. От друга страна, продължаването на икономическите санкции към страната от страна на САЩ и Западна Европа дават своето отражение върху паричните потоци към пазара, а също така и върху движението на рублата, която е под натиск тази година, отчитайки спад от над 8% спрямо еврото от началото на годината. На другия полюс За периода януари - октомври най-много губи основният показател в Турция – близо 22%. Само през октомври местният индекс ISE 100 се е разделил с 9,76% от стойността си, въпреки че се представи най-добре сред борсите в региона през септември на месечна база. Тези резки промени в настроенията са сигнал за разклатеното доверие на инвеститорите. Очакванията за инфлацията в страната се влошават и в началото на ноември Турската централна банка ревизира в посока нагоре съществено прогнозите си за инфлацията от 13,4% на 23,5% за тази година и от 9,3% на 15,2% през следващата. Обемът на продажбите на дребно в Турция намаля за първи път от повече от година и половина насам през септември. „Най-голяма волатилност през годината се наблюдаваше именно при турския пазар и валута“, обясни още Неделчева от Карол Капитал Мениджмънт. Поредица от фактори обуславят тази  волатилност, като в голяма степен тя е провокирана от влошаващи се макроикономически  данни, най-вече много висока инфлация, и липсата на адекватни мерки от страна на Централната банка за овладяването ѝ. В крайна сметка повишаването на лихвите през септември с повече отколкото очакваха пазарните участници, оказа известна подкрепа на турската лира, която независимо от това, е със загуби от над 25% спрямо еврото от началото на годината. Според анализатора от Карол Капитал Мениджмънт и руският, и турският пазар остават на ниски нива, както спрямо останалите развиващи се пазари, така и в исторически план. Надя Неделчева е убедена, че силните спадове при турския пазар създават интересни възможности за покупка, но опасността от засилена волатилност остава. Гръцкият капиталов пазар също не се радва на интереса на инвеститорите, като от началото на годината основният измерител на борсата в Атина се понижава с 20,22%. Третият по спад регионален пазар за изминалите десет месеца на годината е полският с понижение от 13,23%.     Родният бенчмарк на сините чипове SOFIX е изтрил 11,9% от стойността си от началото на годината, като почти през цялото време търговията на Българска фондова борса беше съпътствана от ниска ликвидност и по-скоро нарастваща тенденция на дружества, желаещи да се делистнат от борсата. А тогава, когато се наблюдават по-високи обороти, то те в голямата си част се дължаха на единични прехвърляния. Представянето на пазарите през настоящата година е повлияно от общия негативен сентимент сред инвеститорите. Липсва и по-засилена активност по отношение на първичните публични предлагания, но според анализатори тази тенденция на набиране на капитал през борсите тепърва ще се утвърждава в региона, намирайки в момента на много начален стадий. Все пак не липсват и позитивни примери, като чешката компания за антивирусен софтуер Avast, която през май тази година се листна в Лондон, набирайки над 800 млн. долара като това бе едно от най-големите IPO-та в Европа тази година. Последващото движение на цената даде възможности за реализиране на добра възвращаемост. Според Надя Неделчева IT секторът, бъдейки емблематичен за региона като цяло, е сред особено интересните, що се отнася и до портфейлни инвестиции. От Карол Капитал Мениджмънт смятат, че капиталовият пазар в региона е на много ранен етап на развитие, давайки за пример ниското ниво на проникване. Съотношението пазарна капитализация/БВП е под 20% в редица страни от региона, като най-висок е показателят в Полша - малко над 65%. За сравнение - този измерител е над 100% при развитите пазари. Това предполага много солиден потенциал за наваксване в дългосрочен план. „Въпреки разнопосочните движения на пазарите от региона от Централна и Източна Европа тази година оставаме позитивни за акциите на местните компании поради високия ръст, отчитан от икономиките, от една страна, и заради ниските оценъчни съотношения на акциите, от друга“, коментира още Надя Неделчева от Карол. Регионалните икономики отчитат много силен ръст през последните няколко години, движени в най-голяма степен от засилено вътрешно потребление. Данните за третото тримесечие на 2018 г. потвърждават тази тенденция, като особено силно впечатление прави ръстът от 5,7% на годишна база при Полша и от 5% при Унгария. Останалите страни от региона също растат значително по-бързо от развита Европа, като това намира отражение и в силните корпоративни резултати. „Поради наличието на множество фактори пазарите от Централна и Източна Европа изостанаха солидно през изминалите десет години, което според нас е шанс за развитие в дългосрочен план“, допълват от Карол. Индексът MSCI EFM Europe+CIS е с над 50% под върха си от 2007 г. при паралелен силен ръст при много голяма част от останалите региони.  Тези и други теми ще се дискутират в рамките на най-големия форум на инвестиционната общност в България и региона  , организиран от   за седма поредна година. Той ще даде конкретни практични съвети за инвестиции в съвременната глобална икономическа среда на 30 ноември в Интер Експо Център, София. В рамките на   ще бъдат обявени и резултатите от Класацията на   на българските фондове за 2018 г.", "date": "2018.11.29", "title": "Капиталовите пазари в ЦИЕ през 2018 г.: Печеливши и губещи"}
{"url": "http://www.classa.bg/%D1%81%D0%B2%D1%8F%D1%82/item/389973-dow-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D1%81%D0%B8-%D0%B5%D0%B4%D0%BD%D0%BE%D0%B4%D0%BD%D0%B5%D0%B2%D0%B5%D0%BD-%D1%80%D1%8A%D1%81%D1%82-%D0%BE%D1%82-8-%D0%BC%D0%B5%D1%81%D0%B5%D1%86%D0%B0-%D0%BD%D0%B0%D1%81%D0%B0%D0%BC", "text": "Американските пазари завършиха борсовата сесия в сряда със силни ръстове, след като председателят на Федералния резерв  , че лихвените проценти са близо до неутралното си ниво – промяна спрямо изказването на гуверньора отпреди два месеца, съобщава Индексът на сините чипове  Dow Jones Industrial Average  отбеляза скок от над 600 пункта, или 2,5%, достигайки ниво от 25 366,43 пункта. Това е най-големият еднодневен ръст на бенчмарка от 26 март насам и вторият му най-добър ден за годината. За седмицата Dow отчита ръст от над 1000 пункта. Широкият измерител  S&P 500  скочи с 2,3% до 2743,78 пункта. Технологичният показател  Nasdaq Composite  пък нарасна с близо 3% до ниво от 7291,59 пункта – най-доброто му еднодневно представяне от 25 октомври насам. Благодарение на доброто си представяне от сряда Dow и S&P 500 са на позитивна територия за месеца. По думите на Робърт Павлик, главен инвестиционен стратег към SlateStone Wealth коментарите на Пауъл са „точно каквото пазарите очакваха да чуят“. „Очевидно това има общо с реакциите на пазара на предишните му коментари“, допълни той. Цената на банковите акции отбеляза ръст, след като краткосрочните лихви по заемите се понижиха, а дългосрочните нараснаха след коментарите на Пауъл. Книжата на  Morgan Stanley  и  Goldman Sachs  завършиха борсовата сесия с повишение от над 2%, а тези на  J.P. Morgan Chase  – с 1,11%.     Технологичният сектор също отбеляза ръст в сряда, успявайки да възстанови част от загубите си от последните дни. Цената на акциите на  Amazon  и  Netflix  скочи с над 6%, а тази на  Apple  и  Alphabet  с над 3,5%. Книжата на  Facebook  поскъпнаха с 1,3%. Облекчаването на търговското напрежение между САЩ и Китай също допринесе за по-доброто представяне на пазарите в сряда. По-рано днес в. New York Times съобщи, че американският президент се притеснява за ефекта от дългосрочна търговска война с Китай върху пазарите и икономиката, което може да означава, че той ще се опита да потърси компромис с Пекин, съобщава източник от администрацията пред вестника. Коментарите на Паул доведоха и до понижение на доходността по краткосрочните американски държавни ценни книжа. Доходността по  двугодишните облигации  се понижи до 2,813%, а тази по  10-  и  30-годишните  нарасна до съответно 3,063% и 3,348 пункта. Доларът  също поевтиня след изказването на Пауъл. Доларовият индекс се понижи с 0,55% до 96,84 пункта. На стоковите пазари цената на  петрола  е на червена територия. Американският лек суров петрол  WTI  поевтиня с 2,35% до 50,35 долара за барел. Фючърсите върху международния бенчмарк  Брент  пък се търгуват със спад от 2,47% до цена от 58,72 долара за барел. Златото  на свой ред поскъпва с 0,65% до 1221,30 долара за тройунция.", "date": "2018.11.29", "title": "Dow отбеляза най-големия си еднодневен ръст от 8 месеца насам"}
{"url": "http://www.classa.bg/%D1%81%D0%B2%D1%8F%D1%82/item/389964-%D1%83%D1%87%D0%B5%D0%BD%D0%B8%D1%82%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BA%D0%B0%D0%BA-%D0%BC%D0%BE%D0%B7%D1%8A%D0%BA%D1%8A%D1%82-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "Учените от Калифорнийския университет в Бъркли (САЩ) откриха, че мозъкът използва два \"часовника\", за да прави временни прогнози, които се реализират в различни части на този орган.   Изследването показва, че \"има два различни начина, по която тези мозъчни системи ни позволяват не само да съществуваме, но и активно да предвиждаме бъдещето\", заяви специалистът, който води това изследване, Асаф Бреска.   Така, един от тези вътрешни механизми се основава на предишния опит и е свързан с малкия мозък, а другият зависи от ритъма и е свързан с базовите ганглии.   Ритъмната система е чувствителна към периодични събития, като това, което ни е вродено - към речта и музиката. От друга страна, интервалната система осигурява по-общ капацитет за очакване, чувствителен към временните закономерности дори при липса на ритмичен сигнал.   Пример за първия случай е раздвижването на тялото, преди да зазвучи първата нота на музиката, която очакваме, а вторият се илюстрира с факта, че настъпваме педала на газта само части от секундата, преди да се смени светофарът.   Тези открития оспорват идеята, че само една мозъчна система обработва всички наши времеви нужди и внушава, че ако един от тези \"невронни часовници\" сгреши, другият може да поеме неговите задачи.", "date": "2018.11.29", "title": "Учените разкриват как мозъкът \"прогнозира\" бъдещето"}
{"url": "http://www.classa.bg/%D1%81%D0%B2%D1%8F%D1%82/item/389965-%D0%B6%D0%B5%D0%BD%D0%B0-%D1%81%D1%8A%D0%B4%D0%B8-%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B8-%D0%BE%D0%B1%D1%8A%D1%80%D0%BA%D0%B0%D1%85%D0%B0-%D0%B7%D0%B0%D1%85%D0%B0%D1%80%D0%B5%D0%BD-%D0%BF%D0%B0%D0%BC%D1%83%D0%BA-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8", "text": "Една жена на име Даша Финчър, съди полицаите от Монро Каунти, щата Джорджия, които объркаха син захарен памук, намерен вътре в автомобила й, с метамфетамин, Това се случи заради за дефектен тест за дрога, който я принудил да прекара три месеца в затвора през 2016 г., съобщиха местните медии.   Обвинена в трафик на наркотици, жената трябваше да прекара три месеца в затвора, понеже не можела да плати гаранция от един милион долара. След като изтърпя присъдата си, нов анализ разкри, че това, което се съдържа в торбичката, не е незаконно вещество, а захарен памук. Истинският анализ принуди прокурорите да оттеглят обвиненията срещу нея и да я освободят.   \"Искам да платят за това, което ми сториха\", каза Финчър, заявявайки, че през времето си в затвора е пропуснала важни моменти от семейния си живот. Жената подаде жалба също срещу производителя на упоменатия тест за наркотици.", "date": "2018.11.29", "title": "Жена съди полицаите, които я арестуваха и объркаха захарен памук с наркотици"}
{"url": "http://www.classa.bg/%D1%82%D0%B5%D1%85%D0%BD%D0%BE/item/389966-%D0%BA%D0%B0%D0%BA-%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0%D1%82-%D0%BF%D0%B0%D1%80%D0%BE%D0%BB%D0%B8%D1%82%D0%B5-%D0%B8-%D0%BB%D0%B8%D1%87%D0%BD%D0%B8%D1%82%D0%B5-%D1%81%D0%B8-%D0%B4%D0%B0%D0%BD%D0%BD%D0%B8", "text": "Казват, че \"страх лозе пази\" и в случая на Дейв Уайнщайн това е точно така. Още докато е на служба в американското правителство, IT специалистът решава да предприеме някои доста радикални мерки, за да пази данните, с които оперира, от хакери. Към един момент той и колегите му физически изваждат твърдите дискове от компютрите си и ги заключват в специални сейфове в края на деня, за да не може наистина никой да достигне до ценната информация. И макар такива нива на сигурност да не са необходими винаги (даже и в повечето случаи не са), възможността някой да открадне информацията от кредитната ти карта или да злоупотреби с нея, кражбите на самоличност или просто това да станеш жертва на хакери, са достатъчна причина да се замислиш за сигурността си онлайн. Затова и хората като Уайнщайн намират творчески начини да защитят своите пароли и устройства. Когато видиш на какво са способни хората, особено в интернет, престава да има такова нещо като прекалената предпазливост. Култов пример за това е и главният изпълнителен директор на Facebook Марк Зукърбърг, за когото се знае, че прикрива обектива на уебкамерата си с лепенка - практика, разпространена сред все повече хора (до голяма степен заради самия Зукърбърд - все пак когато един такъв човек го прави, значи може и да има смисъл). Но това далеч не е най-странното нещо, което човек може да направи с идеята да се защити от зложелатели. И ако вече дори в голяма част от потребителите се вкорени идеята да не използват една и съща парола за повечето сайтове, някои експерти отиват по-далеч за това да максимизират личната си киберсигурност. В момента Уайнщайн вече е вицепрезидент по изследването на киберзаплахи в Claroty - компания за киберсигурност. Той използва поне две различни програми срещу кражба на лични данни като Experian, Equifax или Lifelock, за да е сигурен, че нито байт от неговата информация няма да бъде компрометирана или продадена в интернет. Тези услуги наблюдават финансови данни, като например информация за кредитни карти, заявки за заем и банкови сметки, за да гарантират, че информацията не се компрометира или продава онлайн.  В случая неговите навици, свързани със сигурността, са далеч от рядкост, поне не и сред хората, които се занимават пряко с интернет. Уенди Надър, консултант в сферата на защитата на данните в Duo Security, има умен трик, за да осуети всякакви евентуални бъдещите хакове. Тя използва една кредитна карта за различните онлайн плащания на сметки и друга, когато пазарува по магазините или в супермаркета. Тя държи двете карти отделно, така че ако ежедневната й карта бъде компрометирана, на нея няма да й се налага да сменя другата за плащането на сметки. По този начин също така и минимизира всички потенциалните щети, които един хакер би могъл да нанесе, тъй като откраднатата карта няма да е свързана с никакви онлайн акаунти. Други се фокусират върху това реално да разграничат различните области на живота си, създавайки например различни потребителски профили в интернет за работа и за личния си живот. Друг важен момент е компютрите за лични цели да не се използват за работа. По думите на Надър някои хора дори отказват да изпълняват определени задачи на компютър, а вместо това ги правят на листове, които държат заключени в сейф за по-сигурно. Кевин Кош, партньор в адвокатската кантора CHEN PR, която представлява различни технологични компании, разчита повече на личната проверка. Той използва услугата на Google за гласов номер (Google Voice), чрез който да установи двуфакторна система за удостоверяване на самоличност. Двуфакторното удостоверяване изисква използването на еднократен код за достъп до профили в допълнение към паролата. По този начин дори някой да успее по някакъв начин да се сдобие с паролите ви, няма да може да отключи профилите ви и да се добере до личната ви информация, освен ако не разполага и с мобилното ви устройство. Масово експертите препоръчват да се спазват всички ъпдейти по приложенията и по операционните системи на устройствата, тъй като те не просто отстраняват стари бъгове и докарват нови дизайни или функционалности, но също така отстраняват и различни открити пропуски, които биха дали шанс на някой хакер да проникне в компютъра или в мобилното ви устройство. За защитата у дома Уайнщайн препоръчва да се обърне специално внимание на рутерите и това как са свързани с интернет.  \"Повечето хора ги получават чрез своя доставчик на интернет и не се заглеждат особено много по параметрите им за сигурност. Помислете за закупуването на домашен рутер, както бихте направили всяка друга технология, която наистина ви интересува, а не просто като за джаджа, която ви дава безжичен интернет. Сигурността трябва да бъде задължителна част от нещата, които обмисляте при закупуване на Рутер\", обяснява той и допълва, че е добре човек да се консултира по-подробно с някой, който разбира от тези неща преди да се насочи към покупка. Обикновените рутери лесно могат да бъдат хакнати, което, на свой ред, може да осигури достъп до чувствителна информация, тъй като повечето хора се чувстват сигурни у дома, дори когато става въпрос за компютри и интернет. И все пак Уайнщайн не препоръчва човек да се насочва към всевъзможни екстремни мерки за сигурност като например използването на лични сървъри за електронна поща. \"Това е нещо, което хората правят, за да бъдат абсолютно сигурни в неприкосновеността на кореспонденцията им, но след това нещата често се обръщат срещу самия клиент. Освен ако не разполагате с изключително модерно съоръжение и 24/7 център за поддръжка, не можете да сравните нивото на сигурност с нещо като една обикновена поща в Gmail\", коментира той. Надър се съгласява тук и допълва, че подобен ход с личния съръвър е за хора, които вече са параноични що се отнася до защита на данните си, но стигнали ли са до това ниво на параноя, дори и личният сървър не би помогнал да се чувстват сигурни.  Тя все пак обобщава нещата, които наистина е добре човек да прави в името на това да запази онлайн присъствието си и личните си данни под контрол и извън опасност - двуфакторното удостоверяване и създаване на пароли през мениджър за пароли (програма, която допълнително ти криптира паролите за повече сигурност). И все пак - ако не знаете със сигурност, че някой ви следи и иска да ви открадне данните, най-вероятно така и няма да разберете.", "date": "2018.11.29", "title": "Как експертите предпазват паролите и личните си данни"}
{"url": "http://www.classa.bg/%D1%81%D0%B2%D1%8F%D1%82/item/389967-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D1%85%D0%BE%D1%80%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%BF%D0%BE-100-%D1%87%D0%B0%D1%81%D0%B0-%D1%81%D0%B5%D0%B4%D0%BC%D0%B8%D1%87%D0%BD%D0%BE,-%D0%B7%D0%B0-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%81%D0%B2%D0%B5%D1%82%D0%B0", "text": "Основателят на Tesla и SpaceX, Илън Мъск, изчислява, че работниците трябва да посветят между 80 и 100 часа седмично, за да \"променят света\".   Бизнесменът обяви това работно натоварване в диалог чрез Twitter, в който той призна, че има \"много по-лесни места за работа в света, но никой не е успял да промени света с работа по 40 часа седмично. \"   Освен това Мъск подчерта, че \"нивото на болката се увеличава експоненциално след 80 часа\".   Всъщност, когато тази година фирмата имаше проблеми с постигането на целите си по Модел 3, агенция \"Блумбърг\" съобщи, че служителите й са работили 12 до 16 часа дневно, за да избегнат забавянията и да постигнат целта за производство: 5 000 коли седмично.   Понякога Илън Мъск дори е спял в това помещение и е работил повече от 100 часа седмично.   Въпреки това, по време на конференция за финансовите резултати от третото тримесечие на 2017 г., той посочи, че компанията му е претърпяла \"несправедливи обвинения\" по отношение на превенцията на професионалния риск, съобщава The Daily Telegraph.", "date": "2018.11.29", "title": "Илън Мъск: Хората трябва да работят по 100 часа седмично, за да \"променят света\""}
{"url": "http://www.classa.bg/%D1%81%D0%B2%D1%8F%D1%82/item/389968-%D0%BF%D0%B5%D1%82-%D1%81%D1%82%D1%80%D0%B0%D0%BD%D0%B8-%D1%81%D0%B0-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%B8-%D0%BA%D1%83%D0%BF%D1%83%D0%B2%D0%B0%D1%87%D0%B8-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D1%82%D0%B0%D0%BD%D0%BA-%D1%82-14-%D0%B0%D1%80%D0%BC%D0%B0%D1%82%D0%B0", "text": "Американското списание \"The National Interest\" изготви списък на потенциалните купувачи на руския танк \"Армата\". Индия Авторът на статията, Чарли Гао смята, че Индия е от най-интересните купувачи, тъй като T-14 отговаря на изискванията на нейната FCRV програма, която търси нов танк за армията на страната.   Потенциални конкуренти на руската машина са K2 Black Panther от Южна Корея и BМ Oplot от Украйна, тъй като повечето западни танкове като Leopard 2A7 на Германия и M1A2 Abrams на САЩ, са твърде тежки за индийския терен.   Въпреки че от местната продукция се изтъква Arjun Mk. 2, малко вероятно той е да подобри лошата репутация на своя предшественик. Китай Въпреки че развива собствена военна индустрия, Китай все още придобива руско оборудване, включително изтребители Су-35 и противовъздушни ракетни системи С-400.   Китайците все още купуват най-напредналото руско оръжие, за да се опитат да клонират достойнствата му и да организират свое собствено производство, така че е вероятно Пекин да придобие новите руски танкове, да ги проучи и да създаде свой аналог на Т-14. Алжир Тази северноафриканска страна развива военно-техническо сътрудничество с Русия от известно време. Така в Алжир действат танковете Т-90, изтребителите Су-30MKA и тренировъчните самолети Як-130, бойни превозни средства и друго руско оборудване.   Придобиването на авангардни танкове на платформата на Армата би направило алжирската армия една от най-силните в Магреба. Въпреки това е малко вероятно Алжир да купи много нови танкове, поради високите им цени. Египет Тази страна също купува модерен военен материал от Русия, включително танковете T-90S. Всъщност, Египет избра тези руски машини за да замени американския Абрамс.   Египтяните са потенциални купувачи на Т-14, но тъй като доставките на Т-90S започнаха преди една година е малко вероятно Кайро веднага да сключи нов договор с Москва в краткосрочен план. Обединени арабски емирства Армията на Обединените арабски емирства работи с руските пехотни машини BMP-3, а паркът от танкове е изцяло съставен от френските Leclerc. Въпреки че те се представиха добре в Йемен, една ракета от старата руска противотанкова система Конкурс проби бронята му, уби водача и рани командира.   Малко след това ОАЕ се заинтересува от оборудването за модификация на Leclerc. Ако Франция не може да го достави или ако T-14 надмине тези подобрени френски танкове, Емиратствата може да започнат преговори за придобиване на танкове на платформата Армата в близко бъдеще.", "date": "2018.11.29", "title": "Пет страни са потенциални купувачи на руския танк Т-14 Армата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389963-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BC%D0%B0%D0%B9%D0%BA%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F-%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B4%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Премиерът Бойко Борисов и протестиращите майки на деца с увреждания стигнаха до споразумение спорните текстове в закона за личната помощ да бъдат преразгледани. След срещата в Министерски съвет стана ясно, че в петък социалната комисия отново ще обсъди промените в наредбите. Борисов се ядоса на депутатите, че са правили промени по закона в последния момент, след които се налага в късните часове да се обсъждат измененията. Той допълни, че винаги се е отнасял с уважение към майките.     Премиерът подчерта, че протестиращите майки и властта могат да си бъдат полезни с \"инерцията и гражданското доверие\", което беше изградено. За него е най-важно да се установи дали парите, които се наливат в ТЕЛК, навсякъде отиват точно до мястото и до човека и дали няма злоупотреби.     Вера Иванова, представителка на майките на деца с увреждания, каза още, че проблемът е, че допълнителните 150 млн. лева не се разпределят правилно и че основният проблем са ТЕЛК-овете. Протестиращите се опасяват, че средствата могат да се окажат недостатъчни. На срещата в Министерски съвет присъства и председателят на Бюджетната комисия Менда Стоянова, която успокои, че парите би трябвало да стигнат", "date": "2018.11.29", "title": "Борисов и майките на деца с увреждания стигнаха до споразумение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389958-%D0%BA%D0%B0%D0%BA%D0%B2%D0%BE-%D1%82%D0%BE%D1%87%D0%BD%D0%BE-%D1%81%D1%8A%D0%B4%D1%8A%D1%80%D0%B6%D0%B0-%D0%BF%D0%B0%D0%BA%D1%82%D1%8A%D1%82-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0,-%D0%BA%D0%BE%D0%B9%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D1%85%D0%B2%D1%8A%D1%80%D0%BB%D0%B8", "text": "Не, в този пакт няма нищо подмолно, нищо тайно, нищо опасно. И не, мигрантите няма да станат още повече, както твърдят неговите противници. Ето какво съдържа Пактът на ООН за миграцията, който България реши да отхвърли:       „Да\" на Пакта на ООН за миграцията казаха вчера почти единодушно парламентарните фракции на управляващата коалиция в Германия. Както е известно, България реши да не се присъединява към пакта. На същата позиция застанаха и държави като САЩ, Австралия, Австрия и Унгария. Във всички тези страни противниците на пакта проведоха целенасочена кампания с внушението, че този пакт ще даде право на мигрантите и бежанците да се заселват където си искат. А това е лъжа, твърдят мнозинството специалисти и наблюдатели. Ето за какво всъщност става дума.   Защо този пакт е важен и полезен   В своя уводна статия германският седмичник „Ди Цайт\" пише следното: „Пактът, който трябва да бъде приет в началото на декември в Маракеш, е нещо наистина напредничаво, той е въплъщение на един процес, в чиито рамки международната общност придобива нови знания. В този пакт няма нито някаква тайна, нито някаква заплаха. Не са поставени на карта нито суверенитетът на Германия, нито пък бъдещето на страната, както твърдят популистите и привържениците на конспиративни теории. Пактът изобщо не въвежда някакво ново „човешко право на миграция\". Опасно е точно обратното: да се откажем от пакта, защото - видите ли - всичко било много сложно или пък поради страх от кампанията, която се води срещу него.     Идеята на тази глобална договорка е колкото проста, толкова и смислена. В момента четвърт милиард души по цял свят бягат от някакви неволи, а тенденцията е към увеличаване. Те бягат от безработицата, от гражданските войни, от насилията, от изменения климат. Те са изселници, които търсят сигурност, препитание и по-добро бъдеще. Няма страна на този свят, която да може сама да се справи с проблемите на тези хора - и с проблемите, които те създават по пътя на своето бягство. Ако тази задача изобщо има решение, то може да бъде само международно. В това са убедени всички държави, които се включиха в споразумението и така се договориха за принципите, според които в бъдеще трябва да се регулира миграцията. Тази регулация не се е родила в главите на някаква клика от елитарни глобалисти. През есента на 2016 година не друг, а Общото събрание на ООН взе решение за изработването на този пакт. В консултациите се включиха огромен брой участници: правителствата на богати и бедни страни, учени, неправителствени организации, кметове от цял свят, дори Папата. Проведоха се онлайн-семинари, изписаха се безчет доклади, внесени бяха какви ли не предложения. Дълго време никой не се интересуваше от тези преговори, но те бяха много важни и полезни. Както винаги в подобни процеси, главното беше да се намерят компромиси, но и ясно да се посочат различията. Само за пример: пактът прави ясна разлика между обичайната и извънредната миграция; той взима предвид и факта, че държавите, от които идват мигрантите, често пъти имат съвършено различни цели от държавите, към които тези мигранти са се отправили. Пактът изрично подчертава както суверенитета на отделните страни, така и първостепенната валидност на националните им законодателства. В него е вписано още, че онези мигранти, които се завръщат в родината си, имат правото да бъдат приети и да получат документи. С две думи: 23-те принципа на пакта са формулите на едно глобално здравомислие, което сега трябва да се осъществи на практика. При това юридически пактът няма обвързваща сила. Никой не може да се позове на него в съда. Целта е той да развие собствена политическа динамика и да упражнява натиск - точно както световните климатични цели. Дали в резултат от този пакт броят на мигрантите ща намалее? Едва ли. Или пък мигрантите ще станат още повече, както твърдят противниците на пакта? Не, и това няма да се случи. Защото бежанците и мигрантите тръгват на път не под влиянието на някакви договори, а заради войни, суша, бедност. И най-вече защото става дума за хора, които се опитват да вземат в собствените си ръце своя живот и живота на семействата си\", пише „Ди Цайт\".   Абсурдни аргументи срещу пакта   Вестник „Тагеспшигел\" се спира на аргументите, които привеждат (включително и в България) критиците на пакта: „Те изкарват направо тежката артилерия: пактът давал на мигрантите от цял свят правото свободно да мигрират и отменял правото на суверенните държави сами да решават миграционните въпроси. Това не е вярно. Подобни упреци само помагат на политическите подстрекатели и насърчават конспиративните теории. Абсурдното е, че с настояването си за отхвърляне на пакта тези критици всъщност увреждат собствените си национални интереси, които уж искат да закрилят. (…) Сигурната, уредена и легална миграция е в интерес на всички засегнати - на изходните и на приемащите държави, на самите мигриращи хора. През последните години става все по-очевидно, че индустриалните държави имат нужда от миграция, за да задържат равнището на производителността и на благоденствието. И обратно - със своите инвестиции и парични преводи мигрантите помагат за подобряване на положението в своите страни\", коментира \"Тагесшпигел\".    ", "date": "2018.11.29", "title": "Какво точно съдържа Пактът за миграцията, който България отхвърли?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389959-%D0%BC%D0%B5%D1%82%D0%BE%D0%B4%D1%8A%D1%82-%D0%B7%D0%B0-%D0%BA%D0%BE%D0%BD%D1%86%D0%B5%D0%BD%D1%82%D1%80%D0%B0%D1%86%D0%B8%D1%8F-%D0%BD%D0%B0-%D0%BB%D0%B5%D0%BE%D0%BD%D0%B0%D1%80%D0%B4%D0%BE", "text": "Методът за   на Леонардо да Винчи работи по-добре от консултация с психолог.        гении на Ренесанса, Леонардо да Винчи, създава монументални творби не само в изкуството и науката, но и в психологията. Художникът описва прост механизъм за това как умът и душата могат да бъдат лекувани с  бои и четка. В своя метод за лечение художникът изброява общи 23 точки.     Съвременните психолози казват, че Леонардо да Винчи е бил абсолютно прав. Този метод на сваляне на стреса от разума, нервите и психиката наистина работи практически във всички случаи.   ***                                              ", "date": "2018.11.29", "title": "Методът за концентрация на Леонардо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389960-%D0%B3%D0%B0%D0%B7%D0%BE%D0%B2%D0%B8%D1%8F%D1%82-%D1%82%D1%80%D0%B0%D0%BD%D0%B7%D0%B8%D1%82-%E2%80%93-%D0%BA%D0%B0%D0%BA%D0%B2%D0%BE-%D1%81%D0%BF%D0%B5%D1%87%D0%B5%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BA%D0%B0%D0%BA%D0%B2%D0%BE-%D0%B7%D0%B0%D0%B3%D1%83%D0%B1%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": " с приключилото полагане на морската част на „Турски поток” започна да се изяснява и ситуацията какъв ще бъде маршрутът на газта, преминаващ по тази тръба, към европейските потребители. „Газпром” планира да започне доставките в България и в Сърбия през 2020 г., в Унгария през 2021 г., а в Словакия през втората половина на 2022 г. „Булгартрансгаз” през декември има намерение на проведе търг за бъдещите мощности на газопроводите на влизането в българската система от Турция и на излизане към Сърбия.      И как да не си спомним, че идеята за проекта „Турски поток” възниква в края на 2014 г. когато България под натиска на Брюксел и Вашингтон се отказва от проекта „Южен поток” (Макар и по това време вече започват да поставят тръбите). Едновременно с това България излиза от още няколко доста изгодни за нея съвместни с Русия проекти, в частност АЕЦ „Белене”, където заради провалянето на договора България трябва да изплати на „Росатом” 600 млн. евро. Но замяната на „Южен поток” с „Турски поток” не свали въпроса за по-нататъшния маршрут за транспортиране на руски газа на Балканите, а по-нататък към Унгария и Австрия. Очевидно е, че алтернатива на България е Македония. Нейното правителство начело с Никола Груевски приема положително възможността да спечели немалки пари за небогатата стран, но и тук с Македония веднага започнаха проблемите. На 9 май 2015 г. в Куманово, неофициалната „столица” на албанското малцинство на Македония, нахлува отряд от няколко десетки терористи, основно жители на съседно Косово и членове на „Армията за освобождение на Косово”. В сблъсъците с тях загиват осем македонски полицейски служители, а други 37 са ранени. А след седмица в Скопие започва целящ свалянето на Груевски Майдан, движещи сили на който са албанците и Социалдемократическият съюз на Зоран Заев. На 27 май Груевски е принуден да заяви, че Македония е „страна, която се стреми да участва с Евроатлантическата общност и при вземането на решенията, имащи стратегическо значение, да се ръководи от тази цел”. Той дори отбелязва, че в перспектива от 10 години страната няма проблем с наличието на газта. Но не става дума единствено за осигуряване на вътрешните потребности, колкото до възможността за печалба от транзита. За неголяма страна с БВП от 10 милиарда долара и обем на износа от три милиарда, минимум 200 милиона, които може да даде газовия транзит, означават 2% добавяне към БВП и 7-8 към обема на външнотърговските печалби (Може да се получат и допълнителни преференции като привилегирован достъп до руския пазар, инвестиции и т.н.) Впрочем, декларацията за ориентацията към Евроатлантизма не помага на Груевски. По обичайния за такива преврати сценарии е сключено споразумение между властта и опозицията. Груевски трябва да си тръгне, формирано е преходно правителство, а след година Зоран Заев с подкрепата на албанците става министър-председател. Той веднага поема курс на Запад, провежда референдума за преименуването на страната (Без това няма как да постигне съгласие от съседна Гърция за влизането на Македония в НАТО). Така планът за полагането на територията на Македония на „Турски поток” е зачеркнат. Междувременно се променя и позицията на България. Пролетта на 2018 г. в Москва един след друг пристигат президентът на България Румен Радев и министър-председателят Бойко Борисов, след което Владимир Путин обявява, че преговорите с българската страна са „доста резултативни”. В София и Москва изразяват съжаление по повод прекратяването на строителството на газопровода „Южен поток” през България. Обявено е и за възможността да се намерят формули за включването на България към доставките на руски газ към Европа. Българските медии след това пишат: „Путин ни прости” и „Турски поток” ще мине през България”. Но Дмитрий Песков уточни, че всъщност договореността за доставката та газ в България по тръбопровода „Турски поток” я няма, а има желание от страна на София да получи отклонение на руската тръба. А освен това остават много въпроси: откъде, по кое разклонение, през кои граници ще премине към Европа руският газ. „Както и по-рано, Москва продължава да твърди, че провеждането на подобен проект е невъзможно без определени гаранции от страна на Еврокомисията и България. Съдейки по всичко, необходимите гаранции са получени, при това преимуществата на българския вариант са очевидни: вече има налична инфраструктура, по която газта от Русия през Украйна и Румъния сега минава към Турция. След неголяма модернизация, тръбопроводът ще може да започне да работи в реверсен режим от Турция, обратно към България, а вариантите за по-нататъшния износ на газ в съседните европейски страни са детайлно проработени, още докато е жив „Южен поток”. И накрая „Газпром” ще се избави от нуждата за своя сметка да строи тръбопровода по територията на страните от ЕС. Що се отнася до АЕЦ „белене”, то, както заяви българският премиер, сега България има два реактора и площадка при новата станция. На 25 октомври медиите, позовавайки се на думите на министъра на енергетиката на България съобщиха, че до края на годината ще бъде обявен нов търг за строителството на АЕЦ „Белене”. Може да се разбере накъде ще бъдат насочени условията на този търг, предвид „първородството” на „Росатом” в проектирането и изпълнената от руските специалисти работи, включително вноса на значителна част от реакторното оборудване. За това оборудване България вече се разплати (под формата на наустойки), докато за оборудването от друг доставчик ще трябва да преправя целия проект и това ще се отрази на стойността. Печалбата за България би била дори още по-голяма, ако не бе отказът от „Южен поток”. Но все пак по-добре късно, отколкото никога. Временните преимущества на европейския избор са прозрени дори и от такъв прозападен политик като Бойко Борисов. А македонският влак замина. Москва вече няма интерес към осъществяването на транзитния проект, който можеше да вдъхне живот на икономиката на малка Македония.   Превод: В.Сергеев", "date": "2018.11.29", "title": "Газовият транзит – какво спечели България и какво загуби Македония"}
{"url": "http://www.classa.bg/%D1%81%D0%B2%D1%8F%D1%82/item/389961-%D0%BA%D0%B0%D0%BA-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B0%D1%82%D0%B0-%D0%BF%D1%80%D0%B5%D1%81%D0%B0-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": " медии реагираха на инцидента в Черно море с множество публикации. Но, обвинявайки Русия за всичко, авторите на статиите не успяха да премълчат, че въвеждането на военното положение е твърде изгодно за Петро Порошенко, че да бъде случайно съвпадение. Deutschlandfun: Да се говори за суверенитета на  Украйна е все едно да говориш за суверенитета на тригодишно дете. Германската радиостанция Deutschlandfunk публикува на своя сайт интервю с депутата от германската Лява партия Александър Ной, където той даде оценка за инцидента в Черно море. Според политика, този конфликт назрява отдавна, при това ако честно се погледнат всички събития в региона, то първи е започнал именно Киев.     „Ако се взрем внимателно, може да се види много в Украйна. Например президентът Порошенко има сериозни проблеми с обществената подкрепа в навечерието на изборите, които са насрочени за март 2019 г. И въвеждането на военно положение ще му позволи да отложи президентските избори, а и парламентарните. Виждам повече причини за конфликт от украинска страна”, заяви германският политик. Александър Ной отбеляза, че ситуацията се разглежда погрешно от гледна точка, че Вашингтон, Брюксел и Берлин стоят встрани от руско-украинския конфликт. „И ЕС и Брюксел, и Берлин, и Вашингтон са осезаеми страни, както и Москва остава страна от конфликта в Украйна”, убеден е той. „Украйна е многонационална държава и трябва да бъде мост между Русия и Запада. Но това не се случи, защото Западът се опита да привлече Украйна на своя страна, в западния лагер, резултатът от това станаха конфликтите, които сега наблюдаваме. Да се говори за суверенитета на Украйна в наложилата се ситуация е все едно да говориш за суверенитета на тригодишно дете по отношение на майка му”, констатира политикът. Advance:  И без това лошите отношения между Киев и Москва ще се изострят допълнително Хърватското издание Advance, разказвайки подробно за това как се развива конфликтът в Азовско море, задава въпроса: „А ако Украйна е виновна за инцидента? Какви могат да са причините”? Advance вижда причините в това, че може да се „засили натиска срещу Русия, да се въвлекат западните съюзници, които постепенно забравят за Украйна и все по-често я критикуват”. „Киев иска случилото да се възприема не само като инцидент, а като преломен момент и да се опита да изстиска колкото се може повече помощ от Запада. Какво значи всичко това за Източна Украйна? Всичко. Конфликтът там така и не е приключил, а периодичните обстрели от двете страни се случват почти ежедневно”, пише авторът на статията. Без съмнение ситуацията ще увеличи напрежението. Ще последват резки дипломатически крачки. И без това лошите отношения между Киев и Москва ще се изострят допълнително. Изданието отбелязва, че позицията на САЩ в конфликта ще изиграе голяма роля. Нали именно Тръмп помогна за ескалацията, изпращайки оръжие на Украйна. Трудно е да си представим, че Европа има интерес от ръста на напрежението, ако не се смятат може би отделни страни, които постоянно говорят за „руската агресия”. А на САЩ подобна ескалация няма да навреди, особено когато ситуацията в Сирия постепенно се нормализира, прави извод Advance. The Independent:  Руската заплаха е ключова част от президентската кампания на Порошенко. Британският вестник The Independent разкритикува публикациите в западните медии, в които се говори, че „Русия със своите действия се опитва да подкопае положението на администрацията на Петро Порошенко и е провокирала нестабилност преди президентските избори през март следващата година”. Според автора на статията Оливер Каръл, такова развитие на събитията само засилва положението на президента, чийто рейтинг изостава зад този на бившия министър-председател на Украйна Юлия Тимошенко. И „заплахата от страна на Русия” е ключова част от президентската кампания на Порошенко, „която се гради на три стълба, за каквото гласят плакатите по цялата страна: армия, език и вяра”. „Не трябва да си закостенял циник, за да свържеш затрудненото положение на президента преди изборите с предложението в страната да се обяви военно положение, каквото не бе въведено дори след значително по-жестоките събития от 2014 и 2015 г.”, пише The Independent: От една страна Москва ще се върне към своята риторика за „киевската хунта”. От друга страна украинците ще се сблъскат с последствията от военното положение в страната. При това за демокрацията сега може да се забрави, прогнозира изданието За военното положение и войната в Европа. Ситуацията е сериозно изпитание за администрацията на Доналд Тръмп, пише полският онлайн-вестник Wirtualna Polska. Обвинявайки за всичко Русия, изданието признава, че този конфликт може да приключи много лошо за Киев, ако не се спрат навреме. И отбелязва, че ситуацията с въвеждането на военното положение е твърде изгодна за Порошенко, че да се смята за случайност. Подобно е мнението и на автора на статията, публикувана от китайския аналитичен портал Guancha. „Военното положение дава на властите правото да забраняват мирните събирания, протести и други едромащабни операции. Освен това се забранява дейността на политическите партии и на обществените групи, а и провеждането на самите избори сега е под голям въпрос. Предвид факта, че едва 7-8% от украинците имат намерение да гласуват за настоящия президент, докато за Юлия Тимошенко – 18,5%, изводите сами си идват”, пише Guancha. „Засега не е ясно дали страните са говори за ескалация на конфликта. Доколко сериозни ще бъдат ответните действия, които г-н Порошенко има намерение да предприеме? Много голяма опасност заплашва този най-неустойчив регион на Европа. Настъпило е време на си спомним, че в Европа се води война, за която всички едва ли не са забравили. А случилото се е само предупредителен сигнал за всички ни”, пише в статия, публикувана от австралийския сайт АВС. Превод: В.Сергеев", "date": "2018.11.29", "title": "Как чуждестранната преса коментира инцидента в Черно море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389962-%D0%BD%D0%B5-%D0%B5-%D0%BB%D0%B8-%D0%B2%D1%80%D0%B5%D0%BC%D0%B5-%D0%B4%D0%B0-%D0%BF%D1%80%D0%B8%D0%B1%D0%B5%D1%80%D0%B5%D1%82%D0%B5-%D0%BE%D1%80%D1%8A%D0%B6%D0%B8%D1%8F%D1%82%D0%B0", "text": "Много е лесно да прецените дали един политик заслужава доверието ви, достатъчно е да си отговорите на няколко базови въпроси. Например, бихте ли му дали пари на заем до заплата? Бихте ли се съгласили да му станете поръчители за банков кредит? Бихте ли му поверили резервен ключ от колата и дома си? Бихте ли оставили бизнеса си на неговите лични грижи за една седмица?     Бихте ли го давали като пример за подражание на децата си - като морал, характер, професионална етика, хигиена на общуването? А сега най-важното: бихте ли прекарали два часа насаме с него в затворено помещение без изход, ако знаете, че събеседникът ви е въоръжен с пистолет \"Макаров\" със зареден пълнител и патрон в цевта? Тази подробност от пейзажа може да ви се стори малко странна, но е съвсем уместна - както показва нелепата история около евродепутата Ангел Джамбазки, хванат на летище \"София\" със заредено оръжие в ръчния си багаж. Нека да е ясно: носенето на законно регистриран пистолет не е грях и престъпление. На теория, получаването на разрешително за огнестрелно оръжие дори би трябвало да служи като косвена гаранция за благонадеждност, защото - на теория -  оръжие не се полага всекиму по право, а се позволява от МВР само при наличие на основателна причина и изрични доказателства, че притежателят му може да го съхранява и ползва безопасно. Естествено, практиката се отклонява далеч-далеч от добрите пожелания в Закона за оръжията - не е нужно да си напомняме за акцията на СОБТ срещу арсенала на Петко Петков от Лясковец, или за трагичната смърт на Елена Василева в кв. \"Лагера\", разстреляна от ревнивия й съпруг с уж законен пистолет с изтекло разрешително, или за двойното убийство в \"Надежда\", извършено от лицензиран охранител. Притежанието на оръжие в България се е превърнало в символ на статус за политически фигури от град и село, които рядко се прочуват с хладен ум и чисти ръце. Волен Сидеров събираше погледите на протестиращите срещу Орешарски през 2013 г. с кобур на колана. Общинарят от БСП Бенчо Бенчев беше осветен като солиден оръжейник след ареста си в компанията на Митьо Очите. Бившият председател на ОбС-Септември от ГЕРБ Лазар Влайков вече лежи в затвора след стрелбата на прословутия детски рожден ден във Виноградец, приключил с убийство по непредпазливост. Точно тук е и проблемът на Джамбазки: не само че липсват видими основателни причини за препасването на народен представител в ЕП с \"Макаров\", но и ключовата презумпция за \"безопасно ползване и съхранение\" е поставена под сериозно съмнение от поведението му. Ангел Джамбазки сам признава, че носи личния си пистолет \"под ръка\", защото имал  Въпросният регион, между другото, се оказва триъгълникът между Троян, Ловеч и Тетевен. Вярно, стар балкански революционен окръг, но дори по стандартите на лявото крило на ВМРО не влиза в категорията на партизанско-въстаническа оперативна зона в извънредно положение. Иронично е, че партийният заместник на силовия вицепремиер Красимир Каракачанов не търси помощ от МВР за сигурността при редова среща с избиратели, а вместо това решава да се въоръжи за респект срещу опозиционни \"провокатори\". Какво ли можеше да се обърка, ако случаен троянец си беше позволил да апострофира Джамбазки на улицата в момента на обострената му чувствителност?  , друг път. Интересно е и дали носенето на годно за стрелба (не бутафорно) оръжие по време на партийни срещи на ВМРО е инцидентно хрумване или навик на ръководството? Законът забранява носенето и употребата на оръжие и боеприпаси на политически мероприятия от лица, които не изпълняват служебни задължения по охрана. След този инцидент служба КОС към МВР има всяко основание да прибере пистолета обратно във ведомствените каси и да не го връща на Ангел Джамбазки, докато той не премине обратно по каналния ред за доказване на правоспособност: със свидетелство за съдимост, удостоверение за психическа годност, положен изпит за безопасно боравене с огнестрелно оръжие и официално потвърждение от полицията за това, че евродепутатът има реална нужда от въоръжение. А ако МВР наистина разполага със солидни доказателства за заплахи срещу представител на българската държава в ЕП, това вече става въпрос от компетентността на Националната служба за охрана - не на кварталния началник служба. И ако имаме право да знаем всичко за апартаментите, нивите, фирмените дялове и заемите на политиците заради потенциалния конфликт на интереси, не е ли време да се направи и публичен регистър за оръжията им? Ако полицията няма рефлекс да реагира твърдо при явна злоупотреба от страна на публично лице, то не се изненадвайте при следващата предизвестена трагедия с \"уж\" законно притежавано оръжие за \"уж\" самозащита.", "date": "2018.11.29", "title": "Не е ли време да приберете оръжията?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389954-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80,-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D1%81%D0%B0-%D0%B7%D0%B0%D0%BC%D0%B5%D1%81%D0%B5%D0%BD%D0%B8-%D0%B2-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B0%D1%81%D0%BF%D0%BE%D1%80%D1%82%D0%B8", "text": "Заместник министър-председателят Красимир Каракачанов, министър Екатерина Захариева и български евродепутат Андрей Ковачев са отговорни за незаконно продаване на български паспорти на чужденци. Твърденията са описани в сигнал и подкрепени с пакет от документи, които изглежда потвърждават обвинението. В свой материал  днес изданието   описва продължаващия скандал с Агенцията за българите в чужбина и издаваните паспорти и удостоверения за български произход. В материалът се посочва, че според подаден сигнал вицепремиерът Красимир Каракачанов, бившият министър на правосъдието Екатерина Захариева (сега външен министър) и евродепутатът Андрей Ковачев (от партията ГЕРБ на Бойко Борисов) са обвинени в извършването на измама, която е позволила на хиляди чужденци да получат български паспорти срещу определени суми пари. Чрез българските паспорти купилите ги са се сдобили с възможност за безвизови пътувания в целия ЕС, започва статията.     Тези твърдения са представени пред EURACTIV от страна на подалата сигнала Катя Матева, бивш директор на Съвета за гражданство, органът, който участва в процеса на вземане на решения за предоставяне на българско гражданство на чужденци. Матева бе уволнена от Захариева през 2016 г., след като отказва да участва в измамата, казва тя.         EURACTIV  са поканили Каракачанов, Захариева и Ковачев да отговорят на обвиненията срещу тях. Последните двама са отговорили, че са “изненадани” от обвиненията. Държавната агенция за българите в чужбина е замесена в огромен скандал след разкритията, че е издала фалшиви удостоверения за български произход. Това е  документ, въз основа на който могат да се издават български документи за гражданство и документи за самоличност. „Скандалът с купуването на паспорти може да свали правителството на Бойко Борисов“, пише още изданието и припомня, че ръководителят на агенцията Петър Харалампиев бе арестуван по обвинения, че е част от организирана престъпна група. Отбелязано е още, че Харалампиев бе назначен по препоръка на ВМРО, партията на Каракачанов. В ареста освен Харалампиев е и Красимир Томов, главен секретар на тази институция, в сейфа на който разследващите откриха приблизително  285 000 евро. В ареста са още двама служители, заподозрени в участие в организирана престъпна група. „Няма агенция, няма проблем“, така EURACTIV  обръща внимание и на фактът, че в понеделник (26 ноември) Борисов изненадващо обяви, че Агенцията ще бъде закрита. Според него има други институции, като министерството на правосъдието и вътрешните работи, които могат да изпълняват задачите на Агенцията. По-късно обаче Каракачанов отвръща, че предложението му е, че вместо агенция българите в чужбина трябва да бъдат обхванати от пълноправно министерство. Изданието пояснява, че парламентарното мнозинство на Бойко Борисов зависи от коалицията му с Обединените патриоти: Атака на Волен Сидеров, Националния фронт за спасение на България на Валери Симеонов и ВМРО – политическа партия, която твърди, че е наследник на историческия вътрешен македонски революционер Организация. ВМРО се ръководи от Красимир Каракачанов. Когато правителството е създадено през май 2017 г., Симеонов и Каракачанов са назначени за заместник министър-председатели, а Сидеров става лидер на групата на Обединения патриот в Народното събрание. На 16 ноември Валери Симеонов подаде оставка като заместник министър-председател, след седмици улични протести от страна на майки на деца с увреждания, които той обиди, и който настояваха за оставката му. Матева заявява пред EURACTIV , че основният източник на доходи за ВМРО, под ръководството на Каракачанов, е схемата за купуване на паспорти. По времето когато тя е заемала поста си са  кандидатствали главно македонски граждани.  Според думите й, тя е казала на българската прокуратура, че Каракачанов е получавал между 550 и 1500 евро за всеки македонски гражданин, получил чрез измама български паспорт. Броят на кандидатите на ден е бил около 150-200 души, е заявила още тя пред прокуратурата. Македонците  са плащали тези суми, за да получат фалшив сертификат от български произход. Матева се е противопостави на измамата и е блокирала над 7 000 заявления. Тогава Каракачанов, в качеството си на председател на ВМРО към този момент, оказва натиск върху министъра на правосъдието Захариева, за да я уволни и да отблокира заявленията. Матева твърди, че Каракачанов е бил подложен на натиск от македонци, които са платили подкупи, но заради блокираните документи са си поискали парите им обратно. Според Матева самата Захариева е била подложена на натиск от страна на Каракачанов и се е противопоставила в първоначален период, докато евродепутатът Андрей Ковачев е организирал среща на 3 юни 2016 г. с представители на българска неправителствена организация в Македония. Андрей Ковачев е български евродепутат, заместник-председател на групата на ЕНП. След срещата Захариева е направила завой и е започнала да настоява за удовлетворяване на политиката на Каракачанов за даване на паспорти на клиентите му. В същото време Захариева полага усилия да премахне Матева от вземането на решения и скоро го прави. Матева твърди, че е представила достатъчно доказателства за твърденията си пред прокуратурата, но никой от тримата високопоставени служители, посочени в статията, не е разследван. Тя твърди още, че отстраняването й и последвалото  игнориране на свидетелските й показания е част от коалиционното споразумение между Каракачанов и Борисов. Статията посочва, че европейската комисия критикува България за прекомерните правомощия на главния прокурор, над който няма институционален надзор. Сегашният главен прокурор Сотир Цацаров се възприема като приятелски настроен към Борисов.     Захариева е нарекла изявлението на Матева “изненада”, като е казала, че като ръководител тя винаги е предлагала “пълна подкрепа”. Захариева е обяснила още, че Матева е отказала предложението й да бъдат назначени още пет служители и да въведе подобрения в информационната система. Документите, предоставени от Матева, обаче показват, че тя е казала на прокуратурата, че подобни опити “за подпомагане за работния процес” са имали за цел да улеснят незаконното доставяне на сертификати, а не да подобрят ефикасността. Евродепутатът Ковачев също е заявил, че е изненадан от тълкуването на неговата роля от Матева. Евродепутатът заявява, че срещата, която е подпомогнал с българската неправителствена организация в Македония, е имала за цел да преодолее блокираните кандидатури. По думите му едно от заявленията се е отнасяло до внука на историческа фигура. “Жалко, че тази тема се използва за политически обвинения и дивиденти”, коментира Ковачев. Бившият посланик на България Велизар Енчев заявява пред EURACTIV, че е изпратил писма до Европейската комисия, включително до председателя Жан-Клод Юнкер, комисаря по вътрешните работи Димитрис Аврамопулос и комисаря по правосъдието Вера Йоурова. В писмата той  предоставя подробности за измамата и е поискал от изпълнителната власт на ЕС да предприеме действия.  Енчев твърди, че ЕС не може да гледа по друг начин, когато европейското гражданство се предоставя по криминален начин на хиляди чужденци, които плащат подкупи. Много от тях са арестувани в чужбина за престъпления. Темата с купуването на българско гражданство и придобиването на паспорти ее спомената накратко на стр. 19 от последния доклад на Комисията за напредъка в рамките на така наречения механизъм за сътрудничество и проверка.      ", "date": "2018.11.29", "title": "Вицепремиер, министър и евродепутат са замесени в продажба на български паспорти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389955-%D1%81%D0%BB%D1%83%D0%B3%D0%B8%D0%BD%D0%B0%D0%B6%D1%8A%D1%82-%D0%BD%D0%B0-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8%D1%82%D0%B5-%D0%BD%D0%B8-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE%D1%82%D0%B0%D0%BC,-%D0%B4%D0%B0-%D0%BA%D0%BB%D0%B5%D1%87%D0%B8%D0%BC-%D0%BF%D1%80%D0%B5%D0%B4-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B0-%D0%BD%D0%B8-%D0%BF%D1%83%D1%81%D0%BD%D0%B5-%D0%B3%D0%B0%D0%B7", "text": "В България бюджетът са приема по един удивителен начин. Правителството го внесе в последния възможен ден и го претупа за 4 дни. Той се хвърли в последния момент. Не е нормално да стоим до малките часове, докато другите народи си приемат бюджетите спокойно.     Това каза депутатът от БСП Румен Гечев в ефира на БТВ. В предаването „Тази сутрин“ Гечев критикува управляващите, че не са обвързали бюджет 2019 с икономическия растеж. „Тази година те до края на септември не бяха изпълнили бюджета за 2018 г. за капиталови разходи с близо 70%. Тоест те са лишили българската икономика от капиталови средства, които те са заложили в техния бюджет. И сега правят същото през 2019 г., което е абсолютно неприемливо, тъй като за да бъде бюджетната политика обвързана с икономиката, тя трябва да отговаря на изискванията на т. нар. „фискална политика“, тоест да стимулира растежа. Нещо, което не виждаме в този бюджет“, поясни Гечев. „В България бюджетът се приема в последните години по един удивителен начин. Унгария си приеха бюджета в средата на годината. В Унгария, Чехия, Полша, както казваме, хората имат по три месеца обсъждане на бюджета. Тука правителството хвърли бюджета в последния възможен ден, съгласно закона, в последния срок и за 3 – 4 дни претупа в комисиите без никакви обсъждания, без взимането на мнението на професионалисти и на различни организации. И най-страшното е, че освен че се претупва бюджета и се хвърля в последния момент, както всички други закони, качеството на нашето законодателство е трагично в резултат на тези процедури, така и по отношение на среднощните заседания“, каза депутатът от БСП Румен Гечев. „Шокираща практика е да се предлагат промени в ДОО накрая. Този бюджет не гарантира икономическо развитие на България и прилича на безпилотно летене. В него не се стимулира растежа на икономиката“, подчерта той. Гечев не спести критики и към проекта „Белене“. „Може да се окажем в ситуация нашият премиер да изпрати поздравителна телеграма за новата атомна централа на Турция. Слугинажът на българските управници доведе до това да клечим пред турското правителство, за да ни пусне газ. Противно на интересите на българския народ губим милиарди. Защо само българската държава да не може да участва в ядрен проект? Всички други си защитават икономическите интереси, за разлика от нас“. „Цената на българския слугинаж на нашите управници е изключително голяма. Проектът „Белене“ е заложен от 80-те години, вече сме 2018 г. Другите страни и народи си откриват други реактори. Г-н Борисов обикаля други страни и реже ленти на други големи обекти в Турция. А нашия обект той веднъж го нарича „прекрасен енергиен обект“, след това го нарича „гьол в Белене“. Сега май ще се окажем в ситуация, в която българският премиер ще изпрати телеграма на новата турска ядрена централа от „гьола в Белене“ или ще поздрави г-жа Меркел за вторите две тръби от Русия към Германия за газопровод, докато беше убит „Южен поток“. Вместо с „Южен поток“ ние да подаваме газ към Турция, ние да взимаме транзитните такси и да имаме стратегическо предимство, слугинажът на българските управници доведе до това, че ние сега ще клечим на тръбата да чакаме газта през Турция“, коментира депутатът темата за големите енергийни проекти и какво ще се случи с „Турски поток“. Според него това, че не сме изпълнили изискванията на Европа, е оправдание на управляващите. Той посочи, че причината е, че Вашингтон си има стратегически интереси през Брюксел и че са „натискали“ българското правителство като най-слабо звено в Източна Европа. Депутатът каза, че Международната атомна агенция е тази, която може да даде лиценз за строителство на АЕЦ „Белене“, а не Еврокомисията.  ", "date": "2018.11.29", "title": "Слугинажът на управниците ни доведе дотам, да клечим пред Ердоган да ни пусне газ!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389956-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D0%B8%D0%BB%D0%B8-%D0%BF%D0%BE-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D1%86%D0%B8%D0%BA%D0%BB%D0%B8%D1%87%D0%BD%D0%B0-%D0%BA%D1%80%D0%B8%D0%B7%D0%B0-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": " или по-догодина предстои поредната циклична криза на глобалната икономика. Време й е. Този път, за разлика от 2008, големите финансови играчи поне го признават публично. Перспективата е да имаме същото управление и реакцията да бъде отново безумно дясна. Вместо да смекчава удара, идващ отвън, да го усилва.      През 2009-2010 това се изрази в серия мерки, известни като остаритет, затягане на коланите или Малка пица. Намаляване на държавните заплати, задържане на минималната работна заплата, на пенсиите, прекратяване на хиляди сключени договори за държавни поръчки, верижни фалити, неуредени задължения за милиарди, ембарго върху кредитите, силна безработица и емиграция. Макроикономически, това е все едно да изключиш печката и да отвориш прозореца, защото е дошла зима. Или да лекуваш грип, като се заразиш с туберкулоза. Имаше пример за точно обратната, правилна реакция - Полша. Затова само нейната икономика не се сви, ами нарасна. И запази по-високото ниво и темпове след края на кризата. Нищо, че и там управляваха десни. Десни, десни, ама икономисти все пак. Нито си сложиха за министър някакъв буквояд от прашните коридори на Световната банка, нито си правеха харакири по команда на Европейската комисия. Може би защото си вярват, че на Полша й е отредено величие, може би са имали покровители. Това не знам и няма значение. Питаме се, защо изоставаме и от Източна Европа? Ами защото сме отличници, затова. Тук глезотии като икономическа политика в полза на България не са ни нужни. Полезността на мерките се оценява по горчивината на хапчето, дори да е отрова.    Политическите трусове ще ни бъдат най-малката грижа.", "date": "2018.11.29", "title": "Догодина или по-догодина предстои поредната циклична криза на глобалната икономика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389957-3455-%D1%84%D0%B5%D1%80%D0%BC%D0%B5%D1%80%D0%B8-%D1%81%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B8-%D1%83-%D0%BD%D0%B0%D1%81-%D0%B7%D0%B0-1-%D0%B3%D0%BE%D0%B4%D0%B8%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BB%D1%81%D0%BA%D0%BE%D1%81%D1%82%D0%BE%D0%BF%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%B5%D1%81", "text": "Бел. ред. – Следващите редове могат да накарат да подскочи всеки пламенен евроинтегратор. В селското стопанство, където се изливат субсидии от ЕС, са недоволни от …ЕС. Оказва се, че фермери на село намират за вредна Общата селскостопанска политика на ЕС (ОСП).          И в сайта   са обобщили вредни тенденции от тази политика. Дали някой ще ги чуе при толкова много брюкселски натегачи и подмазвачи? Статията е в духа на т. нар. „антиевропейско говорене“, което се смята за табу и кощунство от брюкселските натегачи. Но ако смятат, че като замитат под килима тези гласове, ще става по-добре, лъжат се.   Н алаганата европейска аграрна политика у нас изкара само за 1 година 3455 фермера извън сектора. Много хора задават въпроси свързани с обезлюдяването на селата. Една от основните причини за това е налаганата европейска политика в сектора на земеделието, животновъдството, храните и селските райони. За всеки трезво мислещ човек от бранша е ясно, че тази политика е насочена да защитава интересите на големите и стари страни членки на ЕС и нейните приоритети се сблъскват челно с приоритетите в България, за които няма политическа воля и интерес да бъдат защитавани. В аграрния доклад на Министерството на земеделието, храните и горите (МЗХГ) (Институцията си сменя името през няколко години, за да посочи къде са и основните интереси), публикуван преди дни, става ясно, че броят на регистрираните земеделски производители, само за 1 година е намалял с общо 3455 фермера. От общо 96 476 през стопанската 2016/2017, броят на фермерите спада до 93 201 през 2017/2018. От тези няколко хиляди фермера, някои може и да не са фалирали тотално, а да са преминали в сивата икономика, основно заради проблеми с налаганите европейски разпоредби или тежки административни казуси. В много села, някои от фермерите пък се отказват от своята работа заради репресии от местни „феодали“, свързани с политически кръгове, които заграбват земеделски земи, пасища и стопанства – в повечето случаи – добре обезпечено с документи и нагласени административни процедури. Защо Общата селскостопанска политика на ЕС (ОСП) е вредна за България и обслужва интересите на големите страни членки? – Създава дисбаланс в селското стопанство у нас, като години наред стимулира основно зърнопроизводствения сектор – Стимулира създаването на фиктивни фирми в аграрния сектор – Стимулира такива бизнеси у нас, които да потребяват скъпи стоки на западни страни производители – агротехника, препарати за растителна защита, семена, ГМО продукция и т.н. – Европейската аграрна политика чрез търговските вериги смазва фамилното земеделие, макар и прикрито от евтини маркетингови трикове и реклами – Чрез западните търговски вериги се осъществява масивен внос на всякакви селскостопански продукти, което ясно може да се види в стокообмена между България и страните членки на ЕС.       Общата селскостопанска политика (ОСП) вреди на местно ниво като стимулира корупцията в аграрните институции по линия на европейските проекти, и в общините-бенефициенти, най-вече в т.нар. проекти за инфраструктура. Чрез т.нар. местни инициативни групи в рамките на Програмата за развитие на селските райони бяха поставени рекорди по корупция и кухи проекти. Създаде война за земи, война за субсидии, война за интереси и лобита в аграрните институции. Създаде дискриминационни модели за близо 1/2 от селата в България, където не може да се осъществяват проекти. През последните месеци се активизираха доста кръгове, както в западна Европа, така и у нас, които призовават за актуализация и „спасяване“ на ОСП. Малкият и традиционно приглушаван глас на България едва ли ще окаже влияние на стратегическите решения за бъдещата ОСП, които и след 2020-а година ще продължат да носят повече облаги на големите страни-членки като Франция и Германия. Независимо от усилията и платените проекти (някои в размер на милиони евро), командировки и вечери в Брюксел за редица представители на браншови аграрни организации от България, техният глас няма как да бъде взет нито под внимание, нито пък има сам по себе си дълбочина за ангажираност на националния интерес. На база това и на опита през годините, в които диктаторите на европейската аграрна политика са демонстрирали чрез редица прийоми и методи – всички разходки до Брюксел са просто екскурзии за запушване на устите и замъгляване на представителността на българските аграрни „организации“. Комплексните методи за умишлено ограничаване развитието на селското стопанство и поставянето на търговски зависимости и шаблони в страни като България и Румъния е твърде вероятно да продължи да бъде налагано от западните властелини в аграрната политика, които контролират значителна част от стокообмена със зърнени суровини и храни в региона. ОСП в момента харчи 38% от европейския бюджет, което се равнява на около 55 млрд. евро всяка година. ОСП не помага на земеделските стопани и селските общности да се справят и продължава да бъде основен причинител на екологичните щети, като подкрепя селскостопански практики, които подкопават природните ресурси, чрез които земеделските стопани съществуват, и заплашва способността на Европа да произвежда нужната храна.     За България този проблем е още по-изострен, тъй като чрез инструментите на ОСП се засили поляризацията в стопанствата, създадоха се феодални структури, които унищожиха потенциала за развитие на средното фамилно фермерство и устойчива селска икономика. Освен това, регламентите по линия на ОСП ограничиха пазарните възможности за българските производители и стимулираха изкуствено наложено потребление на вносна селскостопанска продукция чрез търговските вериги на западно-европейските компании. Единственият облагодетелстван сектор, повече от 10 години остава едрото зърнопроизводство, което се „отплаща“ за подкрепата от ОСП, като реализира стратегически и търговско насочен от западни компании експорт, а освен това гарантира оборот от около 2 млрд.лв. годишно за западно-европейските компании, които продават у нас – химически препарати, земеделска техника, семена и др. суровини.     Европейските „инвестиционни“ проекти се оказаха по-скоро вредни, отколкото полезни за развитието на българските селски региони и агробизнес. Като се започне от предприсъединителната програма САПАРД, ПРСР 2007-2013 и стигнем до скандалните особености на новата Програма за развитие на селските региони 2014-2020, то окончателният резултат и фактология показват негативи на т.нар. Обща селскостопанска политика (ОСП).  Каквито и пари да се наливат за рекламни клипове и билбордове в нейната пропаганда, то дори за фермерите с основно образование вече е напълно ясно, че европейската политика донесе много повече беди на българското фермерство и села, отколкото дори най-големите песимисти очакваха. – Европейските субсидии изкривиха конкурентоспособността в целия аграрен сектор – Европейските субсидии създадоха феодални структури и крепостни селяни из цяла България – Европейската аграрна политика смаза конкурентоспособността на фамилните фермери – Европейските проекти подведоха и създадоха финансови проблеми за млади фермери – Европейските субсидии и проекти стимулираха корупцията на всички нива в селското стопанство – Прилагането на европейската аграрна политика в България подтикна към фермерски войни и борба за земя между големи и малки – Външната аграрна политика и изисквания унищожиха първо пазарно, а в последствие и чрез агротероризъм (вируси, зарази – син език, бруцелоза и др.), традиционните за България отрасли в животновъдството – Европейските субсидии вкараха в агробизнеса фиктивни играчи (вкл. криминални), чиято цел е най-малко развитието на земеделски дейности или инвестиции в селските региони – Европейската аграрна политика у нас, доведе до създаването на многобройни кухи неправителствени браншови организации, които вместо да бранят интересите на родните фермери, се оплетоха в сложни корупционни и конспиративни връзки с МЗХГ, ДФЗ, Разплащателна агенция, БАБХ и т.н. – Европейските проекти разбиха нормалното функциониране на пазара на земеделска техника и създадоха сериозен дисбаланс в модернизацията на стопанствата, а освен това създадоха тежки корупционни практики     – Ангажираността с Програмите за развитие на селските райони (ПРСР) изяде административния и политически капацитет на всички ресорни държавни институции (МЗХГ, ДФЗ и т.н.) за стратегическо и целево развитие на българското селско стопанство и изостанали селски региони, според спецификите на България и нуждите на българските фермери. Аграрните ни институции се превърнаха в административни и политически подлоги на комендантите си от Брюксел. Подведени от общия стремеж за европейски субсидии и проекти, малкото останали истински фермери в България (по-голямата част от които наследствени земеделци), попаднаха в капана на всеобщото главозамайване да станат „европейски фермери“. И докато те се бореха да модернизират стопанствата си, ипотекираха домовете си в същите тези европейски банки…, инвестираха куп пари според всички нови и изненадващи изисквания на ЕС…, то в старите „евро-членки“ се разработваше и приложи план за пазарното елиминиране на България като играч в секторите на животновъдството и зеленчукопроизводството.  Паралелно с това бе дадена насока за развитие само на зърнопроизводството, тъй като целият сектор стана огромен клиент на западно-европейските компании за химически препарати, а също семена (родното производство бе унищожено), земеделска техника и финансови услуги (лизинги и кредити пак на същите европейски банки). От друга страна цялата експортна търговия в сектора на зърнопроизводството се установи в ръцете на търговските партньори на ЕС от САЩ, които обират големите печалби от международния експорт. В създадените производствено-търговски зависимости, то вече има осигурени условия за прокарване на „наложително“ ГМО производство в българското земеделие. Уж с оправданието и пропагандата, че „трябва да изхранваме Света“. Време е да се насочим към укрепване на истинския гръбнак на българското земеделие и селски региони, а именно развитието на фамилното фермерство. Само то може да гарантира запазване на истинските и ценни неща, които българското селско стопанство има потенциал да дава. Не трябва да се подвеждаме по схемите на западно европейците – за индустриално земеделие и животновъдство, за екстремно експлоатиране на земята и природните богатства, за химизация в земеделието. Трябва да заложим на традиционните производства, на био-земеделието, на чистите храни и суровини, които да употребяваме. И във всичко това, трябва да имаме неизменната подкрепа и осъзнатост от страна на ръководителите в държавата, които да спрат да се крият и оправдават зад европейски регламенти и изисквания, а да започнат да защитават интересите на България и провеждат една истинска държавна, а не европейска политика! Защото всъщност, не ние имаме нужда от Европа, а Европа има и тепърва ще има нужда от нас в следващите години. В идните времена нито земеделието, нито светът ще бъдат същите. Тогава България ще бъде малък, но сигурен пристан на спасение, но за малцина… И тогава всеки ще разбере, колко е важно да имаш дори 1 декар на село.", "date": "2018.11.29", "title": "3455 фермери са фалирали у нас за 1 година заради селскостопанската политика на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389953-29-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1760 г. - Детройт е предаден от Франция в британско владение.     1780 г. - След смъртта на императрица Мария Тереза на престола на Свещената Римска империя застава нейният син Йозеф II.   1787 г. - С едикт на крал Луи XVI във Франция са гарантирани правата за вероизповедание на протестантите в страната.   1830 г. - В Полша избухва въстание срещу руското управление, известно като Ноемврийското въстание.   1877 г. - Американският изобретател Томас Едисън представя фонографа - предшественикът на грамофона.   1899 г. - Основан е футболен клуб „Барселона\".   1916 г. - Първата световна война: Доминиканската република е окупирана от войски на САЩ, като окупацията на страната продължава до 1924 г.   1922 г. - Хауърд Картър отваря гробницата на фараон Тутанкамон за публика.   1927 г. - Александър Альохин, руски и френски шахматист, става четвърти световен шампион по шахмат.   1929 г. - Американският пилот адмирал Ричард Бърд извършва първия полет със самолет над Южния полюс.   1945 г. - Създадена е Федеративна социалистическа република Югославия.   1947 г. - По искане на ООН територията на Палестина е разделена на две части - еврейска и арабска, които по-късно стават отделни държави - Израел и Палестина.   1962 г. - Между Франция и Великобритания е подписан договор за съвместно проектиране и производство на самолета клуб „Конкорд\".   1975 г. - Американските бизнесмени Бил Гейтс и Пол Алън създават фирмата клуб „Майкрософт\".   1981 г. - Актрисата Натали Ууд се удавя по време на инцидент в Калифорния.   1977 г. - АЕЦ „Козлодуй\" е включен в енергийната мрежа на България.   1990 г. - Андрей Луканов е принуден да подаде оставката на правителството под натиска на протестите и стачките, организирани от КТ „Подкрепа\".   1990 г. - Съветът за сигурност на ООН дава съгласието си за използването на военни средства за освобождаване на Кувейт от иракска окупация.   1993 г. - По американския телевизионен канал Кинг Ти Ви е излъчена най-кратката телевизионна реклама от четири кадъра и продължителност 0,133 секунди.  ", "date": "2018.11.29", "title": "29 ноември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/389947-%D1%80%D1%83%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%BA%D0%B0%D0%BD%D0%BE%D0%BD%D0%B5%D1%80%D0%BA%D0%B8%D1%82%D0%B5", "text": "Конфликтът между Киев и Москва стигна нов връх. Властите в Украйна обявиха военно положение в голяма част от територията. Повод бяха обстрелът и превземането на три украински военни кораба от Русия в неделя, 25 ноември. Киев смяташе да прехвърли корабите от Одеса в Бердянск и Мариупол: от Черно море през Керченския проток – в Азовско. Русия употреби сила и спря плавателните съдове; сега държи екипажите арестувани в Крим. При акцията пострадаха неколцина украински матроси.     В спора с Русия правото е на страната на Украйна Украйна протестира срещу тези действия – на съвсем законни основания. С поведението си Русия нарушава международното право, конвенцията за международно морско право и двустранния договор с Украйна за използване на Азовско море. Всички тези спогодби предвиждат свободно плаване, включително на военни кораби. Също както при анексията на Крим, а и в подкрепата за сепаратистите в Донбас, Кремъл отново показва, че пренебрегва юридически задължаващите споразумения и се ориентира към политика на силата. Украйна с право получава международна подкрепа. Европейските й партньори като Германия, но също и други като Канада и САЩ, ще бъдат и занапред на страната на Киев. Тъй като правната и политическата оценка на руската агресия е очевидна. Поне доколкото никой в света не е признал анексията на Крим, не може да се приеме твърдението на Москва, че Украйна е нахлула в руски териториални води. Ще ограничи ли военното положение правата на украинските граждани? Защо впрочем украинският президент Петро Порошенко обяви военно положение? Целта му е по този начин да мобилизира военнослужещите, да засили отбраната на страната и информационната сигурност. Във военно положение обаче може да бъдат ограничени някои граждански права, например свободата на събранията и на мненията, или да се предприемат принудителни мерки в икономиката. Порошенко увери, че това няма да се случи. Мнозина украинци обаче са разтревожени. Защото президентският указ, одобрен от парламента в понеделник вечерта, е формулиран доста мъгляво. Порошенко се канеше всъщност да обяви военно положение за 60 дни, и то в цялата страна. След хаотични дискусии по указа във Върховната рада и многобройни поправки в документа военно положение бе въведено само за 30 дни и само в 10 региона, граничещи с Русия или с територии под неин контрол. Как се очаква това да подобри отбраната на страната, остава неясно. При всяко положение според повечето депутати президентските искания стигат твърде далеч. Защото на 31 март догодина в Украйна са насрочени избори за държавен глава. Кампанията трябва да започне в края на декември, сиреч след 30 дни. Но при военно положение над един месец президентските избори щяха да са невъзможни, тъй като демократичните норми де факто нямаше да имат законна сила. Военното положение в Украйна като предизборна маневра? След тежка борба в Радата президентът отстъпи в сблъсъка с рязкото противодействие на парламента. Навремето един от най-влиятелните хора в Украйна, той изгуби позиции. Повечето граждани недоволни от работата на Порошенко. Пет години след Майдана, засегнал всички групи от населението, които излязоха на улицата за демократична Украйна и против корупцията, политическите промени забуксуваха. Нищо чудно, че обявеното военно положение разтревожи мнозина украинци. Подкрепяна от Кремъл, войната на сепаратистите срещу Киев в Източна Украйна е отнела над 10 000 човешки живота. Но украинското ръководство години наред говореше само за антитерористична операция. Днешното военно положение е обявено, защото Русия превзе военни кораби в Керченския проток. Дали това не е предизборна маневра на президента, притиснат до стената? При всяко положение много малко остава до изборите, а много силно недоверие се насажда в украинското общество – защото то не желае да губи демократичните си свободи. Но недоверие се създава и сред западните партньори на Украйна, настояващи за намаляване на напрежението. Междувременно Москва и занапред ще залага на политика на канонерките (военнополитически курс, съпроводен с демонстрация на сила от флота, бел. на „Дойче веле“), отдалечавайки Киев от себе си.   БТА  ", "date": "2018.11.29", "title": "Руската политика на канонерките"}
{"url": "http://www.classa.bg/%D1%81%D0%B2%D1%8F%D1%82/item/389948-%D0%B4%D0%B5%D1%82%D0%B0%D0%B9%D0%BB%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D1%84%D1%81%D0%B1-%D0%BA%D0%B0%D0%BA%D0%B2%D0%BE-%D0%BE%D1%80%D1%8A%D0%B6%D0%B8%D0%B5-%D0%B8-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D0%BE%D1%82%D0%BA%D1%80%D0%B8%D1%85%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D0%BA%D0%BE%D1%80%D0%B0%D0%B1%D0%B8", "text": "На един от плавателните съдове е открит и документ, който свидетелства, че акцията на украинските кораби е планирана с основната цел да се осъществи преход от Одеса до Бердянск “по таен начин”, “съсредоточавайки основно внимание върху обезпечаване на тайния характер на подхода към Керченско-Еникалския канал и преминаването през него”.       В 07:10 ч. на 25 ноември 2018 г., независимо от предупрежденията, че районът в териториалното море на Руската федерация е затворен за подход към Керченския пролив от страната на Черно море, кораби на ВМС на Украйна (“Бердянск”, “Никопол”, “Яни Капу”) пресякоха държавната граница на Руската федерация и осъществиха заход във временно затворения за плаване район, като по този начин нарушиха разпоредбите на Конвенцията на ООН по морското право от 1982 г., Закона на Руската федерация от 1 април 1993 г. Но. 3730-I “За държавната граница на Руската федерация”, се посочва в  на ФСБ.     След прекосяването на държавната граница на Руската федерация корабите на украинските ВМС продължиха към Керч-Еникалския канал в нарушение на разрешителния ред, установен със заповед на руското министерство на транспорта от 21 октомври 2015 година. При преследването на корабите на украинските ВМС по радиовръзката нееднократно са им отправени искания незабавно да напуснат териториалното море на Руската федерация в съответствие с чл. 30 от Конвенцията на ООН по морското право от 1982 година. Независимо от мерките, предприети от руската страна, корабите на ВМС на Украйна са приведени в бойна готовност: разкрити са артилерийски установки, стволовете на артилерийските установки са вдигнати под ъгъл от 45 градуса и са насочени към корабите и катерите на Руската федерация (в нарушение на чл. 10 от Конвенцията на ООН по морското право от 1982 г. и чл. 2, пар. 11 от ФЗ-155 от 31 юли 1998 г. “За вътрешните морски води, териториалното море и прилежащите зони на Руската федерация”). Руската страна уведоми корабите на ВМС на Украйна, че в териториалното море на Руската федерация заплахата за използване на оръжие ще бъде оценена като нарушение на правилата за мирен преход в съответствие с нормите на международното право и законодателството на Руската федерация.   При задържането на военните съдове на ВМС на Украйна бяха установени следните видове въоръжение и боеприпаси:   (Пушка 30 мм, АГС-17 и ПКТ представляват 1 артилерийска установка, от тях има общо 4 – по две на всеки катер). При огледа на задържаните украински военни катери, на катера “Никопол” е намерен и документ, който свидетелства, че акцията на украинските кораби е планирана с основната задача да се осъществи преход от Одеса до Бердянск “по таен начин”, “съсредоточавайки вниманието основно върху обезпечаване на тайния характер на подхода към Керченско-Еникалския канал и преминаването през него”. На същия катер е намерен и ръкописен конспект на установените от Руската федерация правила за плаване по Керченско-Еникалския канал, от което следва, че украинските моряци са били добре осведомени за начина, по който се преминава през него.  ", "date": "2018.11.29", "title": "Детайлен доклад на ФСБ: Какво оръжие и боеприпаси откриха руснаците на задържаните украинскикораби?"}
{"url": "http://www.classa.bg/%D1%81%D0%B2%D1%8F%D1%82/item/389949-%D0%B5%D0%B2%D1%80%D0%BE%D0%BF%D0%B5%D0%B9%D0%BA%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0-%D0%B0%D0%BA%D0%BE-%D0%B2%D1%8A%D0%B7%D0%BD%D0%B8%D0%BA%D0%BD%D0%B5-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B0%D1%89,-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%89%D0%B5-%D1%80%D1%83%D1%85%D0%BD%D0%B0%D1%82", "text": "Акциите на компаниите от еврозоната биха пострадали повече от тези на компаниите в САЩ в случай на мащабна глобална търговска война, докато нововъзникващите пазари вероятно ще понесат най-сериозен удар, сочи изследване, публикувани във вторник от Европейската централна банка във вторник и цитирано от Ройтерс. Това съобщи БНР.     Търговското напрежение нарасна силно през настоящата година, тъй като Съединените щати наложиха множество протекционистки мерки, предимно под формата на високи мита върху вноса на китайски стоки, повишавайки риска от ескалация, която би могла да влоши допълнително вече видимото забавяне на световната търговия. «Цените на американските акции ще спаднат с около 10%, а лихвеният спред на корпоративните облигации в САЩ (лихвения диференциал спрямо аналогичните държавни ценни книжа) ще се увеличи с до 100 базисни пункта през първата година на една световна търговска война», прогнозира ЕЦБ, описвайки този сценарий при положение, че всички страни наложат помежду си вносни мита в размер на 25 на сто. «В еврозоната обаче цените на акциите ще спаднат при подобен сценарий с 15%, а лихвеният спред на европейските корпоративни облигации ще се увеличи със 150 базисни пункта през първата година», добави ЕЦБ в своя доклад «Преглед на финансовата стабилност». Според същия анализ на ЕЦБ, най-солиден спад с повече от 20% ще има при акциите на компаниите от развиващите се и нововъзникващите пазари, като в същото време рисковата премия (лихвения спред) за корпоративните облигации на тези пазари ще нарасне с повече от 400 базисни пункта (с над 4% спрямо съответните държавни облигации). Трябва да се има предвид, че на този етап европейските акции се понижиха почти с толкова, с колкото и акциите, търгувани на Уолстрийт след обявяването на протекционистките мерки, се посочва в проучването на централната банка. Ако напрежението ескалира, но остане относително ограничено, тези симетрични ценови спадове вероятно ще продължат, добави ЕЦБ. Акциите се обезцениха сумарно с около 7% и от двете страни на Атлантическия океан на фона на ключовите съобщения за предприемането на протекционистки мерки по-рано тази година, като цените на компаниите, които бяха засегнати по-конкретно от тарифната война между САЩ и Китай се понижиха с около 12 на сто. «Симетричната негативна реакция между Съединените щати и еврозоната предполага, че финансовите пазари считат, че увеличаването на митническите тарифи е губещо за всичките участници в тази търговска война», се казва в проучването на ЕЦБ. «Причината за това вероятно е в очакването на контрамерки и на вторични ефекти, които в повечето случаи се тълкуват като губеща ситуация за цялата световната икономика», добавя Европейската централна банка.  ", "date": "2018.11.29", "title": "Европейка централна банка: Ако възникне глобална търговска война със САЩ, европейските компании ще рухнат"}
{"url": "http://www.classa.bg/%D1%81%D0%B2%D1%8F%D1%82/item/389950-%D0%BF%D0%BE%D0%B3%D0%BB%D0%B5%D0%B4-%D0%BE%D1%82%D0%B2%D1%8A%D1%82%D1%80%D0%B5-%D0%BD%D0%B0-%D0%BC%D0%B0%D1%80%D1%81-%D0%B5-%D0%BF%D0%BE%D0%B3%D0%BB%D0%B5%D0%B4-%D0%B2-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Марс. Червената планета. Една точка в звездното небе, която от векове вдъхновява учени и писатели, а през последните години и предприемачи, всеки от които си представя деня, в който човешки крак ще стъпи там. Но да не бързаме толкова. Пустата, камениста планета крие в себе си множество важни въпроси, на които все още търсим отговорите. А последният спускаем апарат на НАСА, носещ името InSight, ще се опита да открие някои от тях.   Целта на InSight не е да търси живот на повърхността на Марс, а да изучи неговата вътрешност - от какво е \"направен\", как са се натрупали тези материали и колко топлина излъчва самата планета. Всичко това ще помогне на учените по-добре да разберат дали е повече или по-малко вероятно Марс (и други като него във Вселената) да осигурят условия за съществуването на живот. В понеделник, 26 ноември, служителите на НАСА и космически ентусиасти по света бяха притаили дъх по време на приземяването на InSight. Почти седем ужасяващи минути в невъобразими условия са необходими за цялата операция, но в крайна сметка тя се оказа успешна. Екипите си отдъхнаха и сега предстои истинската работа и това, за което InSight всъщност е изпратен. \"С 19 800 км/ч аз летя...\" Някои може да се запитат защо това приземяване (примарсяване, ако предпочитате) е толкова специално. Първо, защото е успешно, а това може да се каже само за 40% от приземяванията на всички машини на Марс. Второ, заради условията, при които се извършва. При навлизането си в атмосферата на планетата InSight е достигнал скорост от 19 800 км/ч, а в пиковия момент температурата, с която топлинните щитове е трябвало да се справят, е била 1500 градуса по Целзий. Целият процес е отнел около 6 минути и половина, в които InSight е трябвало да извърши десетки операции. Трето, защото това е завършек на едно почти седеммесечно междупланетарно пътуване. InSight беше изстрелян от военната база \"Вандерберг\" в Калифорния на 5 май т.г. Добавете преди това времето за разработката му и надеждите на екипа и ще ви стане ясно защо това, че апаратът не се е разбил на парчета е добра новина. Успешното достигане до повърхността стана около 20:52 ч. българско време в понеделник, а за него първи съобщиха пробните сателити MarCO, на които по-късно ще обърнем специално внимание. Но преди това нека отговорим на въпроса... Каква е задачата на InSight От НАСА описват Марс и Земята като братя, които са спрели да си приличат с времето. Някога и двете са били топли, влажни планети с гъста атмосфера. Но преди около 3 или 4 милиарда години са поели в различни посоки. Въпросът е защо това се е случило. Много отдавна Марс е спряла да се променя, докато Земята е продължила да еволюира и се е сдобила със своята \"поточна линия\" - тектонските плочи, каквито Червената планета никога не е имала. Тяхното движение не само води до изменения на повърхността, но и изтласква нагоре други материали, които са сред основните съставки на живота - като вода, въглероден диоксид и метан. Така се появява въпросът дали наличието на тектонски плочи е необходимо, за да изтласкват те към повърхността такива важни елементи? С други думи учените искат да разберат кои са основните условия на които една планета трябва да отговаря, за да се появи живот.     Тук основната роля се пада на InSight. Спускаемият апарат е произведен от Lockheed Martin Space, а името му в голяма степен издава и задачата му. \"Insight\" означава \"проникновение, вникване\", но всъщност името на апарата е и хитро съкращение от Interior Exploration using Seismic Investigation, Geodesy and Heat Transport – транспорт за вътрешно изследване чрез сеизмично проучване, геодезия и топлина. Апаратът се приземи в Елизиум Планитиа (Elysium Planitia) - равнинна зона на марсианския екватор, която е достатъчно топла и до която достига достатъчно светлина, за да може InSight да работи целогодишно. За разлика от други машини на НАСА той няма да променя позицията си. InSight вече изпрати първи снимки от повърхността като през следващите няколко дни ще направи още такива с помощта на своята дълга 170 см роботизирана ръка. Целта е учените да създадат триизмерен модел на повърхността около апарата, за да определят къде е най-удачно да бъдат поставени различните му инструменти. Целият процес по \"разопаковане\" на InSight в новия му дом ще отнеме около два до три месеца. През това време неговите инструменти ще започнат да работят и да изпращат обратно данни. Целта е да се събере информация за активността под повърхността на Марс чрез колкото се може повече сеизмологични данни. Това ще стане чрез три инструмента, с които InSight разполага. Първият е сеизмометър с името SEIS (Seismic Experiment for Interior Structures). Това е кръгъл обект, който ще бъде разположен върху повърхността на планетата, за да отчете нейния \"пулс\" - т.е. сеизмичните вибрации, и да определи каква е вътрешната й активност. Той ще улавя не само сеизмичните вълни от марсотресения, но и тези при падането на метеорити върху планетата. Според учените сеизмометърът може да помогне и да се определи има ли течаща вода или разклонения на активни вулкани под повърхността. Вторият инструмент е сонда за отчитане на топлинния поток и физическите характеристики (Heat Flow and Physical Properties Package, HP3). Тя ще бъде забита под повърхността, за да се определи каква топлина отделя планетата. Идеалното място ще е такова, което е възможно най-песъчливо и там няма никакви скали, обяснява мениджърът по операциите на HP3 Кристиан Краузе. От НАСА поясняват, че всяка скалиста планета има резерв от топлина. Част от нея е останала там при формирането на планетата, другата идва от разпада на радиоактивни материали. Впоследствие топлината търси пътя към повърхността, разтапя скали и създава вулкани. Топлината е важна, защото затопляйки зоната под повърхността може да е довела до топла пролет в миналото на Марс. Може да е създавала пара чрез вулканите, която после да се е превръщала в потоци и океани. HP3 ще измери вътрешната температура на Марс, за да отговори на въпроса как топлината е оформила повърхността на планетата, правейки я повече или по-малко обитаема с времето. Третият инструмент ще извърши радио експеримент (Rotation and Interior Structure Experiment, RISE) - има за задача чрез радиовълни да изследва ядрото на планетата. От НАСА обясняват, че топлината спомага ядрото на планетата да остане разтопено и в движение. Металните елементи в него генерират електричество при движението си, което води до образуването на магнитно поле – невидимият щит на планетата от космическата радиация. Марс някога е имала силно магнитно поле, но преди няколко милиарда години той е изчезнало. Сега учените искат да разберат какво е довело до това изчезване. Кога се очакват резултати? От НАСА искат да получат отговори за това как се е развивала Червената планета, дали все още притежава горещо, разтопено ядро и какво в сравнение с нея прави Земята толкова специална. InSight ще започне да събира данни още през първата си седмица на Марс, но първите данни се очакват не по-рано от месец март 2019 г. Апаратът ще работи на повърхността за една марсианска година и 40 марсиански дни. В земно време това означава до 24 ноември 2020 г. Апаратът работи с помощта на соларни панели и се зарежда със слънчева енергия като при това не е необходима много такава. В ясни дни панелите ще осигуряват между 600 и 700 вата – което, както посочват от НАСА, се равнява на достатъчната енергия да пуснете блендера в кухнята си. При по-прашни условия, каквито на Марс има, панелите отново ще могат да осигуряват между 200 и 300 вата.     MarCO (но не Поло) Заедно с мисията InSight протече и друга важна такава. В своето пътешествие в Космоса апаратът беше придружен от два малки експериментални сателити с кубична форма, носещи името Mars Cube One (MarCO). Двете устройства, изпратени с InSight, са наречени \"EVE\" и \"WALL-E\" на двата основни робота от анимацията на Pixar \"Wall-E\". Те са оборудвани с експериментални радиопредаватели и антени и дадоха на инженерите алтернативен начин да следят кацането на InSight – препратиха към Земята данни в рамките на само 8 минути (времето, необходимо на радиосигнал да стигне от Марс до Земята). Това е много по-бързо от варианта да се чакат другите сателити на НАСА около Червената планета, които не са били позиционирани така, че да наблюдават цялото приземяване. НАСА счита представянето на двата сателита за успех и други като тях вероятно ще продължават да са \"придружители\" и при следващите мисии. Поглед в бъдещето  Голямата новина някой ден без съмнение ще е стъпването на човешки крак на повърхността на Марс. Но до тази стъпка има да се извървят много други крачки и InSight е една от важните от тях. Защото тази мисия не е свързана само с Марс. Данните, които ще бъдат събрани, ще помогнат за по-доброто разбиране на другите скалисти планети във Вселената. Професорът по физика в Университета на Ричмънд и бивш служител на НАСА Джак Сингал обяснява, че откритията на InSight имат голямо значение, защото в момента се откриват хиляди екзопланети около други звезди и някои от тях са близки като размер, позиция и състав на Земята и Марс. И в крайна сметка може постепенно да разберем какво се е случило с Марс, че той да е така различен от синьо-зелената ни планета, докато учените трупат допълнителна информация за възможността на Червената планета да поддържа живот.", "date": "2018.11.29", "title": "Поглед \"отвътре\" на Марс е поглед в бъдещето на човечеството"}
{"url": "http://www.classa.bg/%D1%81%D0%B2%D1%8F%D1%82/item/389951-wikileaks-%D0%BB%D0%B8-%D0%B5-%D0%BC%D0%B0%D0%BB%D0%BA%D0%B0%D1%82%D0%B0-%D0%BC%D1%80%D1%8A%D1%81%D0%BD%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%BF%D0%BE%D0%BB-%D0%BC%D0%B0%D0%BD%D0%B0%D1%84%D0%BE%D1%80%D1%82", "text": "Коледа дойде по-рано за тези, които са жадни за интриги около разследването на прокурора Робърт Мълър около руската намеса в президентските избори на САЩ. В понеделник вече имаше развитие по случая, когато бившият шеф на предизборната кампания на Тръмп - Пол Манафорт, беше обвинен в лъжесвидетелстване. На следващия ден историята стана още по-пикантна, когато Guardian съобщава ново бомбастично разкритие.     Британското новинарско издание съобщава, че Манафорт, който е признат за виновен за банкови и финансови измами, е водил тайни разговори с Джулиан Асандж - основателят на WikiLeaks. Двамата са се видяли през 2013-а, 2015-а и 2016-а. Срещите са се провеждали в посолството на Еквадор в Лондон и са започнали по времето, в което Манафорт се е присъединил към кампанията на Тръмп. Последната от дискусиите, според Guardian, е била през март 2016-а - месеци преди сайтът на Асандж да пусне копия от имейлите на демократи, откраднати от руското разузнаване. Не е ясно какво по-конкретно може да са обсъждали Асандж и Манафорт. Един от ключовите въпроси от победата на Тръмп насам е дали неговият щаб е знаел за руската намеса в изборите, така че сред хипотезите е съдействие на Асандж в кампанията и в незаконни дейности като например хакването на имейлите на Хилъри Клинтън. След изтичането на имейлите самият Тръмп неведнъж каза, че е почитател на WikiLeaks и делото на Асандж.  Само че ако информацията е вярна, това би било едно от най-важните и скандални разкрития, откакто започна разследването около предиздентските избори в САЩ отпреди две години. \"Ако е вярно\" е ключов израз в случая. Мнозина не виждат никакви реални доказателства за подобни срещи и са по-скоро скептични. Не е изненадващо и че и двете страни - Асандж и Манафорт - упорито отричат някога да са се виждали. Ясно е, че екипът на прокурор Мълър разследва среща между Манафорт и еквадорския президент Ленин Морено и се опитват да разберат дали Асандж е бил сред темите на разговор между двамата. Еквадор предоставя убежище и граждансто на основателя на WikiLeaks, след като през 2012-а е обвинен в изнасилване. Историята, публикувана от Guardian, предизвиква объркване сред американските власти - история, която никой не потвърждава, но и никоя медия не се заема да оспори. WikiLeaks пуснаха категорично опровержение в акаунта си в Twitter, в който се казва, че Guardian позволяват на сериен \"фалшификатор\" да унищожава репутацията на изданието и се обзалагат на милион долара и главата на главния редактор, че Манафорт никога не се е срещал с Асандж. Сайтът се заема да дискредитира напълно Guardian и репортерът им Люк Хардинг в социалните мрежи. WikiLeaks призовава главният редактор Кат Вайнер и заедно с това препубликуват паралелна версия на историята с Манафорт, в която се намеква, че такава среща най-вероятно никога не се е състояла. Освен това създава GoFundMe кампания, която набира средства, с които медията да бъде изправена пред съда за неверни публикации. Целта е да бъдат набрани 300 хил. долара, от които към момента са постъпили над 15 хил. долара. Опровержение дойде и от самия Манафорт. Той определя историята като \"фалшива и тотално клеветническа\" и допълва, че не е виждал нито Асандж, нито някой, свързан с него. Казва и че не е търсил Асандж или някой, свързан с WikiLeaks. Манафорт също заплашва Guardian със съдебно дело, защото материалът продължава да е на сайта им, въпреки че адвокатите му са предупредили, че е неверен. Към момента е ясно, че Люк Хардинг от изданието следи внимателно руската афера с намесата в изборите. Той е бивш кореспондент за Русия, но в конкретния случай се посочва само, че разчита на \"достоверни източници\". Не става ясно какви точно са тези източници и каква е тяхната позиция, че да са наясно за разговор между Манафорт и Асандж. Въпреки това статията на Guardian съдържа някои ключови детайли, които носят повече достоверност, например, че визитата е продължила около 40 минути или че Манафорт е бил неформално облечен с пясъчни на цвят панталони, жилетка и светла риза. Ако всико, написано в британското издание, е вярно - материалът може да се окаже попадението на годината. Ако обаче е фалшива новина - то това е гафът на годината.", "date": "2018.11.29", "title": "WikiLeaks ли е малката мръсна тайна на Пол Манафорт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389952-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BF%D0%B0%D1%80%D0%B0%D0%BC%D0%BE%D0%BD", "text": "  В средата на ІІІ век, при император Деций, било повдигнато жестоко гонение против християните. Принуждавали ги да извършват кървави жертвоприношения на езическите идоли, а несъгласните били предавани на страшни изтезания.     Веднъж във Витиния (Мала Азия) един християнин на име Парамон, като видял мъченията на своите едноверци, извикал: \"Колко невинни страдат за това, че не искат да се поклонят на бездушните идоли!\" Веднага го затворили, проболи му езика и след това го промушили с копия. Заедно с него също убили 370 християни.", "date": "2018.11.29", "title": "Св. мъченик Парамон"}
{"url": "http://www.classa.bg/%D1%81%D0%B2%D1%8F%D1%82/item/389944-%D0%BA%D0%B0%D0%BA-%D0%BC%D0%B0%D0%BA%D1%80%D0%BE%D0%BD-%D0%B7%D0%B0%D0%BB%D1%8A%D0%B3%D0%B2%D0%B0-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5", "text": "Малко повече възобновяема енергия, малко по-малко атомна енергия - това обещава Макрон за идните години, но го опакова като \"енергиен обрат\". Опитва се да се издокара със \"зелена жилетка\",  но сметките му няма да излязат.         Макрон говори за обрат в енергийната политика на Франция. Само че онова, което той си представя, е твърде плахо и половинчато, за да бъде наречено така. Франция задоволява близо три четвърти от енергийните си потребности чрез атомна енергия. Макрон смята да намали тази зависимост до 50%, но със значително закъснение - десет години по-късно от първоначално предвиденото. Така страната ще си остане още няколко десетилетия почти изцяло зависима от атомните централи. Явно Макрон не смее да натовари своите съграждани с още по-големи увеличения в цените на тока, след като по-високите данъци върху бензина и най-вече върху дизела предизвикаха масови протести в страната. Освен това във Франция няма сериозна съпротива срещу атомната енергия. И правителството може да си позволи да удължава живота на някои стари съоръжения, макар и да са достигнали срока на безопасна експлоатация.   Франция много закъсня   Френският президент чисто и просто не желае да провокира нова съпротива срещу своите икономически планове. Страната се намира в огромна зависимост от атомната енергия и на практика проспа възможността да подсили сектора на възобновяемите енергии. По този фактор Франция изостава от повечето свои съседи в Европа. Макрон възнамерява да закрие една-единствена стара атомна централа - тази във Фесенхайм, прочула се с многобройни инциденти. А предвидените два до три милиарда евро, които президентът смята да отпусне за развитието на възобновяемите енергии, са просто капка в морето. Френският енергиен гигант EDF междувременно разработва планове за строеж на повече инсталации за вятърна и соларна енергия, но като цяло енергийната политика на страната изглежда твърде половинчата и некоординирана. В южната част на Франция има възможности за широко използване на слънчевата енергия, само че липсват подходящи и евтини технологични решения, както и стимули за индустрията и гражданите. И днес повечето от лошо изолираните къщи в страната се отопляват все така на ток. Цените на електроенергията скочиха доста болезнено през последните години, но болшинството от французите просто не разполагат с друга алтернатива. А Макрон се бои да подеме някаква коренна промяна, защото си има достатъчно други проблеми. На всичкото отгоре липсват и пари в държавния бюджет, с които да се подкрепят тези мащабни промени.   Грешките от миналото   В другите си планове, свързани с екологията - например за намаляване на вредните емисии от дизела, президентът Макрон пък постъпи твърде лекомислено. За да откаже гражданите от дизеловите им автомобили, той просто увеличи данъка върху този вид гориво. Народният гняв го свари напълно неподготвен, но вината за това е изцяло негова и на неговите съветници. С присъщата на столичния елит арогантност, тези хора показаха, че не знаят нищичко за живота в големите провинциални региони на Франция. Макар протестът на \"жълтите жилетки\" да бе анархистичен, а в някои случаи и подклаждан от лобисти, исканията на тези хора по същество бяха оправдани. В цяла Франция правителството в продължение на десетилетия насърчаваше строежа на големи супермаркети. Това разсипа старите пазарни структури с малки магазинчета и пазари за селскостопанска продукция в селата и малките градове. В същото време бяха спрени редица средства на обществения транспорт. На много места хората сега са принудени да пътуват с километри, за да стигнат до най-близкия лекар или магазин. Техният гняв е обясним, защото те сега плащат цената за една напълно сбъркана политика, която доведе до замирането на селските региони и същевременно до пълната зависимост на хората от личните им автомобили.     Какво трябва да стори Макрон?   Ако Еманюел Макрон иска да задвижи дълго пренебрегваната тема за екологията и да навакса закъснението на страната в сферата на възобновяемите енергии, ще има нужда от генерален план за коренни промени. Той би трябвало да започне да поправя някои стари грешки, да децентрализира мерките по защитата на околната среда и да накара мощната френска индустрия да участва по-активно в изследването и разработването на перспективни енергийни източници. Но плахите опити на президента да се издокара със \"зелена жилетка\" на гърба на обикновените французи, ще бъдат сринати от народния гняв. Защитата на климата и енергийният обрат не са теми, с които той би могъл да замазва очите на хората, представяйки се за по-модерен, отколкото е. За целта са необходими много повече познания, ангажимент и политическа воля, отколкото президентът Макрон е инвестирал.    ", "date": "2018.11.29", "title": "Как Макрон залъгва французите"}
{"url": "http://www.classa.bg/%D1%81%D0%B2%D1%8F%D1%82/item/389945-%D0%BA%D0%BE%D0%BB%D0%BA%D0%BE-%D1%86%D1%8A%D1%80%D0%BA%D0%B2%D0%B0-%D0%B8%D1%81%D0%BA%D0%B0%D1%82-%D0%B3%D1%8A%D1%80%D1%86%D0%B8%D1%82%D0%B5", "text": "\"Искат да отделят църквата от народа\", казват едни. \"Нека го сторят! Че да не сме в Иран?\", мислят други. Исканият от Ципрас \"развод\" между църква и държава поляризира гърците. Разделението се усеща  и сред духовниците.         Митрополитската катедрала Св. Григорий Палама е религиозният център на властта в Солун. Тук работи и служи всемогъщият епископ Антим, който често привлича вниманието с тиради като следната: \"Гърция - това означава Македония, Македония - това означава Гърция!\". Тиради, които звучат като неприкрит протест срещу опитите на правителството в Атина да реши конфликта със съседна Македония.     Член 3 на гръцката Конституция изрично закриля църквата. И много духовници го използват като политическа платформа. Тъкмо на този фон последното споразумение между премиера Алексис Ципрас и архиепископа на Атина и цяла Гърция Йероним Втори предизвиква много дискусии. Според това споразумение, здравите връзки между църква и държава в Гърция занапред ще бъдат поразхлабени. Предвижда се свещенослужителите да бъдат лишени от статута си на държавни чиновници, а заплатите им занапред - поне отчасти - да се изплащат от самата църква. Титлата \"държавна църква\" обаче ще си остане, макар че в същото време в Конституцията трябва да бъде вписано, че  Гърция е религиозно неутрална държава. Една млада жена, която тъкмо излиза от \"Св. Григорий Палама\", не изглежда особено разтревожена. \"Нямам нищо против църквата да се отдели от държавата. Евангелието е едно, политиката - съвсем друго. Да не сме в Иран?\", пита тя. Млад баща, който е присъствал на току-що приключилото богослужение в митрополитската катедрала, гледа на въпроса другояче. \"Искат да отделят църквата от народа\", казва той.   \"Църквата все още живее в миналото\"   Всъщност, в сегашната си форма споразумението е твърде далеч от окончателното разделяне. \"За тази цел се налага промяна на Конституцията, а тя може да бъде одобрена едва от следващия парламент\", обяснява професор Константинос Папастатис от Солунския университет. Противоречия по въпроса съществуват и вътре в самата църква. \"Йероним говори от името на гръцката църква, но не и от името на автономната Критска църква или на митрополиите на Додеканезите. Те не са част от гръцката църква, а Йероним не е питал техните представители преди споразумението с министър-председателя\", казва Папастатис. Докторантът по теология Янис Каминис не вижда особен смисъл в това споразумение, защото то нямало да реши проблемите. \"Нуждаем се от открит диалог. И то не само между правителството и епископите, но и в цялото общество\", казва той. Каминис е убеден, че отношенията между църква и държава трябва да бъдат реорганизирани. Това обаче, според него, не е достатъчно. \"Проблемът е загнезден в самата църква. Тя все още живее в миналото. Липсва ѝ прозрачност, липсва ѝ способността да се включи в демократичните процеси\", казва Каминис.   Когато епископите се месят в политиката   Църква, която няма политическо влияние? Мнозина гърци желаят точно това. Особено в моментите, когато епископите се намесват в законодателните процедури. \"Църквата има институционална функция в политическия и в обществения живот в Гърция\", обяснява Константинос Папастатис. \"Тя пряко или косвено въздейства върху една значителна част от населението. Нейното влияние е особено осезаемо в политическия сегмент. Когато една партия изгуби подкрепата на църквата, последствията са осезаеми\", обяснява професорът от Солунския университет. Ползи от това много често извличат десните популисти. Така например епископ Амвросий от Калаврита оповести, че единствено фашистката партия \"Златна зора\" все още можела да спаси Гърция. Той публично призова към насилия срещу хомосексуалните и заяви, че опустошителните пожари край Атина това лято били \"наказание Божие\" заради атеизма на министър-председателя. Епископът на Хиос пък заяви, че бежанци нямало - имало само крадливи мигранти. А Антим Солунски призова вярващите да не пускат децата си на ЛГБТ   паради, защото християните били длъжни да се отбраняват срещу \"подобни перверзии\". Все пак вече и мнозина християни публично критикуват подобни изявления, а и самата църква недвусмислено се разграничи от крайните изявления на своите епископи.   Църквата се радва на обществено доверие   Професор Никос Папайоту смята, че тези крайни изявления са в рязък контраст с всекидневието на гърците. \"Гърците вярват на църквата като на институция, но това не оказва влияние върху всекидневния им живот\", смята той. И наистина, животът на гърците изглежда съвсем различно. Така например теми табу - като хомосексуалността - вече си пробиват път. Нищо, че дискусиите по тях в публичното пространство често пъти са трудни. \"У гърците традиционната връзка с църквата е залегнала дълбоко\", казва Панайоту, според когото това се вижда особено отчетливо тъкмо в подобни дискусии. \"Вярно, че днес на църква ходят много по-малко хора, отколкото преди, въпреки това обаче тя се радва на обществено доверие,\" казва професорът и добавя, че по време на икономическата криза политическото влияние на църквата дори е нараснало. Според едно актуално допитване, 54% от гърците не искат конституционно отделяне на църквата от държавата. \"Тъкмо поради това е особено важно да не забравяме, че църквата не е някаква отделна личност\", казва Константинос Папастатис. \"Църквата е съюз между вярващите. Този съюз е изграден йерархично, но това не означава, че епископът представлява всички вярващи. Да, сред духовенството има хомофоби и ксенофоби като Амвросий, но далеч не всички вярващи ги подкрепят\", добавя професорът. Сигурно е едно: фундаментът на твърдолинейните клерикали се рони. Особено по-млади православни като Янис Каминис осъждат езика на омразата, използван от някои сановници. И все по-често на висок глас настояват за една съвременна църква, която се интересува от истинския живот, а не просто от запазването на властта си.    ", "date": "2018.11.29", "title": "Колко църква искат гърците?"}
{"url": "http://www.classa.bg/%D1%81%D0%B2%D1%8F%D1%82/item/389946-%D0%B1%D0%B2%D0%BF-%D0%BD%D0%B0-%D1%81%D0%B0%D1%89-%D0%B5-%D0%BD%D0%B0%D1%80%D0%B0%D1%81%D0%BD%D0%B0%D0%BB-%D1%81-3,5", "text": "Американската икономика се е забавила през третото тримесечие, но ръстът вероятно ще се окаже достатъчно силен, за да изпълни целта на администрацията на Доналд Тръмп за 3% през тази година, предава Ройтерс. Брутният вътрешен продукт на страната се е увеличил с 3,5% на годишна основа, съобщи министерството на търговията, което публикува вторите си данни за ръста на БВП през третото тримесечие. Данните са непроменени спрямо октомври и са доста над потенциала за ръст на икономиката, който според икономисти е около 2%.     Анкетирани от Ройтерс икономисти също прогнозираха, че ръстът от 3,5% на БВП през третото тримесечие ще остане непроменен. Ръстът е стимулиран от данъчната реформа на Белия дом на стойност 1,5 трлн. долара, която даде тласък на разходите на потребителите и подкрепи инвестициите на бизнеса. Фискалните стимули са част от мерките, приети от администрацията на президента Доналд Тръмп за повишаване на годишния растеж до 3% на устойчива база. Корпоративните печалби след облагането с данъци са нараснали с 3,3% през миналото тримесечие след ръста от 2,1% през второто тримесечие. Брутният национален доход (БНД), който е алтернативна мярка за икономическия растеж, се е повишил с 4% през третото тримесечие спрямо 0,9% през второто тримесечие. Средната стойност на БВП и на БНД, известна още като брутен национален доход и смятана за по-добро мерило за икономическата активност, е нараснала с 3,8% в периода между юли и септември спрямо 2,5% през предходното тримесечие. Буреносни облаци обаче са надвиснали над разширяването на икономиката, което навлезе в деветата си година и е второто по дължина в историята. Разходите на бизнеса за оборудване са намалели в началото на четвъртото тримесечие, а по-високите лихвени проценти забавят търсенето на жилища.На фона на бързото намаляване на цените на петрола разходите на бизнеса са оборудване вероятно значително ще се забавят. По-ниските цени на петрола засягат и инвестициите в енергийния сектор заради намалените печалби. Прогнозите за четвъртото тримесечие са за растеж от около 2,5%. Икономистите очакват ръстът на БВП да се забави още повече през 2019 г., тъй като фискалните стимули отслабват, а последиците от търговската война с Китай и търговските спорове с други партньори дават своето отражение. Забавянето на ръста през третото тримесечие отразява главно последиците от ответните мита, които Пекин наложи на американски износни стоки, включително соята. Разходите на потребителите, които съставляват над две трети от икономическата активност в САЩ, са нараснали с 3,6% през третото тримесечие. Това е спад спрямо обявените 4% през октомври. Вносът се е повишил малко по-бързо през третото тримесечие, отколкото се очакваше преди, а спадът на износа е много по-голям, което е разширило още повече търговския дефицит до 1,91% от БВП през третото тримесечие спрямо обявените преди това 1,78%. Това е най-високото равнище от второто тримесечие на 1985 г. Скокът на вноса отчасти се дължи на силното вътрешно търсене и отразява желанието на компаниите да натрупат запаси преди влизането в сила на американските вносни мита главно върху китайски стоки в края на третото тримесечие.  След шестте месеца на силен растеж се очаква икономиката на САЩ да отчете за 2018 година най-бързия си темп от 13 години. Икономистите обаче прогнозират, че темпът ще се забави през четвъртото тримесечие, а догодина ще продължи да отслабва. Според експерти на JP Morgan Chase растежът ще намалее до 2,5 на сто през четвъртото тримесечие и до 2,2 на сто през първите три месеца на 2019 година. Въпреки това се очаква за текущата година растежът да превиши 3 процента, за първи път от 2005 година. Потребителското доверие е близо до 18-годишен максимум, а безработицата е на ниво 3,7 на сто, което е най-ниското от почти пет десетилетия насам. Американската икономика е нараснала с 4,2% през второто тримесечие. Въпреки че през третото тримесечие компаниите са трупали запаси с по-бърз темп и са харчили повече за оборудване, отколкото се смяташе първоначално, това е било компенсирано от ревизирането надолу на разходите на потребителите и износа.", "date": "2018.11.29", "title": "БВП на САЩ е нараснал с 3,5%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389942-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B0%D0%BC%D0%BE%D0%B7%D0%B0%D0%B1%D0%BB%D1%83%D0%B4%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE", "text": "Най-смисленият отговор на въпроса \"кой\" е този: ами ние, кой друг. Преди да тръгнем да \"сменяме системата\", да променим себе си. Да си плащаме данъците, да стоим вдясно на ескалатора,  да работим така, че да не ни е срам.       Властта ни разказва, че знае кой организира протестите. И сигурно наистина знае. Как обаче за всичките тези години всичките тези власти не се научиха, че важното на един протест не е кой точно го организира, а дали има ниша, дали обществото споделя исканията му, дали има ропот, който да е довел до този протест. Ако има обществено настроение, ще се намери и кой да го организира. Или най-малкото ще се намери искра, която да запали протест и без да е особено организиран. Самоуспокоението на всяка една власт през последните години, че знае кой организира протестите, е направо трогателно. Но има ли значение кой точно, след като всеки би могъл? Напоследък има една поредица клипове, които показват, че думичките демокрация и бедност не са най-големият проблем за нас, българите - проблемът бил думичката „дано“. Винаги съм мислил, че основният проблем, от който тръгват всички други, е бедността. А не някаква игра на думи. Но ако ще играем на думи, нека да кажа, че нашият проблем е в думичката „кой“. Да, проблемът се крие точно във въпроса, който дълго време се смяташе едва ли не за еталон на будната гражданска мисъл.   За вредата от въпроса \"кой\"   Не спираме да питаме „кой“, когато всъщност трябва да питаме „какво“ (да се прави), „защо“ (така ни се случва) и „как“ (се прави). Кой предложи това или онова, кой организира протестите, кой ще ни оправи, кой да дойде на тяхно място, кой им плаща, кой е виновен - познати ли са Ви тези фрази? Именно това е голямата самозаблуда в последните десетилетия. Вместо да питаме какви политики са важни и какво ни доведе дотук, ние се питахме кой е крив и кой може да оправи нещата. И сега по протестите виждаме плакати от типа „Личности, а не партии“, говори се за мажоритарна система или президентска република. Тоест, пак системи, в които ще питаме кой, а не какво. И така, презирайки лошите партии и обожавайки добрите личности, продължаваме с удивително настървение и упоритост да избираме личност след личност, наместо план след план. Станахме ли по-щастливи и доволни? Не мисля. Всеки четири години търсим нова личност, която да смени старата, тъй като в нашите очи тя вече не изглежда добра. И сега мнозина търсят ново лице. Ще кажете: навсякъде в Западния свят е така. Но в това сизифовско избиране на все нов и нов Ивайло ние определено сме пионери. Това е дори може би единственото нещо, в което по изключение сме първопроходци, а не опашкари. С цялото това питане „кой“ започнахме да мислим за политиката като за някаква непрестанна конспирация. Политическият анализ взе да става разговор за разузнавачи, а не за анализатори. Започна да се превръща в надмогване с информираност, а не с прозорливост. Кой какво свършил, кой с кого се договорил, кой зад кого седял, кой на кого какво казал. И, разбира се, кой има рейтинг. Колко бързо забравихме, че в политиката рейтинг се губи най-лесно, когато работиш. Когато вършиш черната работа. Когато се плъзгаш по вълната на популизма, рейтинг не се губи. Губи се, когато казваш каквото мислиш, а на каквото би събрало лайкове. Губи се, когато правиш реформа, а не раздаваш обществени бонуси в името на собственото си оцеляване.     Политиката на лайковете е нявярно новото нормално. Само че живеем във времена, когато май отново ще са необходими политици, които не обещават лайкове, а пот и сълзи (дано без кръв). Утре някой с някого може да се сбие. Утре Европа може да не е същата. А не виждам да сме готови. През това време поредните популисти ще ни говорят за „системата“, „модела“, „кой\". Дори в малкото случаи, когато питаме не „кой“, а „какво“ и „защо“, мнозина от нас пак стигат до тия прелестни отговори: системата, модела... Как пък никой не каза: икономиката, неравенствата, липсата на реформи, които да намалят неефективните разходи. Как пък никой не се сеща, че консуматорското общество притъпява гражданските ни инстинкти. Не, ние си знаем: моделът е лош, системата ни убива, депутатите са много... Хубаво поне, че в протестите си не пропускаме да назовем корупцията.   Най-смисленият отговор на въпроса  \" кой \"   Покрай това непрестанно койване започнахме да си създаваме нелепи кумири. Пристрастяването към хора е мода в социалните медии. Станаха важни всякакви „инфлуенсъри“. И така от наивност стигаме до Спас или проф. Сашка Ганева. В собствените си балони лайкваме не неща, а хора. Това е може би вградено в социалната ни природа, но технологиите още повече го обострят, защото допълнително размиват границата между политическо и лично. Всичко вече е лично и политическо едновременно. От снимката пред магнолиите до една тежко неуместна фраза за майките на деца с увреждания. Не сме виновни, че бъркаме акцентите. Вероятно всичко това е плод на логичното ни разочарование. Но ни пречи да видим най-смисления отговор на въпроса „кой“. Ами ние, кой друг. Аз самият. Ти. Преди да понечим да „сменяме системата“, да променим себе си. Да си плащаме данъците, да стоим отдясно на ескалатора, да работим така, че да не ни е срам, да протестираме, когато трябва. И да не търсим вината винаги другаде.    ", "date": "2018.11.29", "title": "Голямата самозаблуда на българското общество"}
{"url": "http://www.classa.bg/%D1%81%D0%B2%D1%8F%D1%82/item/389943-%D0%BD%D1%8F%D0%BA%D0%BE%D0%B9-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BA%D0%B0%D0%B6%D0%B5-%D1%82%D0%BE%D0%B2%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Това силно разгневи американския президент: Дженерал Мотърс закрива хиляди работни места и затваря шест завода, четири от които в САЩ. Но всъщност и самият Тръмп има вина за това.         Разбира се, че другите са виновни. Разбира се, че решението на Дженерал Мотърс (GM), най-големия американски автомобилен концерн, няма нищо общо с неговата политика. Разбира се, че ръководството на компанията се \"захваща с грешния човек\". И разбира се, че GM трябва да спре да произвежда коли в Китай и вместо това \"незабавно\" да открие своя фабрика в Охайо. Ето така Доналд Тръмп вижда света. Той може да е толкова простичък и семпъл!   Само че всичко е много по-сложно   Концернът Дженерал Мотърс - иконата на американската промишленост, от чиито поточни линии слизат легендарни автомобилни марки като Шевролет, Кадилак или Буик - е изправен пред същото предизвикателство, с което се борят и всички останали автомобилни производители в света. Целият бранш осъществява трудния преход от двигатели с вътрешно горене към алтернативните начини на задвижване и към бъдещите автономно движещи се автомобили. Става въпрос за дълбока промяна на парадигмата (по Томас Кун) - независимо, че крайният продукт отново ще бъдат превозни средства на четири колела. Само че тези нови автомобили ще се произвеждат от по-малко хора. А фирмите от бранша трябва да инвестират значителни суми, ако искат и след започването на новото летоброене в автомобилостроенето да са сред водещите производители.  И при Фолксваген например това не е по-различно. Германците също мислят основно за бъдещето. При тях също ще бъдат закрити хиляди работни места. Разликата е само тази, че в Германия това ще стане на една по-поносима социална цена. За осъществяването на този преход са необходими милиарди. И за да бъдем още по-конкретни: през следващите 5 години ще бъдат инвестирани 44 милиарда евро в новите технологии за електромобилност, автономно управление, мобилни услуги и дигитализация, но с ясното съзнание, че ако това не бъде направено, те ще изпаднат от надпреварата. Във Фолксваген изглежда са си извадили необходимите поуки от скандала \"Дизелгейт\".     Но да се върнем към света на Тръмп   Неговата строга икономическа политика, и най-вече наказателните търговско-политически мерки към любимия му враг Китай, изглежда се отплащат: американската икономика напоследък бележи ръст, новините от пазара на труда също са добри. Експерти твърдят, че от наказателните мита, които САЩ и Китай си наложиха взаимно, страдали китайците, докато американската икономика печелела от тях. Но понеже говорим за автомобилния бранш: той е категорично сред икономическите сектори, които са потърпевши от наложените наказателни мита върху стоманата и алуминия. Още през миналото тримесечие Дженерал Мотърс оповести по-високи разходи - и то с 300 милиона долара - заради поскъпналите стомана и алуминий. Анализатори дори изчисляват тези загуби на 1 милиард долара, като същата (лоша) картина се очертава и при конкурента на GM - Форд. Доналд Тръмп може да се гневи на Дженерал Мотърс колкото си иска, да настоява компанията да преустанови производството си в Китай и да го върне обратно в Америка. Това обаче надали ще се случи, защото автомобилната индустрия отдавна е глобализирана и произвежда там, където са и пазарите ѝ. Но дори и да допуснем, че GM се огъне пред американския президент, почти е сигурно, че китайците незабавно ще обложат с мито всяка една кола от марката Дженерал Мотърс, която американците изнасят в Китай. Не на последно място господин Тръмп трябва да проумее, че много чужди автомобилни фирми произвеждат в Америка, сред които и три германски концерна - Фолксваген, Мерцедес и БМВ. Баварците например изнасят толкова много продукция от фабриката си в Спартанбърг, щата Южна Каролина, че това превръща този завод в най-големия американски износител на коли. Тези дни шефовете на тези три водещи германски автомобилни концерна ще водят разговори в Белия дом. Каквото и да е намислил да обсъжда с тях президентът Тръмп, понеже той категорично няма да преговаря по темата за митата, тримата мениджъри - Дийс, Цече и Крюгер - трябва да се опитат да му разяснят пред какво огромно предизвикателство е изправен целият автомобилен бранш, както и че това важи и за Дженерал Мотърс. Биха могли също да му кажат, че в тази ситуация не помагат никакви гневни заклинания. И че пред някои очевидни реалности просто не можеш да си затваряш очите. Дори и да се казваш Доналд Тръмп.    ", "date": "2018.11.29", "title": "Някой трябва да каже това на Тръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389937-%D1%89%D0%B5-%D0%BE%D0%BF%D0%B8%D1%82%D0%B0%D1%82%D0%B5-%D0%BB%D0%B8", "text": "Всеки иска да достигне кулминацията по време на секс. Смяната на пози в леглото определено може да е от полза. Има обаче една поза, която ще докара всеки до оргазъм. От   вече ви показахме   Естествено освен това ви споделихме и коя е позата,  Днс сме решили да ви потопим в зоната на удоволствията и по-точно на оралните страсти и да ви разкрием коя е новата поза на 2018 година, която ще ви докара до нечувано удоволствие. Всеки 3 от 4 жени не успяват да достигнат до оргазъм. Неотдавнашно проучване на известна марка презервативи установи, че 75% от жените на Земята не стигат до кулминацията по време на секс, в сравнение с едва 28% от мъжете.   Ако сте една от тези дами, които се борят да получат най-силното удоволствие, то ние открихме коя е позата, която ще ви изпрати на седмото небе.   Позата „Клеопатра” драстично увеличава шансовете на дамите да достигнат до оргазъм. За да я изпълни, жената трябва да коленичи на леглото, и да сложи ръцете си зад нея. Любовникът й трябва да застане между краката й и да започне да си играе с уста с клитора й. За разлика от останалите типични орални секс пози, това дава на жената много повече контрол.     „Жената може да насочва мъжа, а и има много по-добра гледка, което пък я възбужда допълнително”, признава сексуложка.     По-взискателните дами може да сложат ръката си върху главата на любовника и да го насочват допълнително. Когато пък сте близо до кулминацията може да повдигнете бедрата си нагоре и така да получите по-силна стимулация.", "date": "2018.11.29", "title": "Ще опитате ли?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389938-%D0%B3%D1%80%D0%B8%D1%88%D0%BE-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8", "text": "Григор Димитров продължава подготовката си за новия сезон, който стартира с турнира в Бризбейн (Австралия). Световният номер 19 премина от тренировките във фитнеса към заниманията на корта и побърза да се похвали, че отново е рамо до рамо с човека, който пръв му е дал ракетата - баща му Димитър Господинов. Таткото на Гришо му е на гости в Монако и следи изкъсо какво прави момчето му. \"Рамо до рамо с човека, който пръв ми даде ракетата и ми показа как да играя\", написа прочувствените думи Григор в профила си в \"Инстаграм\", публикувайки няколко снимки.   Кондиционният треньор на Димитров - Себастиен Дюрант, също се вижда на фотосите. Новият сезон започва за българина на 30 декември на турнира в Бризбейн. Съперници на Григор там ще бъдат Рафаел Надал, Анди Мъри, Кей Нишикори, Жо-Вилфред Цонга и други.  . Възможно е баща му да е отскочил до Княжеството и заради това...              ", "date": "2018.11.29", "title": "Гришо се похвали..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389939-%D0%BF%D0%B8%D1%8F%D0%BD%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%B5%D0%B6%D0%B4%D1%83-%D0%B1%D0%BB%D0%B0%D0%B3%D0%BE-%D0%B8-%D0%B7%D0%BB%D0%B0%D1%82%D0%BA%D0%B0", "text": "Чаша червено вино стана повод за поредното напрежение между влюбените гълъбчета Благой Георгиев и Златка Райкова в къщата на \"Биг Брадър\". Плеймейтката бе решила да се присъедини към приятеля си с питие, но бившият футболист, който блажено си пушеше наргилето край басейна, не остана особено впечатлен. „Дай ми тази чаша, Няма да пиеш повече”, бързо я сдъвка той. „Защо трябва да пиеш, после да ми миришеш на вино”, не спря да мрънка Джизъса. Златка опита да му възрази, че той непрекъснато пуши и мирише.      „Нямам зор да пия някакво вино. Просто се приспивам с него”, каза ядосана Златка, докато Благой й предлагаше да си допие чашата.   „По цял ден смучеш наргиле, аз съм си сипала 50 грама вино, за да седна до теб и да си поговорим. Няма какво да правя, няма с  кого една дума да обеля тук”, оплака се Златка.   „Само се оплакваш от мен, не зная защо”, възмути се Благой.        На караницата им неволен свидетел стана Стойко Сакалиев. Той обаче се почувства неудобно и побърза да се изнесе от бойното поле.  След влизането на бившия си в Къщата, животът на Златка се превърна в ад. Двамата с Благой все по-често се уединяват в стаята си и гледат да прекарват възможно най-малко време в компанията на останалите съквартиранти.", "date": "2018.11.29", "title": "Пиянски скандал между Благо и Златка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389940-%D1%86%D0%B2%D0%B5%D1%82%D0%B5%D0%BB%D0%B8%D0%BD%D0%B0-%D0%B3%D1%80%D0%B0%D1%85%D0%B8%D1%87-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5", "text": "Животът на Цветелина Грахич явно се е преобърнал с главата надолу. Талантливата певица е внесла коренна промяна, а резултатът от всичко това е наистина фрапантен. Изпълнителката, която бе дълго време част от семейството на \"Шоуто на Слави\", вече не е същата. Грахич пусна много интересна, полугола и интересна снимка, която буквално взриви мрежата и остави хората с отворени усти. Оказва се, че чаровната блондинка е спечелила една от най-големите битки - тази за живота си. Симпатичната изпълнителка е прескочила огромна трагедия и е готова да продължи напред по най-прекрасния възможен начин. Цветелина през последните години влизаше из медиите главно заради фигурата й. Тя бе станала изключително и наистина притеснително слаба, а почти всички нейни фенове се обединиха около становището, че страда от анорексия и трябва с всички сили да се бори, за да се справи с коварната болест. Към днешна дата явно Грахич е успяла да преодолее опасността и вече има красиви и сочни форми. Певицата изглежда прелестно и за това се хвали самата тя, пускайки много провокативен кадър в социалната мрежа. Босненката публикува снимка, на която е хвърлила дрехите и е само по бански. Около красавицата е натрупало сняг, а тя вири смело сочно дупе, вдигайки победоносно ръце. От фотоса личи, че вече няма и помен от гърчавото момиче, в което се беше превърнала. В момента тя изглежда атлетично и има здрав вид. Всички помним трагичната история на дъщерята на Явора Стоилова - художничката Василия Стоилова. Тя води 15 години битка с анорексията, но загуби и си отиде. ", "date": "2018.11.29", "title": "Цветелина Грахич се съблече"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389941-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Не трябва да правите всичко сами. По-добре се консултирайте с интелигентни и опитни хора, а след това вземете решение. В любовта, ще се нуждаете не само от търпение, но и от пълното доверие на партньора. Не заблуждавайте себе си и този, който ви е открил сърцето си. И бъдете по-внимателни с ревността. ТЕЛЕЦ ( 21 април - 21 май )  Не се препоръчва да показвате безпокойство, както на работното място, така и у дома. Бъдете като гранит, така че другите да вземат пример от вас. Денят ще бъде успешен, само ако се съсредоточите върху важните въпроси. Докато в любовта, от хладнокръвие, няма да имате нужда, напротив, трябва да бъдете колкото е възможно по-нежни с избраника си. БЛИЗНАЦИ ( 22 май - 21 Юни ) Днес няма да имате нито един шанс да се обезкуражите или избухнете в сълзи на раздразнение. Напротив, чакайте добри новини, любезни хора и море от радостни емоции. Стар приятел, може не само да ви се обади, но и да ви даде някой мъдър съвет. Колкото по-силно се доверявате на сърцето си, толкова по-силна ще бъде връзката с любимия ви.   РАК ( 22 юни - 23 юли ) Препоръчва се, да поставите на дневен ред здравето си. В противен случай, ще се изтощите до такава степен, че може да се разболеете. Не сте малко дете, че да се боите от лекари? В работната сфера, е добре да придобиете знания и опит, в противен случай няма да може да се преквалифицирате. ЛЪВ ( 24 юли - 23 август ) Денят не е добър за закупуване на домакински, комуникационни уреди и мебели. Имайте предвид, че може да си хвърлите парите на вятъра. Съществува опасност да влезете в смущаваща ситуация на работа, ако решите да кажете цялата истина в очите на един от колегите си. От пътуване до друг град е по-добре да се откажете, за да се предпазите от проблеми. ДЕВА ( 24-ти август - 23 септември ) Не ви очаква безнадеждно лош ден, но и щастлив едва ли ще бъде. Ще трябва да се справите с всички проблеми сами, което ще ви отнеме много сили и енергия. В любовната сфера, не трябва да се държите повърхностно в чувствата. Освен това, любимият ви, от дълго време очаква от вас кардинални решения и стъпки. Ако не сте готови за това, тогава му го кажете. ВЕЗНИ( 24 септември - 23 октомври) Трябва да опитате нови начини за постигане на целите. Ако сами не знаете какво и как, тогава говорете с опитни приятели. Денят е добър, за работата върху себе си и външния имидж. Може да решите толкова радикално да се промените, че едва ще се познаете в огледалото. Вечерта се опитайте, да избягвате да давате обещания в любовта.   СКОРПИОН ( 24 октомври - 22 Ноември ) Препоръчително е, повече да вярвате в себе си и в силните си страни, отколкото да се доверявате на някого от колегите. Думи на подкрепа, ще бъдат чути от страна на шефовете, което ще е неочаквано, но приятно. Вълненията ви в любовната сфера, ще са напълно основателни, защото изпълнявате всички капризи на избраника си. Възможни са здравословни проблеми.   СТРЕЛЕЦ ( 23 Ноември - 21 Декември ) Предстои ви, да се срещнете или комуникирате с хора, които са ви абсолютно не симпатични. Е, не всичко става, така както ние искаме. Основното нещо е, да не се ядосвате и да не сте иронични докато говорите. За да спестите пари, трябва само да ги вложите в личната си сметка. Така, те ще ви чакат, когато се отправите на пазаруване. КОЗИРОГ (22 Декември - 20 януари ) Възможни са не много приятни новини, обиди и недоразумения във финансово отношение. Ако оцелеете след всичко това, може си да окачите медал на гърдите си. Безпокойство очаква тези, които имат малки деца. Не се суетете в труден момент, а всичко обмислете правилно. От сметки в сферата на личния бизнес, засега се откажете.  ВОДОЛЕЙ ( 21 януари -  19  февруари ) Предстои ви да преживеете много противоречиви моменти, но след това животът ви бързо ще се подобри. Основното нещо е, да не се паникьосвате или изпускате нервите. Бъдете скромни, все пак успех ви чака в търговските въпроси. Но е необходимо да не инвестирате в бизнес, за които отдавна се чуват негативни слухове.   РИБИ ( 20 февруари - 20 март ) Възможни са финансови загуби, в следствие на рискови стъпки и раздяла с любим човек. Вярно е, че последното ще бъде принудително - командировка. Днес трябва спешно да завършите важен бизнес проект, както и да уредите отношенията си с бизнес партньорите. Ако покажете своите слабости, тогава загубите са гарантирани.  ", "date": "2018.11.29", "title": "Дневен хороскоп 29 ноември"}
