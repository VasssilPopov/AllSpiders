{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376175-destiny-quartet-%D0%BD%D0%B8-%D0%BF%D0%BE%D1%82%D0%B0%D0%BF%D1%8F%D1%82-%D0%B2-%D0%BC%D0%B0%D0%B3%D0%B8%D1%8F%D1%82%D0%B0-%D0%BD%D0%B0-%E2%80%9E%D1%83%D1%81%D0%B5%D1%89%D0%B0%D0%BD%D0%B5-%D0%B7%D0%B0-%D0%B6%D0%B5%D0%BD%D0%B0%E2%80%9C-%D1%81-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%BE%D1%82-%D0%BD%D0%B5%D0%B7%D0%B0%D0%B1%D1%80%D0%B0%D0%B2%D0%B8%D0%BC%D0%B0%D1%82%D0%B0-%D0%BA%D0%B8%D0%BD%D0%BE-%D0%BA%D0%BB%D0%B0%D1%81%D0%B8%D0%BA%D0%B0", "text": "\r\n         Виртуозните грации от Destiny Quartet този път ни водят зад кулисите на бляскава фотосесия. Те се превъплътиха в ролята на модели, за да ни представят своята най-голяма страст напоследък – бижутата. В новото си видео четирите дами представят оригинален прочит на „Por una Cabeza“ – музиката от кино класиката „Усещане за жена“.  \r\n   \r\n   От кадрите виждаме очарованието, романтиката и изяществото на жената в цялата й прелест. Проектът е част от предстоящият албум с репертоар от произведения на класически композитори, филмови шедьоври и етномотиви, с които Destiny Quartet носят очарование и абсолютен екстаз на публиката. \r\n   \r\n   \r\n   \r\n     \r\n   \r\n     \r\n     \r\n     \r\n     \r\n     Този година е изключително успешна за грациите от Destiny Quartet, които събират музикалното многообразие от цялото земно кълбо, а техните амбиция и качества вече многократно са забелязани на редица международни сцени.  \r\n     \r\n     През юни четирите красавици станаха част от сериала „Страсти в Тоскана“ и записаха музиката към четвъртия му сезон.  \r\n       \r\n   Благодарение на саундтрака „Rosso Mille Miglia“, Destiny Quartet са забелязани от италианския композитор Riccardo Rossini и препоръчни лично от него за престижно събитие в Сирмионе, където бяха аплодирани от Флавио Бриаторе и легендарната певица Тина Търнър.  \r\n   \r\n     \r\n   \r\n     \r\n \r\n     \r\n     \r\n   \r\n   \r\n   \r\n   \r\n     \r\n   \r\n     \r\n   \r\n", "date": "2017.12.11", "title": "Destiny Quartet ни потапят в магията на „Усещане за жена“ с музиката от незабравимата кино класика"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376177-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D1%86%D0%B8%D0%BC%D0%B5%D0%BD%D1%82-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BB-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5", "text": "Срещу двама високопоставени ръководители от най-големия производител на цимент \"Лафарж-Холсим\", включително и срещу бившия изпълнителен директор на френско-швейцарската компания, бяха предявени обвинения за спонсориране на джихадистите в Сирия. Това обяви в петък френската агенция АФП, позовавайки се на свои източници от съда. Според данните на медията „Лафарж\" е обвинена, че между 2013 и 2014 година е платила на „Ислямска държава\" и други сирийски военни групи, чрез посредник, повече от 500 000 долара, за да запази фабриката си в северния сирийски град Джалабия въпреки войната в страната. Вчера в Париж Бруно Лафонт, изпълнителен директор на компанията между 2007 и 2015 година, и бившият ръководител на сирийския клон Кристиан Харолт се явиха пред съда, където бяха обвинени за „финансиране на терористична организация\" и „застрашаване на чужд живот\". Ден по-рано Ерик Олсън, поел управлението върху „Холсим\" и „Лафарж\" след сливането им, беше подведен под отговорност за същите обвинения.", "date": "2017.12.11", "title": "Най-големият производител на цимент финансирал джихадистите"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/376180-%D0%B8%D0%B7%D0%BC%D0%B0%D0%BC%D0%B0%D1%82%D0%B0-%D0%BA%D0%B0%D1%82%D0%BE-%D1%82%D0%BE%D1%87%D0%BD%D0%B0-%D0%BD%D0%B0%D1%83%D0%BA%D0%B0-%D0%B5%D0%B4%D0%B3%D0%B0%D1%80-%D0%B0%D0%BB%D0%B0%D0%BD-%D0%BF%D0%BE", "text": " издаде „Измамата като точна наука\", великолепен сборник с непревеждани разкази от американския писател, поет, редактор и литературен критик Едгар Алан По, считан за гений и знакова фигура на американския романтизъм!  (превод: Венцислав К. Венков, 336 стр., цена: 18 лв.) съдържа деветнайсет разказа, измежду които „Никога не казвай „продавам си душата на дявола\", „Диалогът на Монос с Уна\", „Дяволът в камбанарията\", „Духът на противоречието\", „Колибата на Ландор\", „Изтърбушеният човек\", „Прхблем с набхра\" и „Измамата като точна наука\", дал името си на сборника.      Освен непреведените досега разкази на писателя, в настоящото издание е включена и статията на Шарл Бодлер „Едгар По – живот и творчество\". Големият френски поет, който често е говорел за духовното си родство с американския си събрат, е превеждал в продължение на 15 години творбите на По, събирайки разказите му в три сборника и добавяйки към тях философската поема „Еврика\" и романа за Артър Гордън Пим.   Едгар Алан По е американски поет, писател и есеист със свръхмерен талант, неведнъж издаван у нас и високо ценен от любителите на т.нар. макабрени истории, но и на изящния стил.   Известен с произведения като „Гарванът\" и „Анабел Ли\", „Убийствата на улица Морг\" и „Лигея\", „Еврика\" и „Историята на Артър Гордън Пим\", той е родоначалникът на разказния жанр, основоположникът на криминалната литература, изобретателят на фантастиката, първопроходник на злободневната сатира. Благодатното му въображение, невероятната любов към красивото във всичките му форми, несретният живот и ранната му смърт го превръщат в един от трагичните гении на световната литература.                                      ", "date": "2017.12.11", "title": "ИЗМАМАТА КАТО ТОЧНА НАУКА ЕДГАР АЛАН ПО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376178-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%81%D1%80%D0%B5%D1%89%D1%83-%D1%80%D0%B5%D0%B5%D0%BA%D1%81%D0%BF%D0%BE%D1%80%D1%82%D0%B0-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0", "text": "Като мярка срещу незаконния реекспорт на медикаменти с промяна в Закона за лекарствата ще бъде създадена информационна система за пътя на лекарствата от влизането им у нас, през търговците на едро и дребно до пациентите или до евентуално изнасяне в чужбина. Това обяви здравният министър Кирил Ананиев. \"Проверката, която направихме с прокуратурата и МВР показа, че (в разследваната схема) участват и медицински лица – в болници, в болнични аптеки. Задържат се лекарства, които са необходими за пациентите и при нова доставка тръгват зад граница\", разказа министърът. Предложената от МЗ система ще отчита какви количества влизат, колко са реимбурсирани от НЗОК и колко излизат от България, като при износ, свързан с недостиг от регионален или национален мащаб, ще се намесват контролните органи, обясни министърът. Към момента само от една акция срещу такава схема за установени 80 млн. лв. загуби за държавата, а проверяваните подобни нелоялни практики са няколко, отбеляза Ананиев. Той смята, че новите текстове ще разпишат ясни правила и отговорности за всички участници. Министърът се ангажира, че с новия си бюджет НЗОК няма да обръща гръб на нито един пациент – въпреки обвиненията на президента заради мораториума за нови оригинални лекарства. \"32 молекули са предложени за следващата година, за 29 има най-добрите лекарства, които се прилагат в Европа (...) Само за 3 молекули няма, те са за много редки болести, но за тях ще намерим решение през бюджета на МЗ\", подчерта Ананиев. Министърът смята, че мораториумът е спестил най-малко 40 млн. лв. на касата и наложеното от държавния глава вето няма \"никаква доказателствена сила\". За мораториум за нови частни лечебни заведения не може да се говори, но с националната здравна карта НЗОК ще решава с кого да сключва договор и с кого – не, казва Ананиев.", "date": "2017.12.11", "title": "Електронна система срещу реекспорта на лекарства"}
{"url": "http://www.classa.bg/%D1%82%D0%B5%D1%85%D0%BD%D0%BE/item/376179-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BA%D0%B8%D0%B1%D0%B5%D1%80%D1%88%D0%BF%D0%B8%D0%BE%D0%BD%D0%B0%D0%B6", "text": "Китай извършва кибершпионаж, като се опитва да използва социалните мрежи за създаване на източници на информация сред депутатите и чиновниците, а китайски хакери все по-често нападат европейски компании, заяви началникът на германското контраразузнаване Ханс-Георг Маасен, цитиран от Ройтерс и Асошиейтед прес. Според ръководената от Маасен агенция над 10 000 германски граждани са обект на интереса на китайски разузнавачи, които се представят като консултанти, търсачи на кадри или изследователи. Те използват особено често социалната мрежа LinkedIn. \"Това е широк опит за проникване в някои конкретни парламенти, министерства и правителствени агенции\", каза Маасен. Германското контраразузнаване е създало специален екип, който е проучвал в продължение на девет месеца фалшиви профили в социалните мрежи. Агенцията представи пред журналисти осем от най-използваните от китайските шпиони фалшиви профили - с имена като Лили У, Летисия Чен или Алекс Ли. Те имат впечатляващи биографии, стотици контакти и привлекателни снимки на млади професионалисти. Някои от тях имат сред контактите си високопоставени дипломати и политици от няколко европейски страни. Контраразузнаването назова и шест организации, които са използвани от китайските разузнавачи, за да прикриват действията си. Засега няма коментар от посочените организации. Освен това Маасен предупреди, че китайски кибергрупи опитват да заобиколят онлайн защитите на компаниите, като извършват кибератаки срещу IT експерти или други лица, работещи за доверени компании. След това в мрежите на организациите, към които китайските кибершпиони проявяват интерес, се разпространява зловреден софтуер, който е труден за откриване.", "date": "2017.12.11", "title": "Китайски кибершпионаж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376170-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5-%D0%BD%D0%B0-%D1%82%D0%BE%D0%B7%D0%B8-%D0%BF%D0%B8%D1%88%D0%BC%D0%B0%D0%BD-%D0%BF%D0%B0%D1%82%D1%80%D0%B8%D0%BE%D1%82,-%D0%BA%D0%BE%D0%B5%D1%82%D0%BE-%D0%B4%D0%BD%D0%B5%D1%81-%D0%BB%D1%8A%D1%89%D0%B8-%D1%81-%D1%86%D0%B5%D0%BB%D0%B8%D1%8F-%D1%81%D0%B8-%D0%B1%D0%BB%D1%8F%D1%81%D1%8A%D0%BA", "text": ". \r\n   \r\n \r\n БЧК организира дарителска кампания , от която събра над 2 милиона за пострадалите, стотици хиляди български граждани правят дарения , организират доброволчески отряди за почистване на домовете. Правителството, макар и в оставка действа напълно адекватно и предотвратява още по-голяма трагедия, успявайки да потуши пожарът от дерайлиралите цистерни. \r\n   \r\n \r\n   На фона на тази национална трагедия се изявява и един краен националист. В собствената си Кабеларка, лицето Валери Симеонов упреква в наивност българския народ за проявената си съпричастност. Обвинява за всевъзможни грехове премиерът Бойко Борисов, като го обвинява, че е създал излишно напрежение. Същият не пропуска да създаде и религиозно напрежение, обвинявайки мюфтиите за молитвата, която са организирали. Така наречения патриот не пропуска да оплюе и президентът Радев. Естествено крайния националист удобно пропуска да съобщи той лично с какво допринесе и с какво се изрази неговата съпричастност. Вероятно неговата съпричастност се изразяваше в правенето на сметки колко и защо държавни помощи са дадени на пострадалите? \r\n   \r\n   В оплюването и умело пропагандиране на етническо разделение, пишман националиста включва дори святата личностна Васил Левски, националистът включва дори институция като БАН, продължавайки да сипе хули срещу премиера Бойко Борисов ето и линк за неговите действия: \r\n   Политическото лицемерие на този пишман патриот днес лъщи с целия си блясък. \r\n   \r\n   Същият този е вицепремиер не на кой да е, а именно на Бойко Борисов. Същия този не се посвени да заведе цяла кохорта медии и помпозно да открие една обикновена тоалетна (WC). \r\n   Същия този не се посвени да мълчи гузно за трагедията в бургаските села Братово, Равнец и Черни връх. \r\n   За да бъде предотвратена случилата се трагедия в тези села управляващите от ГЕРБ и сегашни коалиционни партньори на националиста са похарчили десетки милиони. Сега обаче националиста Валери Симеонов мълчи и си трае-да не забравяме сега той е вицепремиер и дясна ръка на Бойко, а когато си във властта много бързо те хваща и политическата амнезия. Времето обаче има една много силна черта и тя е-да покаже с цялата си мощ политическото лицемерие и истинското лице на крайния националист. \r\n   Вероятно точно за такива „патриоти“ Христо Ботев е написал и прочутото си стихотворение. \r\n      ", "date": "2017.12.11", "title": "Политическото лицемерие на този пишман патриот, което днес лъщи с целия си блясък"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376171-%D0%BC%D0%B2%D1%80-%D0%B8%D0%BC%D0%B0-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D0%BD%D0%B8-%D0%B1%D0%B8%D1%82%D0%BA%D0%BE%D0%B9%D0%BD%D0%B8,-%D0%BF%D0%BE%D0%BA%D1%80%D0%B8%D0%B2%D0%B0%D1%89%D0%B8-25-%D0%BE%D1%82-%D0%B2%D1%8A%D0%BD%D1%88%D0%BD%D0%B8%D1%8F-%D0%B4%D1%8A%D0%BB%D0%B3", "text": "За това информира британският Daily Mail, цитиран от “Фокус”. През май органите на реда са конфискували стотици хиляди единици от виртуалната валута, тогава на стойност 500 млн. долара. Но след като стойността на криптовалутата скочи с над 600% за половин година, отнетите 213 519 биткойна сега струват 3,3 млрд. долара. Това е достатъчно да покрие почти една четвърт от държавния дълг на България, въпреки че не е ясно какво са направили властите с валутата. През май след разследване на Центъра за правоприлагане в Югоизточна Европа (SELEC). бяха арестувани десетки заподозрени. От организацията тогава посочиха, че нарушителите са избрали да оперират с криптовалутата, тъй като е трудна за проследяване.", "date": "2017.12.11", "title": "МВР има конфискувани биткойни, покриващи 25% от външния дълг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376172-%D0%B4%D0%B8%D0%BA%E2%80%A6-%D1%82%D0%B0%D1%82%D1%83%D0%B8%D1%80%D0%B0%D0%BD%D0%B0%D1%82%D0%B0-%D0%B1%D0%BE%D0%BB%D0%B3%D0%B0%D1%80%D0%B8%D1%8F-%D1%89%D0%BE-%D0%B7%D0%B0-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA-%D0%BE%D1%81%D1%82%D0%B0%D0%B2%D1%8F%D0%BC%D0%B5-%D0%B2%D1%8A%D1%80%D1%85%D1%83-%D1%81%D0%BD%D0%B0%D0%B3%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%A6-%D0%B2%D0%B8%D0%B4%D0%B5%D0%BE", "text": " е висш масон, посветен в на масонството и член на международната академия на илюминатите в Рим \r\n    ", "date": "2017.12.11", "title": "ДИК… ТАТУИРАНАТА БОЛГАРИЯ! Що за отпечатък оставяме върху снагата на майка България… (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376173-%D0%B1%D0%BD%D0%B1-%D0%BF%D1%80%D0%B8%D0%BA%D1%80%D0%B8%D0%B2%D0%B0-%D0%BA%D1%80%D0%B0%D0%B6%D0%B1%D0%B8-%D0%BE%D1%82-%D1%81%D0%BC%D0%B5%D1%82%D0%BA%D0%B8-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%85%D0%B0%D0%BC%D0%BF%D0%B0%D1%80%D1%86%D1%83%D0%BC%D1%8F%D0%BD-%D0%B5-%D1%88%D0%B5%D1%84-%D0%BD%D0%B0-%D0%BE%D1%82%D0%B4%D0%B5%D0%BB,-%D0%BA%D0%BE%D0%B9%D1%82%D0%BE-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%B1%D0%B0%D0%BD%D0%BA%D0%B8%D1%82%D0%B5", "text": "Стряскащото в тази история на откраднат близо 1 млн. лева от сметка на клиент в Първа инвестиционна банка е как реагират институциите, които трябва да преследват престъпления и да контролират банките.    Първо, шефовете и служителите на ПИБ си затварят очите пред явно престъпление, извършено в тяхната банка. Не банката, а ощетените подават сигнал в прокуратурата. Резултат от този сигнал няма и до ден днешен. Със случая се занимава ГДБОП, Националната следствена служба, полицията. „Все едно ставаше дума за кражба на две кокошки, а не на почти 1 млн. лева”, казва адвокатката Антонина Душева, която също защитава интересите на ощетената фирма „Кулинар” АД.    По време на съдебните дела „упълномощеният”, извършил източването на сметките на „Кулинар” – адвокатът Бисер Борисов – е арестуван и задържан в Бургас по друг случай с имотна измама. При обиск в дома му под прозорците му човек намира и предава на стоящата наблизо полицейска кола чанта с 40 печата на различни институции и служби, плюс лична карта на адвоката…    А в случая изплуват ужасни обстоятелства, които подсказват, че престъпността у нас е пробила системите на МВР и националната сигурност. Към пълномощните, пред дружеството „Инфонотари”, което издава електронен подпис, са представени ксерокопия на личните карти на двамата упълномощители. Тези лични карти по всичко личи, че са фалшификати, генерирани в системата на МВР. Те не са разпечатани на пластики, а само върху хартия като копия, каквито се изискват за пълномощните. За личната карта на Калоян Янков е ползвана снимката му от шофьорската книжка. Но не преснимана, а извадена от системата и с нея е произведена лична карта.    Няма откъде другаде да я вземат измамниците. И личната карта има обичайния генериран код в долния край, с разлика от 2-3 цифри от оригинала, а номерът й е същият. Грешно е и мястото на раждане. На другия член на съвета на директорите на фирмата, уж дал пълномощно – Николай Янакиев – фалшивата лична карта има една цифра разлика в номера, има също генериран код и всички защити на документа. При него има и друга грешка – той е на 70 години, оригиналната му лична карта е безсрочна. На фалшификата обаче има срок на валидност 2021 година.    Всички тези обстоятелства, фалшиви подписи, документи, са доказани в съда. Също и показания, които издават какво са направили извършителите. Прокуратура и следствие обаче не предприемат нищо за откраднат почти един милион лева.       Потресаваща обече е реакцията на БНБ. По закон тя е надзорник с огромни правомощия, повече от полицията. Служители на БНБ могат да влязат във всяка банка без да искат разрешение от съда, да изискват всякакви документи, да присъстват на заседанията на управителни и надзорни съвети, да изземат, могат да вкарат квестори в банката, които да я управляват временно.    На искането от окрадената фирма БНБ да се намеси и да принуди ПИБ да възстанови парите, надзорникът-регулатор си измива ръцете и отказва да се занимава с проверка и да се намесва, с обичайната си за такива случаи формулировка, че това е частно-правен спор, който трябва да се решава в съда.   Случаи с кражби от сметки на клиенти има в различни банки, и при всеки от тях БНБ отказва да се намеси и да задължи банките да върнат парите. Така ощетените се оказват в положение да водят дела в продължение на 5-6 години. Малцина са способни да направят това, струва големи разходи, делата са тежки. БНБ може да предотврати всички тези дела, ако влезе в ролята си на надзорник. А тя влиза в ролята на защитник на кражбите в банките. По закон БНБ трябва да защитава клиентите, икономически по-слабата страна, а не банките. Да контролира системите им за сигурност и процедурите.   След отказа на БНБ да се намеси, адвокатите на окрадената фирма завеждат дело срещу нея, за да влезе в правомощията си на надзорник. БНБ е осъдена от 5-членен състав на Върховния административен съд, който отменя отказа да се извърши проверка.    Тогава БНБ извършва уж проверка, формално. В такива случаи БНБ праща писмо с искане за обяснения от проверяваната банка. От ПИБ връщат отговор, в който описват случая, и че всичко е редовно. И в писмото си до ощетените БНБ почти преразказва отговора на ПИБ, как всичко е наред. А в случая е нарушена системата за контрол и процедурите в една банка.       Протокол от проверката на БНБ по случая в ПИБ, подписан от дъщерята на Левон Хампарцумян. Проверката не разглежда нито едно посочено нарушение на банката и констатира, че всичко е окей, процедурите са спазени. В съда обаче са доказани измама и нарушения и ПИБ трябва да възстанови откраднатия милион.     Румяна Хампарцумян, дъщерята на Левон Хампарцумян към 2009 г., когато е назначена като експерт в БНБ - снимка от личния й архив, публикувана в “24 часа”.        Да, ама в писмото на БНБ пише, че всички процедури и изисквания са спазени. Това е абсурд – надзорникът БНБ и банката казват всичко е спазено и изрядно, а един милион е откраднат, в съда се доказва, че става дума за измама, банката е осъдена да го върне. Значи има провал в уж многостепенната система за контрол, има тотален провал и в надзорника, щом за него всичко е изрядно. Покрай КТБ се видя, че провалът с надзора не е в единични случаи.  Ръководител на проверяващият екип от БНБ е Румяна Хампарцумян, дъщеря на шефа на „Уинкредито Булбанк” Левон Хампарцумян. Под документа с проверката седи нейният подпис, тя е началник на отдел „Надзор на платежните системи” в БНБ допреди година, сега е шеф на друг отдел в управление „Банково”. Още с назначаването й в този отдел през 2009 г. в БНБ са показали пълен непукизъм. Сигурно се е налагало да проверява и „Уникредито Булбанк”, на която баща й е шеф. Или дори да се е налагало, нищо чудно проверката да е отказана, както в случая с ПИБ. А сега има и нов случай на източени 3,8 млн. лева от сметката на футболиста Мартин Петров в банката на баща й…  Адвокатите на окрадената фирма „Кулинар” завеждат второ дело срещу БНБ, че не е извършила проверка по нито един пункт, който е в същността на казуса – регистриране в банката на фалшиви пълномощни, нарушена система за контрол, груби грешки в процедурите. Дали случайно, но точно тогава в парламента приемат поправка в закона, според която отговорите на БНБ по такива случаи не могат да се обжалват, не представляват повече административни актове. Така опитите съд да задължи БНБ да си свърши работата са парирани. А БНБ от своя страна прикрива кражбите в банките.  В БНБ работят на заплата 800 души. Както отбеляза проф. Стив Ханке преди време – абсурдно е в страна с валутен борд да има такава огромна централна банка. Оказва се, че нейната роля е главно да прикрива далавери в банките, да лобира за тях в комисии в парламента, например с помощта на БНБ беше легализирана практиката на банките да променят лихвите по свое усмотрение по вече сключени договори за кредит.  В БНБ от години работят едни и същи хора, много от които са работили преди това по банките, или напускат и отиват обратно в банките. Вътре в БНБ е като едновремешната номенклатура – само местят едни хора от един отдел в друг, един подуправител от едно управление става шеф на друго.  Напластяванията там са трайни, от години. Цялата банкова система воглаве с БНБ се е превърнала в нещо като олигархична клептократична структура. Точно банките и налаганите от тях условия и практики са най-голямата спирачка на икономиката, с условията, в които поставят фирми и кредитополучатели. Но това е друга тема. В случая става дума за явна кражба и измама, която БНБ прикрива.", "date": "2017.12.11", "title": "БНБ прикрива кражби от сметки на клиенти. Дъщерята на Хампарцумян е шеф на отдел, който проверява банките"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376174-%D1%81%D0%B5%D0%BB%D1%84%D0%B8-%D1%81-%D1%87%D0%B5%D0%BF", "text": "В последно време знаменитостите по нашенско намаляха или се движат с охрана, та човек едно селфи няма с кого да си направи. Затова дечурлигата се принуждават да прибягват до екстремни покатервания по високи сгради, влакове, водопади и паметници. Добре че сме ние, възрастните, да проявяваме разбиране.   Преди десетина дни хлапак потроши изящната балерина на Георги Чапкънов пред Народния театър. Да беше пълнолетен – щеше да види той, да беше крадец на метали - хептен. Но българският съд – най-хуманен в света, реши друго - „Младежът бутнал статуята, докато си прави селфи, затова съдът го оправдал” – четем в „24 ЧАСА”. Съдията преценил, че подпийналият абитуриент „не е искал да бута скулптурата, а просто да си направи селфи”.   Възхитени от мъдрото решение, създаващо правен прецедент – че вече може да буташ всичко, за да си направиш селфи, без някой да може да ти рече нещо напреки, минаваме към „СТАНДАРТ”, който извежда в заглавие мъдрата мисъл на Вежди Рашидов, че „От оставащите у нас чеп за зеле не става”.   Надяваме се, че не го е рекъл по адрес на нашето хуманно правосъдие – не би било политически коректно.  Все пак политически коректно е да се рече, че поне в столицата културния живот ври, кипи и беснува – „София пуска карта за трамвай и кръчма” – радва ни „МОНИТОР”. Тридневната карта за двайсет кинта осигурява освен безплатно пътуване, посещение на музеи и намаление в книжарници, но за редакцията кръчмите са по-важни – тичай, народе, кебапчетата и бирата са с намаление!   Още повече, че според наблюденията на будното гражданско общество, както и на „ТАБЛОИД”, „Яйцата стигнаха кюфтетата”. Какво ти стигнаха – както е тръгнало, кюфтаците прахта им ще дишат скоро! Не се притеснявайте – теглете му една – според „УИКЕНД” „Псувните са полезни!”. Защо? Ами – никога няма да се сетите – защото „това е комплексен социален сигнал, натоварен с емоционална и културна значимост”.   Подайте сигнал, натоварен с емоционална и културна значимост и си сипете едно – не се поддавайте на отчаяние – във фирма за гушене на патици „МОНИТОР” е попаднал на неочаквана находка – „Намериха 3,5 тона домашна ракия във ферма за патици”! Патиците са открили изход от стреса да им тъпчат всякакви боклуци в гърлата – потърсете го и вие – безсловесните ни го показаха вече!   И не се притеснявайте, ако след нагушване с домашнярка стане някаква беля – правосъдието, за което стана дума малко по-горе, според „ТРУД” вече е определило ценоразпис за побой върху служител на реда – „100 часа работа за ритане и скубане на полицаи”.   Пийнала шуменка наритала и наскубала опиталите се да я озаптят полицаи, а „един от служителите бил ухапан” – за всичко това нашата сънародничка дължи „180 лв. деловодни разноски” и да побачка безплатно стотина часа – седмичка – за ритането, седмичка – за скубането и още една – за ухапването.   Да бяха се сетили да й включат и противобясната ваксина в сметката, ама не са – нали ви казах – нашето правосъдие е най-хуманното в света! Все пак – младежът с балерината се е отървал доста по-леко!   Доста по-тежко се е отървал старият Леонардо (не ди Каприо, а да Винчи) в „ТАБЛОИД”: Леонардо да Винчи измисля смартфона” – твърди дебелият седмичник. Има и картинки на средновековния смартфон, но по-любопитно е таблоидното заравяне в миналото мрачно – на древна статуя се виждала „висока дама, вероятно господарката, която докосва лаптоп, подаден й от усмихната ниска слугиня”. Което дава основание на изданието да предполага, че „прочутата жрица от Делфи се е свързвала с боговете именно чрез лаптоп”.   Тук няма какво да добавим, освен да не се съгласим с настояването на „ТРУД”, че „Спешно е нужна стратегия за развитие на говедовъдството”.   Няма нужда, братя, няма нужда – то и така си е развито!", "date": "2017.12.11", "title": "Селфи с чеп"}
{"url": "http://www.classa.bg/%D1%81%D0%B2%D1%8F%D1%82/item/376168-%D0%B7%D0%BB%D0%B0%D1%82%D0%BD%D0%B8%D1%8F%D1%82-%D1%81%D1%82%D0%B0%D0%BD%D0%B4%D0%B0%D1%80%D1%82-2-0-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D1%85%D0%B0%D1%80%D1%82%D0%B8%D0%B5%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%B8-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Русия и Китай правят първата стъпка към създаването на платформа за покупка и продажба на злато сред страните от БРИКС, отделена от традиционните форми на търговия с метали. Когато това се случи, световната икономика ще се трансформира и доларът ще загуби своята хегемония, прогнозира консултантът по благородни метали Клаудио Грас. \"Тъй като Пекин и Москва разбират, че САЩ използват долара, за да контролират света, те искат да се дистанцират от този контрол с въвеждането на нов тип златен стандарт 2.0 \", заяви Грас, отбелязвайки, че това отделяне се случва докато западните държави продължават да избират фидуциарните пари вместо стоковите. \"В Азия разглеждат златото като висши или реални пари, нещо, което на Запад са забравили, заради цялото събрано богатство, което е кредитно, на хартия\", каза базираният в Швейцария консултант. Той подробно описа, че търговията със злато на извънборсовите пазари през 2016 г. бе около десет пъти по-голяма от количеството метал, изкопано до днес, \"една гигантска и очевидно неустойчива измама \". От своя страна, инициативата на БРИКС - Бразилия, Русия, Индия, Китай и Южна Африка - предвижда първите сделки между Москва и Пекин през 2018 г., да са 100% подкрепени от физическо злато. За Грас, система като тази ще доведе до повишаване на цената на физическия запас от злато и до последващото елиминиране на традиционните пазари на метала, което ще принуди долара \"да се приземи\" от полета, който поддържа, след като се разграничи от системата Бретън Уудс през 1971 г. \"Измамите от хартия в Лондон и Ню Йорк ще избухнат, когато цената на златото на хартия падне до нула или когато дори само малка част от инвеститорите предявят искане за физическото злато, което съответства на притежаваните от тях хартии\", каза Грас. \"Ние се впускаме в битка между валутите: едната, подкрепена от солиден актив, а другата – от обещание, че бъдещите поколения ще плащат чрез дълг, инфлация и все по-високи данъци\", каза той.", "date": "2017.12.11", "title": "\"Златният стандарт 2.0\" на Русия и Китай обещава да сложи край на \"хартиените измами\" на долара"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376176-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D1%84%D0%B8%D1%80%D0%BC%D0%B8-%D0%BF%D0%BE%D0%BC%D0%B0%D0%B3%D0%B0%D1%82-%D0%B7%D0%B0-%D0%B7%D0%B0%D0%BB%D0%B0%D0%B2%D1%8F%D0%BD%D0%B5-%D0%BD%D0%B0-%D0%BC%D0%BE%D1%88%D0%B5%D0%BD%D0%B8%D1%86%D0%B8%D1%82%D0%B5", "text": "Оценката е приблизителна, но въпреки това си заслужава да се отбележи. Отделът на ООН за наркотиците и престъпността изчислява, че всяка година мошеници изпират между $800 милиарда и $2 трилиона, които са натрупали от трафик, проституция, корупция и други престъпни дейности. Правителства, които искат да прекратят прането на пари, все повече налагат смайващи глоби на финансови фирми, защото не са открили подозрителни трансакции или са пренебрегнали регулациите против прането на пари. Тези правила се увеличават. През юни например излезе четвъртата директива на ЕС в тази област с достойни за цяла книга нови регулации, а следващият куп правила вече се пишат. За да не ги нарушават, финансовите фирми правят големи разходи за софтуер, откриващ трансакции, които трябва да бъдат блокирани или маркирани за разследване. Софтуерът търси признаци, които отдавна се свързват с прането, като необичайни модели на трансакции. Кешовите депозити в сметка, препратени от далечни клонове, са подозрителни. Както и скокът в сумите или честотата на преводите. Закръглените суми са по-подозрителни от точните, за които е по-вероятно да отразяват легална търговска трансакция. Необичайно редовните плащания между физически лица също са смятани за съмнителни, тъй като дълговете между престъпниците се погасяват така в типичния случай. Държавите също са от значение. Някои видове софтуер смятат трансакции от райони под руско влияние за по-вероятен резултат от далавери. Софтуерът може също така да открива аномалии, например плащания за внос на стоки, които не съответстват на маршрута на корабите. Освен това дадена фирма може да привлече внимание, ако харчи за стока неразумно големи суми, след като цената й пада. Софтуерът срещу прането на пари също така издирва трансакции, в които са замесени организации или лица в който и да е от списъците за наблюдение, включително със служители по цял свят с достатъчно власт, за да търгуват с влияние. Улика може да бъде използването на парола за сметка или телефонен номер, свързани с човек с различно име, или трансфер на пари в сметката на дъщерята на политик с нова съпруга. Миналата година софтуерът, разработен от американската фирма SAS, започна да търси ключови думи или изображения в социалните медии, за да идентифицира между другото и хора с подозрително разточителен начин на живот. SAS казва, че над половината от обозначените трансакции се изпращат на властите като „доклад за подозрителна дейност\". Софтуерът прави престъпленията по-рисковани, но това се постига на висока цена. Банките трябва да харчат и цели състояния за анализи от експерти, за да тръгнат след вдигнатата от софтуера тревога. Цената за разследването само на един човек може да надхвърли 20 000 евро, казва германската консултантска фирма Berlin Risk, която без много шум интервюира хора, познаващи потенциални перачи на пари. Изследване от тази година на консултантската групировка Duff & Phelps установи, че финансовите фирми харчат смайващите 4% от приходите си, за да се съобразят с правилата. Тази цена се прехвърля на банковите клиенти. Освен това банки, желаещи да си спестят цената за проучването на трансакциите (като същевременно намалят риска от глоба), все по-често отказват да прехвърлят суми на високорискови получатели. Много от тях са благотворителни организации от закъсали райони, така че, както отбеляза в свой доклад миналата година Световната банка, хора „буквално умират в резултат на това\".", "date": "2017.12.11", "title": "Финансови фирми помагат за залавяне на мошениците"}
{"url": "http://www.classa.bg/%D1%81%D0%B2%D1%8F%D1%82/item/376161-%D0%BA%D0%B8%D1%82%D0%BE%D0%B2%D0%B5%D1%82%D0%B5-,-%D0%BA%D0%BE%D0%B8%D1%82%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D1%83%D0%B4%D0%B0%D0%B2%D1%8F%D1%82-bitcoin-%D0%BF%D0%B0%D0%B7%D0%B0%D1%80%D0%B0", "text": "На 12 ноември някой мести почти 25 000 биткойна - по това време струващи 159 милиона долара - в онлайн борса. Новината доста бързо предизвиква вълнение във форумите, а търговците на криптовалутата започват да спорят дали собственикът ще продава или не.       Точно те притесняват инвеститорите. \"Китовете\" са способни да предизвикат рязък спад на цените на биткойн, като продадат съвсем малка част от притежанията си. А като се има предвид, че криптовалутата поскъпна близо 12 пъти от началото на годината, тези големи продажби стават все по-вероятни.   Смята се, че около 40% от биткойните са притежание на близо 1000 потребители. Всеки от тях би могъл да реши, че иска да продаде половината от активите си по всяко време. При това - \"китовете\" могат да координират действията си и да предупреждават избрани инвеститори за намеренията си.     Причината за тези притеснения се дължи на това, че биткойните са дигитална валута, а не ценни книжа. Търговията с тях не подлежи на същите ограничения, които забраняват на група инвеститори да се споразумяват тайно да купуват спекулативно с цел рязко вдигане на цените и скоростно разпродаване за бърза печалба.   Регулаторните органи се оказват неадекватни на бързото развитие на търговията с криптовалути. Много от правилата не съответстват на особеностите на пазар.   Ако брокерите не само надуват цената, но и разпространяват слухове по форумите с цел влияние върху пазара, това може да се сметне за измама. Една от борсите за дигитални валути Bittrex наскоро предупреди потребителите си, че администраторите ще отнемат достъпа до профилите на хора, за които се установи, че заговорничат за манипулиране на цените.   , казва един от известните биткойн-инвеститори Роджър Вер пред Bloomberg.   Тайните договорки за манипулация на цените от страна на големи индивидуални или институционални притежатели са напълно възможна практика - както при всички останали класове активи. При криптовалутите този вид нелоялни способи са изключително ефективни. Това се дължи на факта, че пазарите са все още неопитни, а криптовалутите са спекулативни по своя характер.   Създаден през 2009 г., биткойнът е форма на дигитално разплащане, поддържана от независима мрежа компютри, която използва криптография, за да проверява транзакциите. Най-ревностните защитници на биткойн смятат, че той може да замени централните банки и дори традиционните пари. Цената му обаче не зависи от нищо друго, освен от търсенето, т.е. от това колко пари е готов да даде купувачът му, за да го придобие. Това прави криптовалутата потенциална жертва на евентуални големи отклонения в настроенията на пазара.     Въпреки че транзакциите с биткойни би трябвало да са анонимни, всяка от тях е свързана с кодиран адрес, който е видим от всички. Когато купувачът забележи активност, може веднага да се свърже с евентуалните продавачи. Така обикновено може да получи информация за мотивите, които стоят зад сделката, плановете им и др.   Някои фондове търгуват с активи директно помежду си, без да излизат на отворения пазар, за да не допуснат нежелани промени в цената на валутата. Обменът на вътрешна информация и \"разузнаването\" се смята за напълно легално.   Проблемът стои пред обикновените инвеститори, които разбира се, не разполагат с личните контакти на мултимилионерите, за да си поговорят с тях за настроенията на пазара. Имат възможност да проследяват адресите на \"китовете\" и да дебатират до безкрай за пазарните им ходове в Reddit, но в края на краищата няма как да знаят какви са плановете и мотивите на големите собственици на биткойни.   На този пазар няма \"прозрачност\", такава каквато съществува при търговията с ценни книжа, където всеки материал трябва да бъде разкриван публично. В света на виртуалните валути е доста по-трудно да разбереш какво се случва и защо.   При търговията с по-малки дигитални валути, недостатъците за обикновените инвеститори са още по-големи. При биткойн концентрацията на собственост е най-малка в сравнение с всички останали криптовалути.     Някои сравняват ситуацията с ранните периоди на търговията с акции. Други смятат, че \"китовете\" не биха се захванали с разпродажба на активи, защото вярват в дългосрочния потенциал на валутата и нямат интерес да я унищожат. Колкото по-високо летят цените, обаче, тази сметка може да се промени.", "date": "2017.12.11", "title": "\"Китовете\", които могат да удавят bitcoin-пазара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376163-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B4%D0%B0%D0%BD%D0%B8%D0%B8%D0%BB-%D1%81%D1%82%D1%8A%D0%BB%D0%BF%D0%BD%D0%B8%D0%BA", "text": "Преподобният наш отец Даниил Стълпник израснал в Месопотамия. Той бил роден в село Витара, около град Самосат, от родители християни - Илия и Марта. Майка му била дълго време бездетна и поради това понасяла немалко укори и осъждане както от мъжа си, така и от роднините си. Веднъж в полунощ тя излязла от дома си, простряла ръце към небето и със сълзи се обърнала към Бога:     - Господи Царю! Ти си създал изначало мъжа и жената и си им казал: \"плодете се и множете се\". Ти си дарувал на Сарра на старини Исаак, на Ана - Самуил, на Елисавета - Иоан. Смили се и над моето нещастие, погледни към мен милостиво, отнеми моя позор и дай плод на неплодната ми утроба, за да мога да Ти принеса в дар онова, което ми даруваш, както някога Ана Ти принесе Самуил.   Тя се помолила със съкрушено сърце и смирен дух, а после се завърнала у дома. И щом задрямала, видяла в съня си два големи и лъчезарни светилника, които постепенно се спускали от небето над главата й. На сутринта тя разказала за видението на съпруга и роднините си и всеки от тях по свой начин се опитвал да разтълкува съня й. А този дивен сън бил предзнаменование за това, че ще роди син, който със сиянието на добродетелите си ще засенчи дори звездите. Скоро Марта заченала, родила рожба и се освободила от толкова измъчващото я безплодие. Така знаменателно било началото на живота на блажения Даниил на земята и така чудно се появил на света онзи, който по-късно наистина станал син на светлината.   До петгодишна възраст той расъл без име, защото родителите му искали роденото като дар от Бога дете от Него да получи и името си. Те го завели в един манастир, принесли дарове на Господа и помолили игумена да даде име на сина им. Игуменът, вдъхновен от Бога, отговорил, че трябва да назоват детето с онова име, които им открие Сам Бог. Той заповядал да му подадат книгата от църковния олтар, разтворил я и попаднал на думи на свети пророк Даниил. От това разбрал, че Сам Бог благоволи детето да бъде наречено с името на пророка и го нарекъл Даниил. Това било знамение, че момчето ще прилича на великия пророк както по име, така и по благочестие. Родителите искали синът им веднага да бъде посветен на служение на Бога в този манастир, но игуменът не се съгласявал, защото момчето било още много малко.    Те се завърнали у дома си, та по Божия промисъл по-късно Даниил да приеме доброто житие не според намерението на други, а по свое желание и доброволно. Но още в детските му години се виждало, че той ще бъде добродетелен човек - както доброто дърво още от засаждането си показва признаци на плодородие, така и покро вът на добродетелите го съпровождал навсякъде, защото ходел в светлината на Божията благодат.   Когато момчето навършило 12 години, то напуснало бащиния дом, без да каже на никой за своето намерение. Даниил решил заради Христа да остави своите родители, родината и приятелите си и затова отишъл в един манастир, на 20 стадии от родното му село. Той паднал на колене пред игумена и го молел да го приеме сред братята и да го сподоби с пострижение в ангелски образ.   Но игуменът изтъквал неукрепналите сили и младата му възраст и го убеждавал, че няма да е в състояние да понесе многото монашески трудове, които не са леки дори за възрастните, като например непрестанните бдения, земните поклони, постите, телесното целомъдрие и пълното отричане от всяко плътско желание. Затова той посъветвал момчето да се завърне при родителите си, да остане при тях още известно време и да не се залавя с трудове, които още не са му по силите.   - Аз дойдох тук - казал Даниил на игумена, - за да живея заради Христа и да умра за света. Дори да умра от трудните монашески подвизи, това е много по-добре, отколкото да си ида без нищо като човек, \"който е сложил ръката си върху ралото и погледва назад\".   Игуменът дълго увещавал Даниил да се откаже от намерението си, но чул и от него много възражения. Накрая, като не можал да го убеди и видял твърдата му решимост и искрена любов към Бога, той събрал братята и се посъветвал с тях дали могат да приемат в манастира си толкова млад юноша. Братя та, удивени от мъжеството и твърдия дух на младежа, виждайки в него Божието призвание, благоволили да го приемат. А той се разпалвал духом, преуспявайки в добродетелите и живота по Бога.   След известно време родителите му научили, че той живее в манастира. Голяма била радостта им, но и учудването, че още толкова млад сам се е посветил на служение на Бога. Те отишли при него и като видели, че още не е приел пострижение, започнали да молят игумена да сподоби сина им с пострижение пред тях и да го облече в монашески одежди. В неделния ден, след съвещание с братята, игуменът посветил Даниил в монашески чин и заповядал на родителите му да не го посещават прекалено често. Те радостни се завърнали вкъщи, а блаженият преуспявал и укрепвал духом, възмъжавайки не само по години, но и в добродетелите.   Начало на това чудно житие и източник на всички произтекли от тук последствия станало следното. Сърцето на Даниил се разгоряло с божествена любов и той силно пожелал да се поклони на светите места, където пострадал за нас нашият Господ Иисус Христос, където бил погребан, възкръснал и се възнесъл на небесата. Той копнеел да види и великия подвижник на онова време - свети Симеон Стълпник. Младият монах отишъл при игумена, открил му желанието си и поискал позволение да предприеме това пътешествие. Тогава игуменът го удържал, но по-късно, когато възникнала необходимост да иде в Антиохия по църковни дела, взел със себе си Даниил и няколко братя. Когато стигнали селото Тиланиса, недалеч от което се подвизавал свети Симеон Стълпник, те отишли при кулата му.    Братята видели суровата местност, височината на кулата и разбрали, че подвижникът доброволно понася зимен студ и летен зной, вятър и дъжд. Някои неразумни мислели, че светият претърпява всичко това от тщеславие, но блаженият Даниил се учудвал на търпението му и пожелал да му подражава. Когато монасите дошли до кулата и повикали свети Симеон, подвижникът ги погледнал, казал им да сложат стълба и ако желаят, да се качат при него. Тогава се разкрило кой как се отнася към преподобния: един заявил, че е с болни крака, друг се оправдал със старостта си, а трети се отказал поради други немощи. Даниил се качил бързо по стълбата и с радост приветствал великия Симеон. Усилието му не се оказало напразно, защото изслушал наставлението на подвижника и още повече се укрепил за добродетелен живот. После се сподобил да получи благословията му, подадена чрез възлагане на ръцете, и накрая чул пророчество за бъдещия си живот. Подвижникът прозорливо му казал:   - Бъди мъжествен, чедо, и нека крепне сърцето ти, защото ще поемеш големи подвизи заради Христа. Но Той във всичко ще ти бъде помощник, ще укрепява и утешава духа ти.   След тази изпълнена с любов продължителна беседа със светия, Даниил слязъл долу и после се завърнал в манастира.   Когато игуменът на обителта се преставил пред Господа, братята започнали да го убеждават да приеме игуменската власт, но той посочил друг вместо себе си. Блаженият търсел безмълвие и си казвал: - Ето, Данииле, сега си свободен и дойде време да изпълниш това, към което така се стремеше. Затова тръгни по желания път и изпълни намерението си.   Той тайно напуснал манастира и отишъл при оградата около стълба на свети Симеон. Тук прекарал четиринадесет дни и вече решил да си тръгва. Светият стълпник много го обичал и го съветвал да остане при него. Но Даниил, който копнеел да види светите места в Иерусалим и да се оттегли във вътрешната пустиня за подвига на безмълвието, се отправил към Палестина. Пътят натам не бил безопасен, защото самаряните въставали против християните и се водели войни.    Той знаел това, но го пренебрегвал, и с твърдо намерение, без страх в сърцето и без да се бои от смъртта, тръгнал на път, обзет единствено от силното желание да изпълни набелязаното. След като изминал доста голямо разстояние, срещнал един почтен монах в преклонна възраст, благообразен на вид и с побеляла коса, който много приличал на преподобния Симеон Стълпник. Старецът го прегърнал и го запитал на сирийски къде отива. Блаженият отговорил, че ако благослови Бог, ще посети светите места. Старецът казал: - Вярно рече - ако благослови Бог. Но знай, че това твое пътешествие не е угодно на Бога. Нима не си чул за метежите и раздорите в Палестина?   Даниил отговорил:   - Зная за тях, но се надявам на Бога. Той ми е помощник и затова мисля, че няма да ми се случи нищо лошо. Пък и да се случи, не се страхувам, защото \"живеем ли, или умираме - Господни сме\". Но старецът му отвърнал с пророческото слово: \"Той не ще даде да се поклати ногата ти; няма да задреме Оня, Който те пази\". Даниил възразявал и бил готов дори да умре заради Христа. Тогава старецът с гняв отвърнал от него лицето си и казал:   - Бог не повелява без време да се излагаме на смърт и уж неволно да отиваме на вярна гибел, защото е казал: \"а кога ви пъдят от един град, бягайте в друг\".   Даниил започнал да се вслушва в съвета му и отвърнал:   - Отче, ако смяташ така, аз съм готов да се върна назад.   - Не те съветвам напълно да се откажеш от своето намерение - продължил старецът, - а само ти посочвам, че е неразумно да ходиш там в неблагоприятно време. Сега иди във Византия, която по изобилието на светини е като втори Иерусалим и по Божието повеление днес неговата благодат е върху нея. Там ще можеш да посетиш много църкви и да се наситиш от съзерцанието на много светини. Ако пък си решил да се посветиш на безмълвието, дали в Тракия или на морския бряг, то ще бъде спасително за тебе и Бог ще ти помогне в този подвиг. Изобщо, възлюбени, не трябва да мислиш, че можеш да намериш Бог само в Иерусалим, а не във Византия, защото Той не се обхваща от никакво място. Докато беседвали така, слънцето започнало да залязва и те видели манастир, в който можели да пренощуват. За да стигнат до него, трябвало да се отклонят от пътя и старецът казал:   - Ти върви напред, а аз ще следвам.   Даниил помислил, че той трябва да се забави по някаква причина, тръгнал напред и когато стигнал манастирските порти, седнал пред тях да го чака. Но старецът не се появявал и блаженият решил, че е избрал за нощувка някое друго място. Той влязъл в обителта, приветствал игумена и братята и вкусил от предложената му храна. Когато заспал, старецът му се явил насън и отново взел да го убеждава по-скоро да се отпра ви във Византия. Даниил се събудил, не видял никой около себе си и започнал да размишлява дали му се явил човек или ангел. А това бил Симеон, великият стълпник. След това видение преподобният възнесъл утринните си молитви, пожелал мир на братята и тръгнал към Византия.   Когато стигнал морския бряг, той посетил църквата на свети Архистратиг Михаил, воеводата на Небесните сили, и останал в нея седем дни. Там научил, че в Анапъл има един запустял идолски храм, в който живеят много нечисти духове. Никой не можел да мине покрай него, защото те като разбойници нападали и убивали пътниците и потопявали плаващите по вода. Светият решил да иде и да живее там, спомняйки си за великия Антоний, който претърпял много нападения от бесовете, но накрая с Божията помощ ги победил и се сподобил с големи блага. Даниил се отправил в празния храм, въоръжен само с непобедимото оръжие на светия кръст и пеейки:    \"Господ е моя светлина и мое спасение: от кого ще се боя?\" И още преди да започне борбата, бесовските пълчища изпаднали в ужас. А духовният воин обикалял храма и осенявал всички ъгли с кръстното знамение, всеки път прекланяйки колена и молейки се на Бога. Когато настъпила вечерта, дошъл началникът на бесовете и започнал да хвърля камъни по светеца, а после се чули страшен рев, вопли и шум, но Даниил без страх стоял на молитва с думите: \"И полк да се опълчи против мене, няма да се уплаши сърцето ми\". Така той прекарал първата и втората нощ. На третата нощ видял множество бесове в образа на исполини, с мрачни лица, страшни като човекоядци, скърцащи със зъби, пламнали от гняв против него. Те викали:   - Нещастнико, кой те посъветва да дойдеш на мястото, където отдавна живеем? Тук ние сме стопани.   Те се хвърлили против Даниил и едни искали да го удавят в морето, а други - да го убият с камъни, но нито един не се осмелил да се приближи до светеца. А той си спомнил думите на Господа: \"тоя род с нищо не може да излезе, освен с молитва и пост\", затворил всички входове на храма, като оставил само едно малко прозорче, и започнал да пости и да се моли. За кратко време цялото бесовско пълчище с Божията сила било прогонено и хората започнали да преминават край храма без никаква опасност.   Това станало известно навсякъде и много жители от околните селища започнали да идват при свети Даниил, изумени, че там, където преди живеели бесовете, ден и нощ се славослови Бога. Но дяволът, ненавистникът на доброто, който не искал да се види победен от светия, внушил завист на някои клирици и те започнали да говорят помежду си:   - Откъде дойде този човек и защо всички идват при него и го прославят? Да идем и да кажем на патриарха да го отпрати. Те отишли при Цариградския патриарх Анатолий и наклеветили светеца. Но той им казал:   - Защо говорите за него, без да знаете откъде е и какъв е животът му? Ако е праведен, трябва да станем подражатели на неговата святост. Ако пък живее нечестиво, без съмнение заслужава да бъде прогонен. Но не бива да правим това без предварително внимателно да разгледаме житието му.   Засрамени, клеветниците се принудили да замълчат.   А дяволът, като видял неуспеха на коварството си, започнал да досажда на светия с още по-силни привидения и ужаси, нападайки го от всички страни с войнството си. Бесовете ту се опитвали да го удавят в морето, ту заплашвали, че ще го убият. Но не могли ни най-малко да му навредят. Застанал на молитва, свети Даниил зовял към Бога:   - Моят Господ Иисус Христос, в Когото вярвам, ще ви удави в бездните на ада.   Едва произнесъл това, чули се викове, вопли и плач и той видял бесовете да отлитат от мястото като прилепи. Но и след това те не преставали да му причиняват огорчения и отново да подбуждат клеветници против него, които отишли при патриарха и казали:   - Владико! Даниил е магьосник и измамник, той прелъстява народа с вълшебства и затова не можем повече да го търпим.   Патриархът го извикал и започнал да го разпитва кой е и откъде е, защо е дошъл в тази страна и как вярва в Бога. А той веднага изповядал православната си вяра и после разказал за произхода си и за това, че е дошъл във Византия, призован от Божието откровение. Тогава патриархът станал и го прегърнал, почитайки го като Божий човек, а после го отпратил с мир. След няколко дни той се разболял тежко и веднага повикал при себе си преподобния, за да се помоли на Бога за неговото изцеление. Светият се помолил и патриархът веднага се изправил здрав, а лекарят безсребреник поискал от него само да прости на клеветниците му. Патриархът казал:   - Как да не простя на онези, които станаха виновници за толкова голямо добро - за това, че се сподобих да те видя и да получа изцеление от тебе.   Светителят го молел да остане с него, но свети Даниил предпочел да се завърне на своето място, където отново затворил вратите и оставил само малко прозорче за идващите при него.   След девет години на такъв труден живот Бог пожелал да призове преподобния към най-съвършен подвиг с особено Божие откровение. Във видение Даниил съзрял пред себе си стълб, който се издигал над облаците. На върха му стоял преподобният Симеон и двама светли юноши. Блаженият чул гласа на стълпника, който му казал:   - Данииле! Ела при мене.   Той отговорил:   - Господине! Как да се изкача на такава висота?   Тогава преподобният Симеон заповядал на двамата юноши да слязат и да го доведат. Те веднага изпълнили заповяданото и го поставили пред Симеон. Преподобният го прегърнал и високо призовал:   - Бъди мъжествен, Данииле! Бъди великодушен и крепък! Стой твърдо и смело!   Гласът на светията бил подобен на гръм и Даниил се пробудил. Това видение показвало, че подобно на свети Симеон му предстояло да се изкачи на стълб и да се приближи до него с душа и тяло.   В това време от Антиохия при царя дошъл ученикът на Симеон Стълпник Сергий и му донесъл булото на преподобния, което той пратил на владетеля за защита от всяко зло. Но тъй като царевата душа била насочена към земните грижи и той бил погълнат от светски занимания, Сергий решил да го остави и да се върне обратно. Той пожелал да посети манастира на Незаспиващите. Когато плавал покрай мястото, където се подвизавал Даниил, някои от спътниците му си спомнили в какво търпение преподобният прекарва живота си, а също и това, че е получил от Бога дар да изцелява недъзите и да прогонва бесовете. Сергий заповядал да спрат на брега и отишъл при преподобния. Светият го приел с любов и дълго беседвал с него. Като се убедил, че върху Даниил почива Симеоновият дух, както някога духът на Илия върху Елисей, Сергий му дал дара, който носел със себе си, защото подхождал най-много на него.   След това насън той видял трима юноши, които му казали:   - Стани и кажи на Даниил, че се свърши времето на житието му в този храм и му разкажи за видението си.   От неговото видение преподобният разбрал, че Бог му заповядва да стане подражател на житието на свети Симеон. Затова помолил Сергий да иде в пустинята и да намери удобно място, където може да се издигне стълб. И Бог посочил мястото. Когато Сергий спрял да отдъхне от дългия път, имал такова видение. Над него прелетял бял гълъб, той се опитал да го хване, но изведнъж чул глас от небето:   - Нима мислиш да хванеш гълъба с мрежи? Той трябва да се лови с ръце.   Но гълъбът се издигнал нависоко и станал невидим. Сергий разбрал, че Бог му посочва мястото за стълба, върнал се при Даниил и му предал всичко, което видял и чул. Зарадван, преподобният помолил своя приятел на име Марк да му съгради стълб. С Божията помощ Марк го издигнал бързо и когато го завършил, преподобният Даниил през нощта, за да не го види никой, напуснал храма и се помолил на Бога:   - Слава на Тебе, Христе Боже, че ме сподобяваш с такъв живот! Ти знаеш, Господи, че чрез Теб се утвърждавам и на Теб като се надявам, се изкачвам на този стълб. Приеми жертвата ми, укрепи ме за подвиг и доведи до край моето начинание.   После се качил на стълба и заживял в безмълвно уединение между небето и земята заради Единия Бог, като отбягвал всичко земно и се приближавал с тяло и душа към небесното. Но дяволът, който винаги завижда на Божиите раби, започнал и тук да досажда на светеца, като настроил против него собственика на това място, на име Геласий. Като научил, че във владението му без негово съгласие е построен стълб и на него живее някакъв монах, той много се разгневил и уведомил за това царя и патриарх Генадий, приемника на Анатолий. Царят не обърнал никакво внимание, а патриархът заповядал подвижникът не само да бъде свален от стълба, но и наказан, като разрешил да бъде прогонен с позор. Геласий тръгнал да изпълни намерението си, но Бог, отклонявайки го от злото, внезапно в ясен ден пратил дъжд и страшна буря. Но той не се поколебал, сърцето му горяло от злоба, защото самият дявол възбуж дал в него ярост. Отишъл при стълба и започнал високо да вика и укорява светеца, като му заповядвал веднага да слезе долу и заплашвал, че в противен случай сам ще го свали насила. Някои от присъстващите го възпирали и му казвали:   - Остави го, той не ти причинява никакво зло. Пък и стълбът не е на твоя земя. Ти нямаш никаква вреда от това, дори напротив - за теб е по-добре да имаш съсед, който да се моли за тебе.   Но Геласий не слушал никого и с гняв заповядал на светеца завинаги да напусне стълба. Когато свети Даниил започнал да се спуска надолу и стигнал до шестото стъпало, всички видели, че нозете му са отекли от непрестанното денонощно стоене. Тогава те го съжалили и дори самият Геласий започнал да го моли да се върне на стълба си и искал прошка, задето е дръзнал да го оскърби. По-късно той построил за светеца още по-висок стълб и оттогава го почитал и прославял пред самия цар добродетелта на преподобния мъж.   Веднъж при светеца дошъл един стар и почтен човек от Тракия и довел своя единствен син, който бил бесноват. Той го положил до стълба и със сълзи започнал да умолява светеца да го съжали и да го помилва.   - Ето - казал бащата, - той е обзет от бяс, но вече тридесет дни непрестанно споменава твоето име, Божий угодниче. Преподобният, преизпълнен от милосърдие, му отговорил:   - Ако вярваш, че Господ Иисус Христос чрез мен ще изцели сина ти, нека бъде по вярата ти!   След това заповядал да дадат на бесноватия свети елей. Когато той го изпил, бесът го хвърлил на земята, силно го разтресъл и извикал: \"Излизам, излизам\" - и после наистина оставил младежа. Като видял сина си оздравял, баща му го дал в манастир, където момъкът станал опитен монах. После дошъл друг човек, на име Кир, мъж разумен и красноречив. Той довел и дъщеря си Александра, защото я мъчел бяс. Щом светият се помолил на Бога и възложил ръцете си върху нея, бесът веднага излязъл и тя оздравяла. Оттогава Кир започнал да изпитва голяма любов и почит към преподобния. Веднъж той довел при него жената на един свой воин, също бесновата, и по молитвите на блажения тя получила изцеление. Изпълнен с благодарност, Кир написал на стълба на преподобния следните стихове:   - \"Тук, обуреваем от всички страни, твърдо стои мъж, който не се бои нито от ветрове, нито от бури, храна му е манната небесна. Симеоновата клонка крепи двойния стълб, прославяйки Сина на Майката, непознала брак.\"   Гръцкият цар Лъв Велики, който нямал наследник, но много желаел това, молел преподобния Даниил да изпроси от Бога желаното. Преподобният, който и сам бил син на молитвата, със своите молитви подавал и на други Божията милост да имат деца. Затова и този път той се помолил на Бога и предсказал на царя, че след една година ще му се роди син. Това се сбъднало и царят, радостен от раждането на наследник, от благодарност към светия му издигнал трети стълб.   Когато славата на свети Даниил се разпространила навред, при него дошла царица Евдокия, съпругата на царувалия преди Теодосий Младши и започнала да го моли да остави стълба и да дойде в нейната област, където имало много пустинни места. Блаженият похвалил нейното добро намерение и усърдие, но не пожелал да остави мястото, където Господ му заповядал да живее. Той благословил царицата и я отпратил с мир, а сам се изкачил на най-високия стълб, построен от Геласий.   По това време някои еретици във Византия склонили за пари една блудница на име Васиана да иде при светеца и да съблазни към грях или него самия, или някой от учениците му. Безсрамната и нечиста жена се отправила при целомъдрения и свят мъж, като си въобразявала, че той ще се прелъсти от пръв поглед и ще поиска да съгреши с нея, защото била облечена в златни одежди и украсена с различни накити. Когато дошла при стълба, тя се престорила на болна и останала в полето, около оградата на словесните овци на добрия пастир. Така искала да нанесе душевна вреда ако не на самия светец, то поне на учениците му. Тя живяла в полето дълго време, но като видяла, че няма успех, защото не успява да прелъсти онзи, чийто ум не се прилепял за земята, но винаги се намирал във висините с Бога, тя си тръгнала, без да изпълни намерението си. После отишла при наелите я еретици и излъгала, че Даниил се съблазнил от красотата й и заповядал на учениците си да я доведат на стълба. \"Но аз - добавила тя - не се съгласих. А те се уплашиха да не би нечестивото им желание да стане известно на народа, намислиха да ме убият и аз едва успях да се спася от ръцете им.\"   Така клеветяла блудницата, а еретиците разпространявали думите й сред хората, хулейки невинния и чист Даниил, за да ги отвърнат от него. Но Божият съд застигнал лъжливата клеветница: внезапно тя била нападната от зъл дух, който започнал да я измъчва. Тогава тя неволно си признала, че била подкупена от еретиците. Така хулителите на Божия угодник били посрамени. А той, като истински ученик на Христа, Кой то завещал да обичаме враговете и да прощаваме на съгрешаващите до седемдесет пъти по седем, не въздал със зло на злото, но сторил добро за ненавистницата си. Той се помолил на Бога, заповядал на жената да пие от светия елей и тя получила изцеление. После започнала да целува стълба, открито изповядвайки пред всички своя грях и молейки за прошка. Оттогава тя оставила греха и заживяла целомъдрено.   Преподобният имал от Бога власт не само да прогонва бесовете и да изцелява недъзите, но и пророчески дар да предвижда и предсказва бъдещето. Той предвидил Божия гняв и наказанието, което трябвало да застигне града, и пратил да известят патриарх Генадий и цар Лъв, като ги съветвал два пъти седмично да извършват молебени, за да предотвратят праведния Божий гняв. Те не обърнали никакво внимание на съвета на блажения, но после видели наяве да се изпълнява неговото пророчество, както ще разкажем по-нататък. По това време царят, подтикнат от Божия Дух, наредил на патриарха да иде при преподобния и да го посвети в презвитерски сан. Патриархът с клира се отправил на път и когато пристигнал, му казал, че отдавна желае да го види, но зает с църковни дела, не успява да направи това. - Сега - казал той - дойдох да те видя и да се сподобя с твоите молитви и беседи.   После го помолил да му позволи да сложи стълбата и да го допусне при себе си. Но светецът отговорил: - Напразно ти е възложил толкова големи трудове онзи, който те изпраща.   Патриархът се удивил как е могъл да узнае, че идването му не е доброволно, а по нареждане на царя. Заедно със спътниците си той дълго молел светеца да заповяда да спуснат стълбата, за да се качат при него, но той отказвал. Слънцето греело немилосърдно и като видял, че мнозина от хората му изнемогват от зной и жажда, патриархът заповядал на архидякона да започне обичайните при посвещението молитви. Така, останал долу, той се молел и четял положените молитви и посветил светия за презвитер, макар той да се намирал високо на стълба.   Всички събрали се възклицавали: \"аксиос\". Блаженият Даниил видял в това Божията воля, заповядал да сложат стълбата и получил от ръцете на патриарха свещеническите одежди, причастил се с него с Пречистите и Божествени тайни, помолил се за всички присъстващи и отпратил всички с мир. Като научил, че преподобният е приел посвещение, царят се зарадвал и побързал да иде при него. Той свалил царските си дрехи, смирено се качил на стълба и паднал в нозете му. Като видял, че от дългото стоене нозете му са отекли и загноили, той се удивил на неговото велико търпение, а после получил благословия и се завърнал вкъщи. Но дошло време да се изпълни пророчеството на светия за Божия гняв, който ще застигне града. През септември, в деня на паметта на свети мъченик Мамант, когато в църквата в негово име започвало всенощно бдение, в огромния столичен град изведнъж избухнал силен пожар. Той бързо достигнал от крайбрежната стена, наречена корабна, до Константиновото тържище и дори до Юлиановия бряг, като обхванал целия център.   Огънят из-требил не само много големи сгради с цялото имущество в тях, красиви дворци и свети храмове, но поразил безброй хора. Едни станали на пепел, други били с изгорени ръце, нозе или очи. Колкото и да се стараели да потушат пожара, пламъкът се разгарял все повече. Така Бог наказвал хората Си заради техните грехове. Константинопол загивал в огън, почти равен на онзи, от който някога загинал Содом. Тогава си спомнили за пророчеството на преподобния Даниил, спомнили си, че той предсказал наказанието и призовавал народа към молитва и покаяние. Хората се отправили при него с молба да умилостиви Бога с молитвите си и да угаси огнената стихия. Светият със сълзи ги укорявал, че не са го послушали и не са изпълнили съветите му два пъти седмично да извършват общи молебени. После вдигнал ръце към небето и с умиление се помолил на Бога за града и жителите му, а след молитвата обявил, че пожарът ще загасне след седем дни. И наистина станало така. Самият цар се уплашил от Божия гняв и заедно с царицата отишъл при светеца, за да моли милосърдие от Бога чрез неговото застъпничество.   След края на лятото настъпила необичайно студена есен. Но тя не само не могла да сломи мъжествения подвижник, а сама била победена от него. Цели четири дни от небето сякаш се изливали реки, някои планини били размити от водните потоци, селата били потопени, духали силни ветрове, които като че ли се борели помежду си. Вихрите и бурите били толкова силни, че се счупили дори железните куки, които крепели двата стълба на преподобния. А той търпеливо стоял на висотата на клатещия се стълб и сам се олюлявал под напора на вятъра като клонка. Учениците му отдолу го гледали със сълзи и се опасявали да не умре от студ или да не падне на земята заедно със стълба. Но надеждата на преподобния Даниил на Господа оставала непоколебима и той без страх продължавал да стои, утвърждавайки се на стълба като върху скала. И как би могъл да се бои от смъртта, когато земният живот за него бил окови и тъмница, а смъртта - освобождение, и той винаги повтарял Давидовите думи: \"изведи от тъмница\", тоест от тялото, \"душата ми\"? Колкото по-лют бил студът, толкова по-горещи били молитвите му към Господа. И наистина праведникът викал и Господ го чул и както някога от кораба, така и сега от небето запретил на ветровете и изведнъж настъпила дивна тишина и ведрина.   Когато след това царят посетил светеца, за да види дали дъждовете и ветровете не са му причинили някаква вреда, и съзрял счупените железни куки, той заповядал стълбовете да се укрепят колкото се може по-добре. После получил благословията на преподобния и се завърнал у дома. По пътя се случило следното: конят, който яздел, се изплашил от нещо, изправил се на задните си крака, паднал назад и хвърлил царя от седлото. Венецът от главата му паднал и се счупил, а бисерът и скъпоценните камъни се разсипали. Царски коняр бил някой си Иордан, арианин по вяра. Когато видял какво се случило, той се уплашил, че цялата отговорност ще падне върху него и ще понесе наказание. Затова се върнал назад при преподобния и със сълзи го молел да ходатайства пред царя за него. При това се отрекъл от арианската ерес и молел да бъде приет в православието. В знак на уважение към неговото благочестие преподобният написал на царя, че тъй като Иордан се отрича от арианското зловерие и се присъединява към християнското правоверие, той е достоен да бъде помилван. Царят отговорил на светеца: - Виновен за падането ми не е някой друг, а аз самият, защото имах дързостта да се кача на коня още пред очите ти, без да се отдалеча от светия ти стълб. Затова не се гневя на Иордан, а дори се радвам, че моето падане стана причина той да се изправи от душевното падение.   Царят винаги се отнасял към светия с голямо уважение и не просто сам го почитал, но и пред другите го представял като носител на небесна сила. Така например един владетел на друго царство на име Губазий трябвало да дойде при Лъв, за да сключат примирие. Царят го довел при преподобния Даниил Стълпник, посочил го и казал:   - Ето чудото в моето царство!   Губазий, удивен от търпението на преподобния, се поклонил не само на него, но и на стълба му, и със сълзи казал: - Благодаря Ти, Небесни Царю, че ме сподоби да видя един небесен мъж и неговото жилище. Когато се завърнал в страната си, Губазий често споменавал преподобния пред приближените си и пращал до него писма, в които изпросвал светите му молитви за защита на своето царство. На преподобния се удивлявали всички - близки и далечни, свои и пришълци, гърци, римляни и другоплеменници. Те идвали при него като при Ангел Божий, а когато си тръгвали, го призовавали за помощ и получавали исканото по неговите свети молитви.   Преподобният мъжествено претърпявал всички промени на времето, както свидетелства разказът за понесените дъждове и бури. Но за да не пропуснем нещо, достойно за паметта на светеца, ще припомним и следното.   Веднъж се случила необичайно сурова зима, духали силни ветрове, много по-силни от тези, за които разказахме. Падал сняг и настанал страшен студ. Преподобният нямал над стълба си никакъв покрив, а вятърът отнесъл далеч в пустинята и кожения му наглавник. Така доброволният мъченик стоял цяла нощ, понасяйки суровата зима и лютия студ. През деня се извила такава силна виелица, че учениците му не могли дори да вдигнат очи към стълба, нито да му окажат някаква помощ. После настъпила още по-страшна нощ и така продължило няколко дни и нощи. Едва на третия ден бурята поутихнала. Чак тогава учениците успели да се качат при преподобния и го намерили едва дишащ, покрит с лед от глава до пети. Те го стоплили, като разтрили тялото му с топла вода. Като дошъл на себе си, той казал:   - Защо се суетите около мен? Защо ме събудихте от сладкия сън? Току-що заспах с молитва на уста. Но ви благодаря, деца мои, че се грижите за мен като за свой баща. Христолюбивият цар научил за случилото се и дълго със сълзи и поклони молел светия да му позволи да направи поне някакъв покрив на стълба му.   - Пощади - казвал той, - ако не самия себе си, то поне нас, за да не умреш преждевременно и да не ни оставиш сираци. Като видял искрената му молба, преподобният позволил да се устрои покрив над стълба. Но направил това не за свое облекчение, а заради усърдието на царя, който изпитвал към него такава любов и уважение, че водел тук всички посланици и велики князе - ту лично, ту чрез своите велможи. А те се удивлявали на великото мъжество, с което преподобният отец понасял студ и зной, и обикновено си тръгвали с чувство на духовно умиление и голяма духовна полза.   След известно време Гензерик, вандалският крал, обявил война на гърците и тръгнал към Александрия с многобройна войска. Гръцкият император, смутен от нашествието на другоземците, дошъл със своя съвет при преподобния, желаейки да получи помощ чрез неговите свети молитви. Предузнал бъдещето, преподобният предсказал, че Гензерик не само няма да превземе Александрия, но ще потърпи неуспех във всички свои намерения и ще се завърне с поражение. Предсказаното наистина се сбъднало и в знак на благодарност благочестивият цар пожелал да устрои около стълба му килии за всички негови ученици. А светецът го помолил вместо това да издигне църква в името на преподобния Симеон Стълпник и да пренесе в нея от Антиохия светите му мощи. Царят построил в чест на преподобния Симеон църква на север от Данииловия стълб и странноприемница при нея, а после по желанието на преподобния, с подобаващи почести пренесъл в новия храм честните мощи на свети Симеон. Преподобният Даниил много се радвал и по случай пренасянето на мощите се обърнал към народа с поучение.   Светият бил незлобив по нрав и се отнасял с любов към враговете си. Веднъж някакъв човек започнал да го хули, а когато хората се възмутили, той им показал печена риба и казал:   - Ето какво яде вашият постник!''   После заедно с жена си и децата си той ял от тази риба и всички веднага се разболели. Преподобният ги изцелил с молитвата си, без да помни злото и без да въздава с обида за обидата. От благодарност за тази велика милост на светия отец те направили негово изображение от сребро, на което били нарисувани и те, паднали в нозете му, и подписали имената си. Тази икона поставили в църквата на свети Михаил, Архистратига на Небесните Сили.   Преподобният Даниил имал и дара на толкова благодатно слово, че слушащите се умилявали от наставленията му, мнозина получавали голяма духовна полза и поправяли живота си. При царския двор имало един прочут воин на име Едран, по произход галатянин, който се отличавал със сила и воински доблести. Той отишъл при блажения Даниил, за да чуе душеполезните му поучения. Сърцето му се умилило, той веднага се отрекъл от света и заедно с двама свои приятели се присъединил към учениците на преподобния. Като научил за това, царят много съжалил за храбрия воин и пратил да го убедят да се върне в двореца. Но той пренебрегнал вниманието на царя:   - \"Каква полза за човека - казал той, - ако придобие цял свят, а себе си погуби, или повреди?\" После приел пострижение от преподобния и станал негов подражател във въздържанието, като вкусвал храна, колкото да не умре от глад, спял много малко, и то прав или приседнал на едно окачено въже. Впоследствие заради добродетелния си живот той спечелил любовта на царя, който го навестявал, когато идвал при преподобния Даниил. Дълго живял така воинът и се преставил в мир. Подражател на житието на този подвижник, в монашеството наречен Тит, станал неговият слуга Антоний.   След известно време Лъв омъжил дъщеря си Ариадна за Зенон Исавър, когото пратил с войска против варварите, нах лули в Тракия. Преди похода Зенон се отправил при преподобния Даниил Стълпник и светият му предсказал изхода от войната. Той му казал, че ще се завърне невредим и след смъртта на тъста си ще получи царския скиптър, но поради завистта на роднините си ще бъде лишен от власт, а после отново ще я получи. След време всичко това се сбъднало. След смъртта на Лъв Зенон заел престола и царувал три години, но против него въстанал Василис, братът на Верина, съпругата на покойния цар Лъв. Той свалил Зенон, завзел гръцкия престол и тъй като бил привърженик на ереста на Евтихий, повдигнал големи вълнения в Христовата Църква, като отхвърлил Халкидонския събор и разпространявал еретическото учение. Тогава Константинополският патриарх Акакий събрал православните епископи и макар да изпитвал страх, се отправил при царя, но не постигнал никакъв успех. Затова той пратил неколцина епископи при преподобния Даниил с молба да остави стълба и да дойде в столицата за помощ на Църквата.   Преподобният не искал да оставя стълба си дори за кратко време. Обаче виждайки нуждата на Църквата и призован от Божествен глас свише, той отишъл в града при патриарха и епископите. Те го посрещнали и приели с неописуема радост. Царят научил за това, но не желаел да се среща с него. Той напуснал града и заминал за имението си край столицата, но преподобният го последвал и там. И тъй като нямал възможност да стигне до мястото сам, защото от дългото стоене нозе те му отекли и се покрили с рани, вярващите го понесли на ръце. По пътя те срещнали един прокажен. Щом видял преподобния, той с ридание започнал да го моли за изцеление. Светият го съжалил, помолил се и му заповядал да се окъпе в морето. Човекът изпълнил това и излязъл напълно чист и оздравял. Слухът за чудото се разпространил веднага и при преподобния започнали да се стичат много хора с болните си, които по молитвите му веднага получавали изцеление. Окръжен от толкова народ, събрал се заради неговите чудеса, той наближил царския дворец. Един воин погледнал през прозореца, видял светия, носен на ръце, засмял се и казал:   - Ето новия антипат!   Едва произнесъл това и бил застигнат от Божието наказание - паднал от прозореца и умрял. И тъй като царят се разпоредил да не допускат светеца при него, Даниил си тръгнал. Но веднага след това царят пратил да го върнат, защото се изплашил да не му се случи някакво нещастие заради непочитането на светеца. А той не послушал владетеля и предсказал гибелта му. - Онзи, който разгневява Небесния Цар - казал той, - умножава бедствията си и събира гняв за съдния ден. И тръгнал по пътя си. Пратениците се завърнали, предали на царя думите на преподобния и в този миг паднал един от стълбовете в двореца. Царят и присъстващите се изплашили много, защото неодушевеният предмет по Божията заповед засвидетелствал пророчеството на преподобния и така подсказал, че скоро властникът ще бъде свален от престола. По пътя си обратно към града Даниил изцелил двама бесновати юноши и дъщерята на една вдовица, с една своя дума отстранил змията, която случайно се увила около крака му, и тя не му причинила никаква вреда. В града към него пристъпила една почтена жена, на име Ираида, която била бездетна. Тя умила със сълзите си неговите нозе и го молела да я освободи от безплодието с молитвите си. Светият предсказал, че ще роди син и посочил дори името му: - Ти, жено - казал той, - ще родиш син и ще го наречеш Зенон.   А царят започнал да търси повод да се помири с преподобния и да изпроси прошка, защото много се уплашил от падането на стълба в двореца. Отначало го умолявал неискрено чрез доверени хора, защото сърцето му не преставало да се стреми към беззаконията. После се явил при него лично, паднал на колене и го молел за прошка. Но като прозрял с духовните си очи злите му помисли, преподобният го изобличил и казал на присъстващите:   - Това смирение и разкаяние е притворно, защото под овчите одежди се крие вълча жестокост. Но скоро ще видите над него правосъдния Божий гняв, защото всемогъщата десница на Всевишния отхвърля надменните от престола.   След всички тези събития той се завърнал на стълба си, а след известно време Василиск наистина бил свален от престола. Зенон отново получил царския скиптър и като видял, че предсказанието се сбъднало, отишъл заедно с жена си да се поклони на светеца.   Останалото време от живота си преподобният неотлъчно прекарал на стълба, като извършил много чудеса. Но поради смиреномъдрието си и за да избегне славата сред хората, той ги приписвал не на своята собствена добродетел, а на молитвите на преподобния Симеон. Затова изпращал всички, които идвали, при светите му мощи в църквата с неговото име. Един златар довел своя син, хром от рождение, който дори не можел да стъпи на краката си, а пълзял по земята като червей. Блаженият го изпратил в църквата на свети Симеон и заповядал да положат мощите върху краката на куцото момче. Щом направили това, то станало и само стигнало до Данииловия стълб, радостно прославяйки Бога.   Друг човек, който се връщал от източните страни, попаднал в ръцете на разбойници. Те го пребили, счупили колената му, ограбили го и го оставили едва жив. Наблизо минавали пътници и като видели, че изнемогва от раните, го съжалили и пренесли в град Анкира. Епископът на града се погрижил за болния, събрал най-опитни лекари и го излекувал от раните. Въпреки това човекът не можел да ходи, защото краката му били силно повредени - макар че раните оздравели, нямал достатъчно сили да ходи. Тогава той започнал да моли епископа да го отнесе при преподобния Даниил. Качили го на една колесница и го докарали при стълба на лекаря безсребреник. Той изпратил хромия в църквата на преподобния Симеон, заповядал да го помажат с елея, взет от светите мощи, и с това веднага го изцелил: глезените и стъпалата му укрепнали, човекът сам се изправил на крака и проходил, възнасяйки благодарение на Бога и на Неговите свети угодници Симеон и Даниил.   Един испански стотник имал такава голяма вяра в преподобния, че всеки път, когато някой от слугите, роднините или познатите му се разболявал, той пишел до него и го молел да изцели болния. Когато му донасяли отговора, той поставял писмото върху болния, който веднага получавал изцеление. Една просякиня, която имала 12-годишен син, ням по рождение, го донесла при стълба на преподобния, оставила го там и си отишла. Той заповядал на учениците си да го вземат да живее сред тях. А те мислели, че момчето мълчи, защото е научено от майка си да се преструва на нямо и така по-лесно да си намира препитание. Затова му причинявали немалко злини, като го плашели или биели, за да проговори. Понякога, докато спяло, го бодели с остри предмети или го удряли с тръни, та като се пробуди внезапно, да произнесе някоя дума. Но когато окончателно се убедили, че е нямо, съобщили за това на преподобния. Той заповядал да помажат езика на немия с елей и когато в неделя на светата литургия дяконът се приготвил да чете светото Евангелие, а присъстващите възпявали: \"Слава Тебе, Господи!\", момчето също високо и отчетливо казало: \"Слава Тебе, Господи!\", и оттогава започнало да говори добре.   Достигнал дълбоки старини, преподобният се приближил към блажената си кончина. Той я предузнал и предсказал на учениците си, като им написал следното завещание:   - Чеда и братя мои! За мен вие сте наистина чеда, защото съм ви родил духовно, и братя - защото наш общ отец е Бог. Сега отивам при нашия Отец. Но не ви оставям, възлюбени, сироти, плачещи за разлъката с мен, а ви поверявам на грижите на нашия Отец, Който заедно с вас създаде и мене. Затова Той, Който е сътворил всичко с разум и премъдрост, а после е преклонил небесата и слязъл на земята, претърпял смърт и възкръснал заради нас, нека бъде с вас и като премъдър охранител да ви пази от дявола. Като Господ Той ще ви пази в послушание на Неговата свята воля, а като ваш Отец ще ви призовава към Себе си с милосърдие и разтворени обятия всеки път, когато грешите и падате. Той е предал Себе си на смърт заради нас и нека ви събере във взаимно единодушие и да ви привлече при Своя Небесен Отец. Стремете се към смирение, бъдете послушни, обичайте странниците, постите, бденията, нищетата и особено пазете най-първата и най-главна заповед - заповедта на любовта, а също и всичко онова, което е присъщо на благочестивите хора. Пазете истинската вяра, странете от еретическите лъжеучения и в нищо не отпадайте от вашата майка - светата Църква. Ако изпълните всичко това, ще бъдете съвършени в добродетелите.   Като написал това духовно завещание, преподобният заповядал на своите духовни чеда да го прочетат, а те плачели, приготвяйки се за раздяла с него.   Три дни преди блажената кончина на преподобния някои от най-достойните му ученици се сподобили да видят как в полунощ при свети Даниил се явили всички свети угодници: пророците, апостолите и мъчениците. Те го приветствали и му заповядали да се причасти с Божествените Тайни. Когато настанал денят на кончината на преподобния, пристигнал и патриарх Евтимий, приемникът на Акакий, заедно с целия си клир. Богобоязнената жена Ираида, която по молитвите на светеца се освободила от безплодието, приготвила всичко необходимо за честното му погребение. По това време там имало и един бесноват човек, който застанал до стълба и казвал, че вижда ангели и много светии, които идат от небето и дори назовавал имената им. А нашият преподобен и богоносен отец Даниил, радвайки се за кончината си, предал честната си и свята душа в Божиите ръце на възраст 80 години и три месеца.   Веднага след кончината му бесноватият се избавил от дяволското мъчение.   Когато преподобният се преставил, на небето срещу стълба му се появили три звезди, наподобяващи кръст, които и денем, на слънчева светлина, сияели с неизречена сила и можели да се наблюдават, докато тялото на преподобния мъж не било погребано край стълбовете му. Заедно с него били положени и мощите на тримата свети вавилонски момци Анания, Азария и Мисаил, защото в предсмъртното си завещание преподобният желаел онези, които идват да се поклонят на гроба му, да въздават почести не на него, а на тримата свети юноши. Така смиреният приживе останал смирен и след смъртта, избягвайки човешката слава. Но Сам Бог прославил онзи, който славел Него, както сред хората на земята, така и на небето сред ангелите Си, защото и Сам е прославян от всяка твар во веки. Амин.", "date": "2017.12.11", "title": "Св. преподобни Даниил Стълпник"}
{"url": "http://www.classa.bg/%D1%81%D0%B2%D1%8F%D1%82/item/376162-%D0%BF%D1%8A%D1%80%D0%B2%D0%B0%D1%82%D0%B0-%D0%B6%D0%B8%D0%B2%D0%B0-3d-%D1%82%D0%B0%D1%82%D1%83%D0%B8%D1%80%D0%BE%D0%B2%D0%BA%D0%B0-%D0%B2-%D1%81%D0%B2%D0%B5%D1%82%D0%B0,-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%80%D0%B0%D0%BD%D0%B8-%D0%BA%D0%BB%D0%B5%D1%82%D0%BA%D0%B8", "text": "Изследователи от Масачузетския технологичен институт (MIT) са разработили хидрогел за 3D принтери, който съдържа бактериални клетки, генетично програмирани да реагират на различни химически стимули. Постижението е отразено на страницата на института и на портал Engadget. Обектите, отпечатани с тази технология, могат да се използват като живи сензори, се казва в изявлението на MIT. За да докажат това, учените създадоха първата жива 3D татуировка в света: с хидрогела изследователите отпечатаха дървесен модел, чиито клони съдържат бактерии, чувствителни към различни химикали. Впоследствие специалистите прилагат тези химикали върху кожата на ръката на човека и поставят живата татуировка отгоре. Когато бактериалните клетки попаднаха в контакт с тези вещества, дървото оцвети клоните си. \"Надяваме се да можем да отпечатаме живи изчислителни платформи, които да бъдат транспортируеми\", заяви един от изследователите професор Хюнуо Юк. Ученият добави, че в бъдеще тези \"живи компютри\" ще бъдат структури, образувани от множество типове клетки, които ще комуникират помежду си, предавайки си сигнали един на друг, подобно на транзисторите в микрочипове. Също така, тази технология може да се използва за създаване на живи сензори, за да се наблюдават възпалителни биомаркери или промени в телесната температура. В допълнение, тя може да се използва за откриване на замърсители в околната среда, както във водата, така и във въздуха. Резултатите от изследванията на учените от МИТ бяха публикувани в списание Advanced Materials на 5 декември.", "date": "2017.12.11", "title": "Първата жива 3D татуировка в света, благодарение на генетично програмирани клетки"}
{"url": "http://www.classa.bg/%D1%81%D0%B2%D1%8F%D1%82/item/376164-%D0%BB%D0%B8%D0%B2%D0%B0%D0%BD-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%B4%D0%B0-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D1%82-%D1%81%D0%B0%D1%89-%D0%B7%D0%B0-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "Ливанският външен министър Гебран Басил призова арабските държави да наложат икономически санкции срещу Съединените щати, за да не им позволят да прехвърлят посолството си в Израел в Йерусалим, според Ройтерс. \"Трябва да бъдат взети превантивни мерки срещу решението, започвайки с дипломатически, после политически и след това икономически и финансови мерки\", каза Басил на среща на външните министри на Арабската лига в Кайро, Египет. Преди това ливанският президент Мишел Аун осъди решението на Доналд Тръмп. \"Ливан и неговият народ са с палестинците и няма да признаят Ерусалим за столица на Израел\", заяви президентът на кедровата страна в разговор с палестинския си колега Махмуд Абас. Палестина поиска от Съвета за сигурност на ООН да принуди Съединените щати да отменят решението си, което се квалифицира като \"едностранно и провокативно\". От своя страна Саудитска Арабия счита, че това решение е безотговорно и призова Вашингтон да промени позицията си в съответствие с това, което Ирак, Египет, Бахрейн, Йордания и други нации в региона са направили. Признаването на Ерусалим като столица на Израел от Съединените щати е предизвикало вълна от протести и възмущение и е било осъдено не само от народите, които се противопоставят на външната политика на САЩ, но и от традиционните съюзници на Вашингтон в Близкия изток и по света.", "date": "2017.12.11", "title": "Ливан призовава арабските страни да санкционират САЩ за признаването на Ерусалим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376169-10-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "361 г. - Император Фравий Клавдий Юлиан влиза в Константинопол, поемайки по този начин властта в цялата Римска империя.    1792 г. - Френската революция: Революционният Конвент във Франция изправя на съд бившия вече крал Луи XVI по обвинение в държавна измяна.    1816 г. - Индиана става 19-ят щат на САЩ.    1866 г. - Започва първата трансатлантическа яхтена регата.    1868 г. - Васил Левски започва първата си организационна обиколка из България.    1881 г. - В Пловдив е създаден първият в страната професионален театър.    1886 г. - Състои се първият мач на английския футболен отбор Арсенал (тогава Диъл Скуеър), завършил с победа 6:0 над Истърн Уондърърс.    1901 г. - Италианският изобретател Гулиелмо Маркони изпраща първия трансатлантически радиосигнал, който е приет в Нюфаундленд.    1930 г. - Националната банка на САЩ обявява фалит и затваря всичките си клонове, в които имат сметки над 400 хиляди клиенти.    1931 г. - Създадена е Британската общност.    1936 г. - Кралят на Обединено кралство Великобритания и Северна Ирландия Едуард VIII абдикира след по-малко от година на престола като заявява, че не е в състояние да носи отговорностите на властта щом не може да ги сподели с жената, която обича.    1937 г. - Италия е изключена от Обществото на народите за нейната инвазия в Етиопия.    1941 г. - Втората световна война: Нацистка Германия и Италия обявяват война на САЩ.    1946 г. - Общото събрание на ООН учредява фонда УНИЦЕФ.    1948 г. - Нюфаундленд влиза в състава на Канада.    1958 г. - Горна Волта става автономна република в рамките на Френската общност.    1958 г. - Създадена е Република Дахомей, сега Бенин.    1967 г. - В Тулуза, Франция, е показан прототипа на свръхзвуковия пътнически самолет Конкорд.    1970 г. - Джон Ленън издава класическия албум Plastic Ono Band.    1972 г. - Аполо 17 на НАСА става последната пилотирана мисия, която каца на Луната.    1983 г. - За първи път в историята на римокатолическата църква римски папа (Йоан Павел II) посещава протестантска църква.    1994 г. - Първа чеченска война: Руският президент Борис Елцин изпраща военни части в Чечня.    2001 г. - Китайската народна република се присъединява към Световната търговска организация.    2004 г. - Френският алпинист Жан-Кристоф Лафел става първият покорител на хималайския връх Шиша Пангма (8 013 м) през зимния сезон.    2007 г. - Терористи самоубийци атакуват сградите на ООН и Върховния Съд на Алжир. При атентата загиват 41 (включително 17 миротворци на ООН), а ранените са над 170.      ", "date": "2017.12.11", "title": "11 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/376165-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D1%82%D0%B2%D1%8A%D1%80%D0%B4%D1%8F%D1%82,-%D1%87%D0%B5-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0", "text": "Ким Чен-ун със сигурност е силен човек, но държавните медии в Северна Корея са решили да издигнат уменията му на божествено ниво, твърдейки, че техният водач \"е успял да контролира природата\", докато се изкачвал на планината Паекту в събота. Севернокорейските медии са публикували снимки на президента, изкачващ се до върха на Паекту, придружени от възвишен коментар. \"Когато Ким Чен-ун стъпи на върха, пресичайки дебел слой сняг, изведнъж безпрецедентно направи хубаво време, насред декемврийската зимна виелица, показвайки величествената си фигура\", написа държавният вестни Родон Синмун. „Изглеждаше, че планината Паекту, (активен вулкан на границата между Северна Корея и Китай), искаше да покаже радост при появата на прославения командир, който контролира природата\", заключава бележката. Тази планина, висока 2744 метра заема специално място в корейския фолклор и е силно свързана със семейството на президента от поколения. Според вестника, Ким Чен-ун често изкачва връх Паекту, но това е първият път, когато го е направил през зимата. \"Очите му отразяват силните лъчи на великия талантлив човек, видян във величествения дух на планината Паекту, появата на мощна социалистическа нация с динамичен напредък, пълен с енергия и без колебание пред никакъв мръсен вятър на планетата\", се казва в бележката.", "date": "2017.12.11", "title": "Севернокорейските медии твърдят, че Ким Чен-ун \"контролира природата\""}
{"url": "http://www.classa.bg/%D1%81%D0%B2%D1%8F%D1%82/item/376166-f-22-%D0%BD%D0%B0-%D1%81%D0%B0%D1%89-%D0%B2%D1%8A%D0%B7%D0%BF%D1%80%D0%B5%D0%BF%D1%8F%D1%82%D1%81%D1%82%D0%B2%D0%B0%D1%82-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B2-%D1%81%D0%B8%D1%80%D0%B8%D1%8F,-%D0%BD%D0%BE-%D0%B1%D1%8F%D0%B3%D0%B0%D1%82-%D0%BF%D1%80%D0%B8-%D0%B8%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-su-35", "text": "Руското министерство на отбраната отговори на изявленията, направени в последните часове от представители на Пентагона, които заявиха, че руските изтребители \"се държат опасно\", като се доближават до американските бойни самолети в Сирия. В интервю за големите американски медии, подполковник Деймиън Пикарт, говорител на Централното командване на Военновъздушните сили на САЩ, каза, че има \"повишено опасно поведение\" от страна на Руската авиация в Арабска република Сирия. \"Най-голямата опасност е да свалим руски самолет, защото действията му се разглеждат като заплаха за нашите въздушни и наземни сили\", предупреди Пикарт. Той добави също, че \"руските и сирийските изтребители често навлизат в нашето (американското) въздушно пространство на източната страна на река Ефрат\". В отговор на твърденията, че сирийското въздушно пространство \"принадлежи\" на Вашингтон, говорителят на руското министерство на отбраната, генерал-майор Игор Kонашенков каза, че тези твърдения \"предизвикват учудване\". Той също припомни, че за разлика от руските въздухоплавателни сили, авиацията на международната коалиция, водена от Съединените щати, работи незаконно в арабската страна. \"Представителите на Пентагона трябва да имат предвид, че Сирия е суверенна държава и член на ООН, така че там американско небе няма и няма да съществува\", декларира Конашенков. От друга страна, той поясни, че сближаването между руските и американските изтребители се дължи на опитите на северноамериканските колеги да избегнат унищожаването на терористите от ислямска държава. \"Един пример, на 23 ноември на западния бряг на Ефрат, американски изтребител F-22 Raptor (пето поколение) активно възпрепятства два руски изтребители-бомбардировачи Су-25 за извършване на мисия за унищожаване на укрепления на ИД. F-22 изстреля топлини снаряди и извърши други бойни маневри \", разкри говорителят на Министерството на отбраната. Въпреки това, след пристигането на многофункционалния изтребител Su-35 от поколение 4 ++, Raptor \"побърза да напусне района и се насочи към Ирак\", обясни генерал-майорът. Но американската страна \"не е успяла да отговори на руското командване в Сирия за този и други инциденти в сирийското небе\", заяви той. Що се отнася до заплахите, че САЩ биха могли да свалят руски самолети, Конашенков призова \"някои представители на Пентагона да филтрират мислите си, преди да ги изразяват и да се съсредоточат върху борбата срещу тероризма в Ирак, вместо да пречат на работата на Русия в Сирия\".", "date": "2017.12.11", "title": "F-22 на САЩ възпрепятстват работата на руските изтребители в Сирия, но бягат при идването на Su-35"}
{"url": "http://www.classa.bg/%D1%81%D0%B2%D1%8F%D1%82/item/376167-cnn-%D0%BE%D0%B1%D1%8A%D1%80%D0%BA%D0%B0-%D0%B4%D0%B0%D1%82%D0%B8-%D0%B2-%E2%80%9E%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F%D1%82%D0%B0%E2%80%9C-%D1%81%D0%B8-%D0%B7%D0%B0-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D1%83%D0%B8%D0%BA%D0%B8%D0%BB%D0%B8%D0%B9%D0%BA%D1%81", "text": "Грешките се превръщат в нов журналистически жанр в телевизионната мрежа CNN. В петък редакцията трябваше да коригира фалшивата история за изпращането на съобщение до предизборния щаб на Доналд Тръмп през септември 2016 г., за което се твърди, че е от екипа WikiLeaks, преди публикуването на поредицата от разкрития на интернет страницата на Джулиан Асанж. Скандално би било да се открие и потвърди, че на бъдещия президент и няколко от неговите помощници, включително на сина му, е предложено изключително - с помощта на таен код за достъп - да изтеглят някои откраднати документи от сървъра на Демократическата партия, преди да бъдат пуснати за целия свят. Но това явно не е така, защото журналистът, отговарящ за сензационното произведение, Ману Раджу, объркал датите: той сложил 14 септември, вместо 4-ти. Ако на 14 септември 2016 г. бе пристигнала в щаба на Тръмп поканата на някой си Майкъл Ериксон да разгледа някои интриги на Хилъри Клинтън, тя щеше да изгуби цялата си изключителна и конспиративна природа. На тази дата Уикилийкс вече бе публикувал файловете, които писмото предлага да се разгледат. Също така всеки поддръжник на Тръмп би могъл да извести екипа му за публикацията след тази дата. Редакцията бе принудена най-накрая да признае, че авторството на съобщението не е потвърдено, че не са знаели и не знаят и сега дали подателят е свързан с Уикилийкс. Това име не може да се свърже с никого, който е работил с Асандж. Предвид многобройните грешки в първоначалния доклад, CNN реши да не се ограничава само със корекцията на статията си, но публикува и подробно пояснение. Статията бе посветена на факта на корекциите във фалшивата история, с което само затвърди убеждението в предубедеността на фалшивите новини, които разпространява CNN.", "date": "2017.12.11", "title": "CNN обърка дати в „разкритията“ си за връзките между Тръмп и Уикилийкс"}
{"url": "http://www.classa.bg/%D1%81%D0%B2%D1%8F%D1%82/item/376160-%D0%BA%D0%B0%D0%BA-%D0%B0%D0%BB%D0%B8-%D0%B1%D0%B0%D0%B1%D0%B0-%D1%80%D0%B0%D0%B7%D0%B1%D1%83%D0%BD%D0%B8-%D0%B4%D1%83%D1%85%D0%BE%D0%B2%D0%B5%D1%82%D0%B5-%D0%B2-%D0%B1%D0%B5%D1%80%D0%BB%D0%B8%D0%BD", "text": "            След седмици на ожесточени дискусии, свързани с опасенията за пълзяща ислямизация, този четвъртък в Берлин беше открита тематичната детска площадка \"Али Баба\". Откриването премина мирно и спокойно, а властите отрекоха, че присъствието на полицейски сили е било свързано със събитието.   Дискусиите тръгнаха след публикуването на снимки от площадката, на която една от катерушките прилича на джамия с полумесец на купола. Фракцията на крайнодясната популистка партия \"Алтернатива за Германия\" излезе със съобщение в Туитър, в което се казва, че детските площадки вече се превръщали в религиозни институции.   Много критики отправиха и от антислямисткото движение \"Пегида\". Дори от лагера на управляващите чухме забележки - говорителят на партията на канцлерката Меркел за интеграционната политика заяви пред вестник \"Берлинер цайтунг\" следното: \"Този много оспорван проект вероятно е дело на някой чиновник, който си е мислел, че по този начин допринася за междукултурното разбирателство.\" По-късно въпросният говорител малко смекчи позицията си.   Името на тематичната площадка е заимствано от намиращия се наблизо център за работа с деца, който се казва \"Али Баба и 40-те разбойници\"   Анкета сред родители, проведена от няколко местни издания, показва смесени чувства. Една част от тях са заявили, че религиозните символи нямат място на детските площадки, а други са изразили безразличието си. Един факт усложнява още повече нещата - площадката е изградена в берлинския квартал Нойкьолн, център на турската общност в града и мишена на нападения от крайнодесни активисти заради многобройните мюсюлмански мигранти, живеещи в квартала.     Районната кметица на Нойкьолн Франциска Гифей категорично отрече катерушката да изобразява джамия. \"Дизайнът и религията не бива да се смесват. Този дебат наистина е абсурден\", каза тя на церемонията по откриването на площадката. И допълни: \"Това тук не е джамия, построихме ориенталски дворец\".   Тематичната площадка трябва да развива въображението на децата и да ги пренася в един приказен свят, твърди още представителката на местната власт. Това важи също и за високата 5 метра катерушка с полумесец на върха ѝ. На площадката има още дървени палми, базар, летящо килимче, отстрани е заел място Али Баба до сандъче със скъпоценности.   Детските площадки вече се превръщали в религиозни институции, написа в Туитър Алтернатива за Германия   \"Подобни тематични детски площадки не са нищо ново за Берлин и за Германия\", заяви за информационната агенция ДПА архитектът на съоръжението Аксел Крузе. И на други места има изградени детски площадки с различни приказни герои като Снежанка и седемте джуджета и др. \"От 15 години наблизо има цял тематичен парк, посветен на приказките от \"1001 нощ\". Но никой не е казал и думичка против него\", припомня Крузе.   Решението да бъде изграден такъв парк е взето след проведено допитване до местните жители каква да бъде темата. Повечето от участниците в анкетата посочили Али Баба - вероятно повлияни от намиращия се наблизо център за работа с деца, носещ името \"Али Баба и 40-те разбойници\".   \"Не разбирам как от това може да се направи политически и религиозен въпрос\", казва за ДПА директорката на центъра Гюлдан Йълмаз.   Ден след откриването на площадката играещите на нея деца изобщо не се интересуваха от разразилите се политически страсти около катерушката и повече се вълнуваха от посещението на Дядо Коледа, който ги зарадва с много лакомства.", "date": "2017.12.11", "title": "Как \"Али Баба\" разбуни духовете в Берлин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376157-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%BD%D0%B8-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D0%BE%D0%B1%D1%8F%D0%B2%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D1%81%D0%B0%D1%89-%D0%B8-%D0%B0%D0%BD%D0%B3%D0%BB%D0%B8%D1%8F-%D0%BD%D0%B0-13-%D0%B4%D0%B5%D0%BA%D0%B5%D0%BC%D0%B2%D1%80%D0%B8-1941-%D0%B3", "text": "По въпроса за войната на България със САЩ и Англия е писано многократно и натрупаната литература е огромна по обем. Вследствие на тази война в продължение на близо три години страната ни е бомбардирана от американските и английските самолети. Наистина нашите летци и артилерия проявяват изключителен героизъм в тази предварително обречена война, но все още личат местата където са попадали авиационните бомби. Разрушенията, специално в София, Ниш и Скопие са изключително сериозни.    Тази символична война, както е наречена още в края на декември 1941 г., се превръща в жестока реалност и ще бъде един от аргументите, при сключването, както на примирието през есента на 1944 г., така и на мирния договор в Париж, когато страната ни отново ще се намери сред победените, в резултат на което тя ще се прости завинаги със своя национален идеал – освобождението и обединението на всички българи в една държава.   През 2006 г. заедно с моята колежка Иванка Гезенко публикувахме неизвестната до оня момент секретна информация от архивния фонд на Министерството на външните работи и изповеданията – Отдела за шифъра и архивите. По някаква щастлива случайност тези документи явно са били укрити от служители в министерството и така не са попаднали в руски ръце, както се е случило с огромна служебна документация по онова време и която днес се съхранява в Москва в тъй наречения Особый архив.     Тези документи в голямата си част носят подписа на Димитър Шишманов, който по онова време е бил главен секретар на Министерството на ВнРИ. Той стриктно и педантично е записвал водените разговори от официалните и неофициалните срещи в министерството.     От тези документи се вижда как на България е наложено от страните ръководещи Тристранния пакт – Германия, Италия и Япония да обявят на водещите Антихитлеристката коалиция – САЩ и Англия. Такива символични войни обявяват и останалите страни сателити на Тристранния пакт, като и при тях резултатите са трагични както при нас – българите. Приложените по-долу документи са красноречиво свидетелство за лудостта и безотговорността на управляващите тогава Родината монарх, държавници и политици.   Убеден съм, че читателите ще имат възможност да почерпят малко известна информация от първоизвора за обявяването на тази престъпна война, която ще има жестоки последици за народа ни.        ", "date": "2017.12.11", "title": "Документални свидетелства за обявената война от България на САЩ и Англия на 13 декември 1941 г."}
{"url": "http://www.classa.bg/%D1%81%D0%B2%D1%8F%D1%82/item/376158-%D1%80%D1%83%D1%81%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0", "text": " Toй cъoбщи, чe ce пoдгoтвят cъoтвeтнитe пoпpaвĸи в зaĸoнoдaтeлcтвoтo, ĸoитo щe бъдaт пpeдcтaвeни в нaчaлoтo нa 2018 гoдинa. Moиceeв пoдчepтa, чe Koнcтитyциятa нa Pycĸaтa Фeдepaция пpизнaвa зa плaтeжнo cpeдcтвo eдинcтвeнo pyблaтa и дpyги вapиaнти нe мoжe дa имa.      – ĸaзa Moиceeв.     Финaнcиcтът oбяcни, чe в ocнoвни линии ca плaниpaни aдминиcтpaтивни нaĸaзaния, нo пpи дocтигaнeтo нa пo-гoлeми мaщaби щe ce тъpcи нaĸaзaтeлнa oтгoвopнocт. Cпopeд Mиниcтepcтвoтo нa финaнcитe нa PФ, нaĸaзaтeлнa oтгoвopнocт щe ce тъpcи, aĸo няĸoй ce зaнимaвa c дoбив нa цифpoвa вaлyтa зa дa cъздaдe cypoгaт, зaмecтвaщ pycĸaтa pyблa. Haĸaзaтeлнa oтгoвopнocт щe ce тъpcи, aĸo мaйнингът e изпoлзвaн зa избягвaнe нa дaнъчнoтo oблaгaнe или зa дpyгa нeзaĸoннa дeйнocт. Cъoтвeтнитe пoпpaвĸи нa зaĸoнитe ca cъглacyвaни c Цeнтpaлнaтa бaнĸa нa PФ и ca oфopмeни ĸaтo двa зaĸoнoпpoeĸтa, ĸoитo щe бъдaт пpeдлoжeни в нaчaлoтo нa 2018 гoдинa и ce oчaĸвa дa влязaт в cилa мaлĸo пo-ĸъcнo. ", "date": "2017.12.11", "title": "Русия въвежда наказателна отговорност за използване на криптовалута"}
{"url": "http://www.classa.bg/%D1%81%D0%B2%D1%8F%D1%82/item/376159-%D0%B8%D0%BC%D0%B0%D0%BB%D0%BE-%D0%BB%D0%B8-%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D0%BB%D0%B5%D0%B4%D0%B0-%D0%B5%D0%B4%D0%B8%D0%BD-%D0%BC%D0%B8%D1%82-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "  Покушението срещу Йоан Павел Втори: 13 май, 1981 г., Рим   Ето каква е оценката на д-р Кристофер Неринг, директор на научния отдел към Германския музей на шпионажа в Берлин и автор на редица изследвания по темата за сътрудничеството на българската ДС с Щази:   Преди 35 години - на 25.11.1982 - е арестуван представителят в Рим на държавната фирма Българска гражданска авиация (БГА) Сергей Антонов. Намиращият се в предварителния арест за атентата срещу папата турски гражданин Али Агджа признава, че е бил вербуван от българската Държавна сигурност (ДС) да извърши покушението. Други двама български граждани - служителите в българското посолство в Рим Тодор Айвазов и Жельо Василев - били неговите хора за свръзка в Рим, казва тогава Агджа. Освен това става ясно, че през лятото на 1980 г. той е пребивавал една седмица в България с фалшив паспорт - бил е отседнал в един софийски хотел.   Публицисти като американската журналистка Клеър Стърлинг и бившият служител на ЦРУ Пол Хенци прегръщат версията и я раздухват, а \"българската следа\" в атентата срещу папата се превръща в световна новина. В хода на следствието обаче бързо става ясно, че Али Агджа се оплита в множество противоречия. През 1986 г. Антонов се връща в България, след като е оправдан по всички обвинения. До смъртта си 30 години по-късно той така и не отронва нито дума по темата.     Чужденците не знаят почти нищо за историята на България. След атентата обаче се ражда един мит: този за \"българската следа\" в покушението срещу папа Йоан Павел Втори. Няма историк или журналист, занимавал се отблизо с България, който да не е бил питан за това. Само че участието на България като поръчител на атентата срещу папата е един абсурден мит.   Архивна снимка от 1983 г.: Папа Йоан Павел Втори посещава в затвора атентатора Али Агджа   А митовете не умират просто така, те даже биват възраждани. Така става и с легендата за българското участие в атентата срещу папата: през 1995 г., когато Студената война отдавна вече е приключила, в архивите на Щази е открит раздърпан документ, хвърлящ светлина върху един неизвестен дотогава факт: Щази и ДС са водели дезинформационна кампания след покушението. Така например през 1983 г. служители на българските тайни служби в Бон се опитват да лансират фалшифицирано писмо, в което анонимен германски агент загатва за връзка между атентатора Али Агджа, баварския министър-председател Франц Йозеф Щраус и водача на турските националисти Алпарслан Тюркеш.    Така възникват съмнения за някакъв българско-източногермански заговор за атентата срещу папата. Години по-късно - през 2009 - абсурдните заключения дори са повторени в специално създадената в Италия парламентарна разследваща комисия. При това изобщо не е взет под внимание фактът, че още от 1966 г. Щази и ДС са провеждали съвместно дезинформационни кампании, но със съвсем различна цел. Едното не е доказвало другото. Но пък е способствало за възраждането в някаква степен на стария мит.     Най-убедителната причина защо българската ДС не може да стои зад атентата срещу папата дори не са лъжите и нелепостите в показанията на Агджа. Нито пък че всичко това тогава заварва напълно неподготвени Политбюро и ръководството на ДС, които реагират с необмислени, импровизирани действия. Не е доказателство за някакво българско участие и това, че плановете за провеждане на дезинформационни кампании, които е трябвало да насочат съмненията в друга посока, датират чак от есента на 1982 година. Ако България е искала да ликвидира главата на християнския свят, то такива планове е трябвало да са съществували и доста по-рано. През 1985 г. пък шефът на българското външно разузнаване се оплаква на съветските си другари за това, че са били оставени да се оправят сами с разразилата се след атентата пропагандна война.   Не, най-убедителната причина защо ДС не е могла да бъде поръчител на атентата, се корени в нейната неспособност да проведе операция от такъв мащаб в чужбина. През 1970-те години ДС, която след 1969 сама се е определяла като филиал на КГБ, е молела партньорите си да я снабдяват с оръжие за извършването на убийства, с отрови или експлозиви.    Руснаците тогава откликват, с което правят българските служби напълно зависими от Москва - поне в това отношение. През 1978 г. руснаците отново снабдяват българските си колеги с нужната техника и ноухау, за да може Тодор Живков да премахне заклетия си враг - писателя Георги Марков. Заради \"българския чадър\" светът заговори за българските тайни служби, но без помощта от КГБ те не биха е справили. Документи от 1971 година сочат, че ДС тогава не е разполагала със свои агенти в чужбина. В началото на 1980-те години Трети отдел на ДС, който е отговарял за Западна Европа, е бил останал почти без агенти. Никой друг не е знаел по-добре това от Големия брат в Москва. Затова е трудно да повярваме, че КГБ ще възложи именно на ДС ликвидирането на една от най-известните личности на планетата.     Днес се знае, че Агджа е действал сам. От разсекретени документи на ЦРУ и на германското външно разузнаване BND от 1980-те години става ясно, че западните тайни служби тогава не са знаели за никакъв съветско-български заговор. Самият Агджа посочи през 2013 г. иранския революционен водач Аятолах Хомейни като негов подстрекател да извърши атентата. Други теории го свързват с организацията \"Сиви вълци\". Има, разбира се, и други предположения, догадки и конспиративни теории. Но \"българската следа\" в атентата срещу папата си остава това, което винаги е била: един мит от времето на Студената война.", "date": "2017.12.11", "title": "Имало ли е \"българска следа\"? Един мит на Студената война"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376151-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Ако спокойно, се придвижвате напред към целта си, ще постигнете всичко, което сте замислили. Прибързаността, може да навреди на финансите ви. Възможна е загуба на голяма сума пари, така че се предпазвайте от инвестиции и покупки. Вечерта, може да присъствате на забавно събитие или да поканите приятели на гости. Обстоятелствата ще бъдат на ваша страна, само ако не се подавате на желанията си. Пътуванията и новите проекти, е по-добре да отложите за друг ден, а сега да се занимавате с изостаналите си дела. Трябва да търсите радост в малките неща, както и в общуването с децата. Скоро ви очаква, щастлив период в любовта, още малко търпение. Ако си сътрудничите с печеливши компании, ще ви бъде по-лесно да постигнете успех и да направите кариера. Самостоятелните дейности са противопоказани, особено ако имате вътрешни съмнения. В личния живот, трябва да бъдете по-малко настъпателни. Имайте предвид, че вашият партньор не е готов за драстични промени и преместване. Не трябва да надценявате своите способности, както психически, така и физически. В противен случай, ви чака сериозна преумора, от огромното количество работа. С непознати, следва да бъдете по-сдържани. Вашата прекомерна откровеност, може да се изтълкува нееднозначно. Пазете здравето си. Днес, може да подхождате неуравновесено в работата с хора. Ако проявите скромност, това ще ви е само от полза. Не се опитвайте да търсите кусури на любимия човек, както и да го критикувате за недостатъци и грешки. Един разумен подход към финансите, ще ви помогне да запазите вече натрупания капитал. Трябва да гледате на всичко от практична гледна точка. Ако днес се скарате с някой, обърнете се към общ приятел, да ви помири. Посредниците в конфликта, могат да ви окажат, морален натиск, което също да доведе до конфликти и отчуждение. Понякога желанието ви да бъдете първи във всичко, лошо влияе върху личния ви живот. Трябва внимателно да обмислите съветите на приятели и роднини. Особено, ако те се отнасят до финансовата ситуация. Не рискувайте излишно, както и приемете ситуацията, такава каквато е. В любовта не трябва да действате в съответствие с планирания сценарий, а спонтанно. По-точно, като започнете от личната съпричастност. Днес не е добър ден, да хвърляте всичките си сили в нова задача възложена от шефовете ви. Ако имате нещо недовършено, по-добре се заемете с него . С отрицателни личности е по-добре да не контактувате, тогава в животът ви ще дойдат нови и надеждни хора. Интимните желания може да доведат до чувство на неудовлетвореност и влошено здраве.   Твърде много, ще очаквате от този ден и в крайна сметка, това ще доведе до противоречиви резултати. В отношенията с близките роднини, ще има повече недоразумения и претенции, отколкото искреност. Трябва също, да следите за здравословното си състояние, заради лошото време, може да се влоши. Очаква ви успех в случай, че сте отворени, към промените. Не искайте от съдбата, това, което може да се реализира само с големи усилия и търпение. Ограничете импулса на любовта, така, в бъдеще, ще сте по-уверени в избраника си. Вечерта посветете на отдих, разходки на открито и разговори с приятели в интернет. Днес, не предприемайте активни действия, там където е необходимо последователност. В отношенията ви с любимия, може да възникне раздразнителност и неразбирателство. Ако внесете романтика в общуването, ще видите как нещата ще се променят драстично. Денят е добър за занимания в дома и пренареждане на мебели. Възможен е малък проблем с финансите. Но, ако останете оптимисти, до вечерта ще си върнете загубеното. В разговорите с колегите, се опитайте да бъдете лаконични. Ако е възможно, вземете си почивен ден и си починете. Разходките и приятелите, бързо ще повдигнат самочувствието ви.", "date": "2017.12.11", "title": "Дневен хороскоп 11 декември"}
{"url": "http://www.classa.bg/%D1%81%D0%B2%D1%8F%D1%82/item/376152-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8-%D1%81-%D0%BF%D1%83%D1%82%D0%B8%D0%BD", "text": "На 13-ти ноември т.г. в Сочи президента на Турция Реджеп Тайп Ердоган най-тържествено и отговорни покани руския си колега Владимир Владимирович Путин на заливката на първия бетон, на предстоящата да се изгради АЕЦ “Аккую”. Ето и оригиналното съобщение за това на агенция ИТАР-ТАСС (за по-добър прегледи и прочит кликайте с мишката върху снимките):     Ердоган кани Путин на заливането на фундамента на АЕЦ “Аккую”, което щяло да се състои идните седмици. И то се случи ДНЕС, но без Ердоган и Путин:       Сигурно се чудите, каква е причината Путин и Ердоган да не вземат участие в историческото събитие? Все пак, ако бъде построена и пусната, това ще бъде първата АЕЦ в историята на южната ни съседка. Отговорът на въпроса се заключава в четирите (петте на български) думи от второто заглавие: В РАМКИТЕ НА ОГРАНИЧЕНОТО РАЗРЕШЕНИЕ. Ограничено разрешение – ограничено присъствие?  Ограниченото разрешение означава, че все още НЯМА издаден лиценз за цялостно и пълно изграждане на АЕЦ-а, за което вече съм ви разказвал тук минимум ДВА ПЪТИ.      ", "date": "2017.12.11", "title": "Ердоган се изгаври с Путин"}
{"url": "http://www.classa.bg/%D1%81%D0%B2%D1%8F%D1%82/item/376153-%D0%BE%D1%82-%D1%84%D0%B0%D0%BD%D1%82%D0%B0%D0%B7%D0%B8%D1%8F-%D0%BA%D1%8A%D0%BC-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "След избирането на Еманюел Макрон във Франция, мнозина (и аз включително) твърдяха, че това дава знак за съживяване на френско-немското обединение и подновен тласък за протичащата в Европа икономическа и политическа интеграция отгоре надолу – факт, който бе обявен за изцяло положителен развой от повечето коментатори и политици, придържащи се към европейския разказ.       Обаче неоснователният оптимизъм на интеграционистите продължи кратко. Резултатът от изборите в Германия, белязани от възхода на две остро антиинтеграционистки партии, дясната Партия на свободните демократи (ПСД) и крайнодясната Алтернатива за Германия; скорошното пропадане на преговорите за коалиция между Християндемократическия съюз на Меркел, ПСД и Зелените, което най-вероятно ще рече временно правителство за седмици, ако не и месеци, а това би могло да доведе до нови избори (които според проучванията биха донесли общо взето същия резултат като тези от септември); нарастващото германско недоволство срещу тринайсетгодишното управление на Макроновата партньорка в реформите Ангела Меркел – всичко това означава, че всякакви планове, които може да са чертали двамата зад сцената за още по-пълно интегриране на политиките на европейско равнище, вече най-вероятно са опропастени. Така че дори несретното извинение за предлагания от Макрон фискален съюз засега отпада, според повечето коментатори.     Основният стълб на Шойблевото предложение – мисъл, от която е бил обсебен открай време – се състои в това да се даде на Европейския Механизъм за Стабилност (ЕМС), който би станал „Европейски Валутен Фонд“, властта да надзирава (и да налага) спазването на Фискалния Пакт. Това е отглас от предишните призиви на Шойбле за създаване на Европейски бюджетен комисар с правомощията да отхвърля държавни бюджети – наднационален фискален разпоредител.   Целта е съвсем ясна: да се досъсипят и оскъдните остатъци суверенитет и самостоятелност на държавите-членки, особено в областта на фискалната политика, и да се улесни налагането на неолиберални „структурни реформи“ – огъвкавяване на трудовите пазари, намаляване на правата за колективно договаряне и прочие – върху несклонните страни.   За тази цел германските власти дори искат да обвържат получаването на кохезионни фондове от ЕС със задължително прокарване на такива реформи, затягайки още повече съществуващите наредби. Освен това, както отбеляза Саймън Рен-Люис, политическият конфликт на интереси при една даваща заеми институции вътре в еврозоната би приключил с налагането на сурови бюджетни ограничения върху възстановяващата се държава.   Доскоро тези предложения не успяваха да се осъществят и поради противопоставянето от страна на Франция срещу допълнителни явни орязвания на национален суверенитет в областта на бюджетната политика; Макрон обаче упорито отхвърля обичайната френска суверенистка позиция, като вместо нея прегръща тъй наречения от него „европейски суверенитет“ и така се явява съвършеният съюзник за кроежите на Германия.   Друго предложение, което отива в същата посока, е планът на Германския съвет за икономически експерти да се премахнат държаните от банките държавни ценни книжа. Привидно насочен към „прекъсване на връзката между банки и правителство“ и „осигуряване на дългосрочна дългова устойчивост“, този план зове за: (1) премахване на изключването от оценка на риска за държавни дългове, което всъщност значи, че правителствените бонове вече няма да се смятат за безрисков актив на банките (каквито са сега по правилата от Базел), а ще бъдат „претегляни“ според „риска от неплатежоспособност по дълговете“ на съответната страна (както го определят агенциите за кредитен рейтинг); (2) поставяне на горен праг на претегления суверенен риск, поет от банките; и (3) въвеждане на автоматичен механизъм за „дългова несъстоятелност“, която по същество би прехвърлила върху държавите правилото за закъсали банки, въведено за банките от банковия съюз – което значи, че ако една страна изисква финансова помощ от Европейския Механизъм за Стабилност (ЕМС), по каквато и да била причина, тя ще трябва да удължи срока на своите държавни ценни книжа (намалявайки пазарната стойност на същите и причинявайки тежки загуби за всички държатели на такива) и при необходимост да налага номинално „подстригване“ на частни кредитори.   Както отбелязва немският икономист Петер Бофингер, единственият член на Германския съвет на икономическите експерти, гласувал против плана за фалиране на банките, това почти сигурно би подпалило самоизпълняваща се дългова криза, като онази през 2012 г., при която плащанията по боновете на периферните страни бързо би скочила до неудържими равнища, като ще става все по-трудно за правителствата да отлагат плащанията по дълга при разумни цени и в крайна сметка те ще бъдат принудени да се обърнат към ЕМС за помощ. Тя ще включва още по-тежки загуби за банките на съответните държави и още по-тежка доза бюджетни ограничения.   Това всъщност ще е развнозначо на връщане към установеното положение отпреди 2012 г., като правителствата още веднъж ще бъдат подчинени на предполагаемата „дисциплина“ на пазарите, особено в контекста на вероятното замиране на програмата за количествени облекчения на ЕЦБ. Целта на това предложение е същата като на Шойблевия „Европейски Валутен Фонд“: да принуди страните членки да въведат постоянни бюджетни ограничения.   Разбира се, националният суверенитет в множество области – преди всичко фискалната политика – вече е жестоко накърнен чрез сложната система от нови закони, правила и споразумения, въведени през последните години, сред които и шесторен пакет, двоен пакет, Фискален Пакт, Европейски семестър и Процедура за Макроикономически Дисбаланси (ПМД). Вследствие от тази следмаастрихтска система на европейско икономическо управление, ЕС практически се превърна в самовластна сила с правомощия да налага бюджетни правила и структурни реформи върху страните членки, извън всякакви демократични процедури и без демократичен контрол.   Вграденият квазиконституционализъм на ЕС и неговият вроден (структурен) недостиг на демокрация се е развил по този начин до една още по-антидемократична форма на „авторитарен конституционализъм“, който вече скъсва и с елементите на формална демокрация, карайки някои наблюдатели да предполагат, че ЕС „лесно може да стане постдемократичен първообраз и дори преддиктаторска управленска структура против националния суверенитет и демокрациите“.   Ето един пример: с тръгването на Европейския семестър, ключовото оръдие на ЕС за стопанско напътстване и надзираване, една област, която исторически е била крепост на националния суверенитет – пенсиите – също попадна в обхвата на наднационално наблюдение. Сега от страните се очаква следното (под заплахата от санкции при неизпълнение): (1) да вдигнат възрастта за пенсиониране и да я обвържат с очакваната продължителност на живота; (2) да намалят схемите за ранно пенсиониране, да повишат възможността за наемане на по-възрастни работници и да прокарват доживотно учене; (3) да поддържат допълнителни частни спестявания като добавка към пенсионните доходи; и (4) да избягват приемането на свързани с пенсиите мерки, които подкопават дългосрочната „устойчивост и адекватност“ на публичните финанси.   Това доведе до въвеждането в различни държави на няколко вида механизми за автоматично стабилизиране (МАС) в пенсионните системи, които променят утвърдените политики по такъв начин, че пенсиите и вноските да се пригаждат автоматично към влошени демографски и икономически условия, без пряка намеса от страна на политиците. Подобни „механизми за автоматична корекция“ по отношение на фискалната политика могат да се намерят във Фискалния Пакт.   Целта на всички тези „автоматични механизми“ явно е да превключи икономиката на „автопилот“ и така да се премахне всякакъв елемент на демократично обсъждане и/или вземане на решения – и на европейско, и на национално равнище. Тези промени вече са превърнали европейските държави в „полусуверенни“ образувания (в най-добрия случай). В този смисъл разискваните сега предложения биха белязали превръщането с пълна сила на европейските държави от полусуверенни във фактически (а все повече и юридически) несуверенни образувания.   Независимо от празнословните заричания на официални лица от различни държави и от ЕС, че по-нататъшното отслабване на националния суверенитет трябвало да върви ръка за ръка с по-голяма „демократизация“ на европространството, обсъжданите сега реформи всъщност може да се смятат за последен етап от продължаващата вече трийсет години война срещу демокрацията и националния суверенитет, водена от европейските елити. Тя цели да ограничи възможностите на народни и демократични сили да влияят върху стопанската политика. Така се проправя път за налагане на неолиберални политики, които иначе не биха били политически осъществими.   В този смисъл процесът на европейска икономическа и парична интеграция би трябвало да се разглежда, до голяма степен, като класов и изначално неолиберален проект, преследван от всички национални капитали, както и от транснационалния (финансов) капитал. Обаче, за да се схване процеса на преструктуриране, който тече в Европа, ние трябва да отидем отвъд опростеното двуделене капитал/труд, залегнало в основата на много критични анализи на ЕС и Еврозоната, които разглеждат политиките на ЕС (и на Европейския Монетарен Съюз) като израз на единна и сплотена постнационална европейска капиталистическа класа.   Протичащият сега процес може да се разбере само с оглед на геополитическо-икономическите сблъсъци и противоречия между водещите капиталистически държави и регионални блокове, както и противоположните интереси сред различните фракции на финансовия или промишления капитал, намиращи се в онези държави, които винаги са били определящи за европейската икономика. По-конкретно това означава да погледнем историческата борба на Германия за стопанско надмощие върху целия континент.   Не е никаква тайна, че днес Германия е водещата икономическа и политическа сила в Европа, тъкмо както не е тайна и че в Европа нищо не става без германския печат на одобрение. Всъщност вече е съвсем обичайно човек да се натъкне на препратки към „новата империя“ на Германия. Скандален редакционен материал на сп. „Шпигел“ преди няколко години дори стигна дотам да твърди, че не би било неуместно да се говори за възхода на „Четвъртия Райх“:   По-наскоро една статия в „Политико Европа“ – чийто съсобственик е немският медиен магнат Аксел Шпрингер – откровено разясни защо „Гърция фактически е германска колония“. Тази статия отбелязва как, въпреки призивите на Ципрас за облекчения по дълга, гръцкият министър-председател „няма голям избор, освен да изпълни желанията на своите „колониални господари“, т.е. германците.   Причината за това е, че държавният дълг в еврозоната се използва като политическо оръжие – средство за дисциплиниране, с което да се принудят правителствата да въвеждат социално вредни политики (и да бъдат накарани гражданите да приемат тези политики като неизбежни), което обяснява защо Германия продължава да отказва сериозно да разгледа каквито и да било дългови облекчения за Гърция, въпреки различните обещания в такава посока, правени през последните години: дългът е веригата, която държи Гърция (и други страни членки) да не се отклони от „правия път“.   Макар властта, упражнявана от колониалните господари на Европа, сега открито да се признава от водещите печатни медии, все пак е обичайно господстващото положение на Германия да се описва като историческа случайност: според този разказ ние се намираме пред една „случайна империя“, такава, която не е резултат от някакъв цялостен план, а се е появила случайно – дори против волята на Германия – като последица от грешки в замисъла на еврото, които са позволили на Германия и нейните сателити да преследват неомеркантилистка стратегия и така да натрупат огромни излишъци по текущата сметка.   Е, със сигурност е вярно, че начинът, по който е устроено еврото – силно повлиян от Германия – неизбежно облагодетелства експортно ориентирани икономики, каквато е Германия, във вреда на икономики, които са ориентирани предимно към вътрешно търсене, като южноевропейските. Има обаче предостатъчно доказателства в подкрепа на становището, че Германия съвсем не е намерила случайно владичеството си над Европа, а дейно и съзнателно преследва експанзионистична и империалистическа стратегия във – и чрез – Европейския Съюз вече десетилетия наред.   Дори ако ограничим анализа си до следкризисните политики на Германия (при все че има много за казване относно германските политики след обединението и последвалото изнасяне на производство към Източна Европа през 1990-те), твърде лекомислено би било да разглеждаме германското упорство – по въпроса за орязаните бюджети, например – като прост пример за идеологическо твърдоглавие, дадем ли си сметка в каква степен въпросните политики са облагодетелствали Германия (и в по-малка степен Франция).   Тъкмо Германия и Франция получиха най-големи облаги от разрешаването на дълговите затруднения на периферните страни. А то всъщност беше скрито спасяване на закъсали немски (и френски) банки, тъй като повечето средства бяха пренасочени към банките на страните кредиторки, заплашени да претърпят тежки загуби от банките (и в по-малка степен правителствата) на периферните държави. Германската политика, написа Хелън Томпсън, извънмерно много „обслужи интересите на германските банки“.   Това е красноречив пример за начина, по който политиките на Германия (и политиките на ЕС изобщо), уж „ордолиберални“ – сиреч, основани върху минимална правителствена намеса и строго следване на правилата – в действителност се основават върху широкообхватна държавна намеса в полза на германския капитал, както на домашно, така и на европейско равнище.   Както отбелязва Анди Стоури, германското правителство, през цялото време на кризата, показваше грубо незачитане на ордолибералния принцип за ненамеса на обществени институции в работата на пазара, като задейства грамадна програма в кейнсиански стил в края на финансовата криза и пробутваше такива мерки за изход от задлъжнялост, които освободиха германските банки от тяхната отговорност за безразсъдно отпусканите заеми към Гърция и други страни. Германските власти също така бяха повече от доволни да приемат – или да насърчават – европейските институции в „упражняването на неограничена изпълнителна власт и повече или по-малко пълното изоставяне на строгите, основани върху права общи рамки“. (Тук става дума най-вече за това, че ЕЦБ употребява монопола си в издаването на валута, за да принуждава държави-членки да следват нейните предписания.) Това се прави, „за да се поддържат печалбите на германските банки, германската хегемония в Еврозоната или дори оцеляването на самата Еврозона“.   Германия и Франция също така са най-облагодетелстваните от протичащото превръщане на периферните страни в западаща провинция – често утежнявано от наложени от Тройката приватизации – което през последните години позволи на немски и френски фирми да превземат огромен брой предприятия (или дялове в тях) в периферните държави, нерядко на силно занижени цени. Широко известен е случаят с 14-те гръцки регионални летища, придобити от немския летищен оператор Фрапорт.   Френската корпоративна офанзива в Италия е още един хубав пример: през последните пет години френски дружества са участвали в 177 придобивания на италиански предприятия, на обща стойност от 41,8 млрд. долара, шест пъти повече от италианските покупки във Франция за същия период. Това води до все по-силна „централизация“ на европейския капитализъм, отличаваща се с постепенно струпване на капитал и производство в Германия и други страни от „сърцевината“ на Европа – например, в сектора на логистиката и разпространението. Като цяло се стига до все по-неравнопоставени отношения между по-силни и по-слаби страни от ЕС.   Тези преобразувания не може просто да се опишат като процеси без субект. (Макар в тях да имат принос и структурни причини – държави с по-добре развити големи икономики, като Германия и Франция, бяха предопределени да извлекат повече ползи, отколкото другите, от намаляването на митата и пречките, свързани с въвеждането на единната валута.) Трябва да признаем и че има центрове на икономическа и политическа власт, дейно движещи и оформящи тези империалистически процеси, които трябва да се разглеждат през лупата на неразрешената вътрешна борба сред капиталистите, между базирания в ядрото и базирания в периферията капитал.   От това гледище двуделенето, което често се споменава в европейското обществено говорене – между национализъм и европеизъм, е дълбоко погрешно. Двете всъщност често вървят ръка за ръка. В случая с Германия, например, европеизмът е предоставил на елитите в страната съвършеното алиби, с което да прикриват своя имперски проект зад идеологическото було на „европейската интеграция“. Има ирония в това, че Европейският Съюз – уж създаден като противоотрова срещу порочните национализми на XX век – е станал средството, чрез което Германия успява да постигне „новия европейски ред“, теоретизиран от нацистките идеолози през 30-те и 40-те години на миналото столетие.   Накратко, на ЕС трябва да се гледа като на транснационален капиталистически проект, но такъв, който е подчинен на една власт с ясен държавен център, като в господстващото положение е Германия. В този смисъл националните елити в периферните държави, които са подкрепили германския имперски проект (и продължават да го правят, преди всичко чрез подкрепата си за европейската интеграция), може да се оприличат на компрадорската буржоазия при старата колониална система – части от елитите на дадена държава и от средната класа, съюзени с чуждите интереси в замяна на подчинена роля в рамките на господстващата йерархия на властта.   От тази гледна точка вероятното съживяване на френско-германския съюз е твърде обезпокоителен развой, тъй като то прогласява заздравяване на предвождания от Германия европейски империалистически блок – и още по-дълбоко „германизиране“ на континента. Това развитие не може да се разбере независимо от моментните изменения, които се извършват в световната политическа икономия, а именно – органичната криза на неолибералната глобализация, която води до засилено напрежение между разните фракции на международния капитал, най-значимо между САЩ и Германия.   В тази светлина трябва да се разбират многократните критики на Тръмп срещу германските меркантилистки политики от типа „съсипи ближния си“. Същото се отнася и за скорошния призив на Ангела Меркел – толкова радостно подет от официозния печат – за по-силна Европа, която да застане срещу едностранната политика на Тръмп. Целта на Меркел, разбира се, не е да направи „Европа“ по-силна, а по-скоро да укрепи господстващото положение на Германия спрямо другите световни сили (Съединените Щати, но също така Китай) чрез заздравяване на германската власт над европейската континентална икономика, в контекста на едно усилване на глобалната надпревара сред капиталистите.   Това вече е станало повеля за Германия, особено откакто Тръмп дръзна открито да застане срещу себеоправдаващата идеология, която поддържа германския меркантилизъм – особена форма на икономически национализъм, която Ханс Кунднани е нарекъл „експортнационализъм“, основана върху вярването, че грамадният търговски излишък на Германия е единствено плод на немското промишлено превъзходство (Modell Deutschland), а не фактическият резултат от нечестни търговски практики.   Ето защо, ако Германия иска да запази хегемонията си на континента, тя трябва да скъса със САЩ и да затегне болтовете на европейската работилница. За тази цел тя има нужда да овладее най-примамливата от всички институции – Европейската Централна Банка, която досега никога не е била под пряк германски контрол (макар Бундесбанк да упражнява значително влияние върху нея, както добре се знае). Действително мнозина коментатори открито признават, че Меркел си е набелязала председателството на ЕЦБ. Това практически би поставило Германия пряко на кормилото на Европейската икономическа политика.   Още по-тревожно е, че Германия не просто се стреми да разшири икономическия си контрол върху европейския континент; тя също така поема към по-голямо европейско военно „сътрудничество“ – под егидата на Германия, разбира се. Както разкри наскоро една статия на „Форийн Полиси“, Германия тихо изгражда европейска армия под свое командване“.   Тази година Германия и две от европейските и съюзнички, Чехия и Румъния, обявиха интеграцията на своите въоръжени сили, под контрол на Бундесвера. С това те ще последват примера на две холандски бригади, една от които вече се присъедини към дивизия на германските сили за бързо реагиране, а друга пък вече е част от Първа Бронирана дивизия на Бундесвера.   С други думи, Германия вече практически контролира войските на четири държави. И това начинание, отбелязва „Форийн Полиси“, „вероятно ще се разраства“. Това не е изненадващо: ако Германия („ЕС“) иска да стане истински самостоятелна спрямо САЩ, тя има нужда да придобие военен суверенитет, който засега ѝ липсва.   Така Европа е на кръстопът: изборът, пред който се изправят левите и народни сили, а и периферните държави по-общо, е или (а) да приемат прехода на Европа към напълно следдемократична, свръхсъревнователна, ръководена от Германия континентална система, в която държавите-членки (освен онези, които стоят начело на проекта) ще бъдат лишени от суверенитет и самостоятелност, в замяна на фасадна демокрация на наддържавно равнище, а работниците им – подложени на все по-висока степен на експлоатация; или (б) да си възвърнат националния суверенитет и държавната самостоятелност, при всичките краткосрочни рискове, които включва такава стратегия – като единствения начин за възстановяване на демокрацията, народния суверенитет и социално-икономическото достойнство. Накратко, изборът е между европейска постдемокрация и постевропейска демокрация.   Няма трети път. Особено като се имат предвид засилващите се противоречия между Герамния, САЩ и Китай, периферните държави трябва да се запитат дали желаят да бъдат просто пешки в тази „Нова Голяма игра“, или искат да държат съдбата си в своите собствени ръце.        ", "date": "2017.12.11", "title": "От фантазия към реалност?"}
{"url": "http://www.classa.bg/%D1%81%D0%B2%D1%8F%D1%82/item/376154-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%B1%D0%BB%D1%8A%D1%81%D0%BA%D0%B0%D1%82-%D1%87%D0%B5%D0%BB%D0%BD%D0%BE-%D0%B8%D0%B7%D1%80%D0%B0%D0%B5%D0%BB-%D0%B8-%D0%B0%D1%80%D0%B0%D0%B1%D1%81%D0%BA%D0%B8%D1%8F-%D1%81%D0%B2%D1%8F%D1%82", "text": "  Вашингтон в момента размишлява струва ли си да признае Йерусалим за столица на еврейската държава или не. Ако американците направят така, то такава крачка автоматично ще разпали огън в този, отдавна тлеещ конфликт около този град.     Историята на тези противоречия в Близкия Изток се корени в самите основи на завладяването на целия Йерусалим от израилтяните. Струва си да се напомни, че светът не призна действията на Израел като легитимни, тъй като за източната част на града по право претендират палестинците. Но израилтяните това не ги интересува изобщо.   Американците отдавна са си създали “резервен” прецедент за ескалация на конфликта в Близкия Изток под формата на решение на Конгреса на САЩ от 1995 година за прехвърлянето на посолството на Съединените щати в Израел от Тел Авив в Йерусалим. До сега това решение се отлагаше всяка половин година с личния подпис на действащия президент на САЩ. Получава се, че времето му е дошло ли?   Струва си да се отбележи, че израилтяните рискуват да се окажат сами срещу множество арабски страни от Близкия Изток. В тази война Тел Авив еднозначно няма да може да излезе победител. И въпреки всичко, американците не преследват целта да се запазят границите на израелската държава в днешния им вид, но много искат продължение на театъра на военните действия в Близкия Изток. Получава се, че Щатите просто ще пожертват съюзника си заради личните си интереси?…", "date": "2017.12.11", "title": "САЩ искат да сблъскат челно Израел и арабския свят"}
{"url": "http://www.classa.bg/%D1%81%D0%B2%D1%8F%D1%82/item/376155-%D0%B0%D0%BA%D0%BE-%D0%B8%D0%B7%D0%B3%D0%BE%D0%BD%D0%B8%D0%BC-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5,-%D0%BA%D0%BE%D0%B9-%D1%89%D0%B5-%D1%80%D0%B0%D0%B1%D0%BE%D1%82%D0%B8", "text": "Британците, които подкрепиха Брекзит с надеждата имиграцията да намалее, може би ще бъдат разочаровани. Заминаващите си полски и румънски работници в земеделието и хранителната индустрия вероятно просто ще бъдат заменени от украинци и филипинци, пише “Ройтерс”.     Работодателите в млекопроизводителните ферми и кланиците казват, че няма достатъчно британци с интерес да доят крави преди изгрев слънце или да изкормват свински трупове – работа, която често вършат работниците от бедните източни държави членки на ЕС.   На фона на най-ниската безработица от четири десетилетия насам (4.3%) поддръжниците на Брекзит признават, че индустриите ще се нуждаят от работници мигранти, след като Великобритания напусне ЕС през 2019 г., което ще сложи край на автоматичното право на гражданите на блока да работят в страната.   Работодателите са доволни от източноевропейските си подчинени заради уменията им и работната им етика. “Те са много ценна част от нашата работна сила и много ценна част от цялата ни хранителна индустрия”, коментира Адам Коуч, изпълнителен директор на Cranswick plc, фирма за производство на месо, основана от свиневъди. Храните и напитките са най-големият производствен сектор във Великобритания с оборот от 110 милиарда паунда (147 милиарда долара) през 2015 г. по данни от правителството. Голяма част от сектора е силно зависима от персонал от ЕС, основно от бившия комунистически изток. /  ", "date": "2017.12.11", "title": "Ако изгоним източноевропейците, кой ще работи?"}
{"url": "http://www.classa.bg/%D1%81%D0%B2%D1%8F%D1%82/item/376156-%D0%BA%D0%BE%D0%B9-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-lng-%D0%B2-%D0%B0%D0%B7%D0%B8%D1%8F", "text": "Светът е на прага на нова конкурентна война. В САЩ, Русия, Канада, Австралия и страните от Източна Африка вече започна експлоатация или предстои да бъдат пуснати в близките години в действие нови гигантски проекти за производство на LNG. По-голямата част от тях са ориентирани към Азия, където цените на този газ са най-високи.             През ноември цената на LNG в Азия достигна 333$/1000 куб. метра (9.40$/MMBTU). В Китай като следствие от постепенното преминаване на домакинствата от въглища на газ, потреблението му нараства значително.        .    Независимо от факта, че сега върху цените на природния газ влияят някои сезонни обстоятелства, то решаващ фактор за победа в бъдещата конкурентна битка между доставчиците на LNG  ще бъде цената. Международната консултантска агенция Timera Energy сравни минималните цени, които ще бъдат приемливи за възвращаемост на инвестициите, с малък марж за крупните проекти, по които ще се продава LNG в Азия. Според експертите Катар е извън конкуренция.         Анализаторите от Timera Energy преценяват, че минималната цена на катарския LNG  за Азия ще бъде около 177 $/1000 куб. метра (5$/MMBTU). Най-скъпата компонента в него се пада на процеса по втечняване, който се оценява на 44% от себестойността му. Даже, ако тази цена се получи малко по-висока от прогнозната, катарският газ пак ще бъде най-конкурентен в сравнение с този на останалите производители в света.   На второ място, както прогнозират Timera Energy, ще си съперничат проектите на САЩ и Русия. Според мнението на експертите, минималната цена на LNG в САЩ от сега действащите находища, втечняван на терминала Sabine Pass, заедно със стойността на навлото до Азия е около 259 $/1000 куб. метра (7.3$/MMBTU). При добивите от новоразработените находища, включително и с разходите за втечняване, тази цена ще нарастне до 277$/ 1000 куб. метра (7.8$/MMBTU). Timera Ennergy отбелязва, че:              Първият етап от този проект би трябвало да започне производство още до края на тази година. След завършването на целия проект се планира да бъдат експортирани 23 млрд. куб. метра (16.5 млн. тона LNG).        Австралия планира да увеличи експорта си на LNG до 2020 г. до 121 млрд. куб. метра (88 млн.тона). От тях 27 млрд. куб. метра (21 млн. тона) трябва да дойдат от три нови проекта на компаниите Chevron, Shell и INPEX Corp. Но австралийският LNG се очертава да бъде много по-скъп от този на останалите производители. Консултантската агенция счита, че минималната цена на втечнения австралийски газ за Азия ще бъде на нива между 319$ и 355$ (9-10$/MMBTU). За икономиката на канадския LNG Timera Energy е на мнение, че върху неговата цена ще влияят негативно относително големите разстояния между находищата за добив и терминалите за втечняване.    Също така неблагоприятно върху цената ще влияят екологичните процедури при съгласуването на строителните разрешения за изграждането на газопроводите, както и регулаторната и данъчната политики. Към всичко това се добавя и риска от липсата на достатъчно квалифициран човешки ресурс за изпълнение на проектите за производство на LNG, което допълнително ще увеличи разходите в себестойността на крайния продукт. Прогнозите на Timera Energy се базират на очаквания за промяна в модела на газовия пазар.       Например руските експерти отбелязват, че и в бъдеще руските договори за LNG ще продължат да бъдат ориентирани към доставки на дългосрочна основа, още повече, че самите участници в проектите ще бъдат и потенциални купувачи на произведения LNG.      .   Отделно, испанската Gas Natural Fenosa ще взема по 2.5 млн. тона. Следващият проект на НОВАТЭК „Арктик СПГ-2” също е разчетен на дългосрочни договори. Проектът е планиран да влезе в експлоатация през 2023 г. Производството на LNG по този проект ще възлиза на 20 млн. тона (повече от 27 млрд. куб. метра), а прилагането на иновационни решения ще намали цената на изпълнението му до 10 млрд. долара. Руските експерти считат, че минималната себестойност на произвеждания по проекта „Ямал СПГ” LNG може да се окаже по-ниска от прогнозата на Timera Energy. Преди няколко години управителят на НОВАТЭК Леонид Михелсон каза, че очакваната себестойност ще бъде около 0.6$/MMBTU (21$/1000 куб. метра). Прогнозата на Timera Energy е за 2$/MMBTU (7$/1000 куб. метра).   .    Една част от трейдърите ще получават закупения LNG на белгийския терминал в Зеебрюге. Но за продажба в Азия е по-изгодно той да бъде транспортиран по Северния морски път, макар че периодът на навигация по този маршрут е само 6 месеца в годината. По данни на руския „Атомфлот”, навлото за доставката на LNG до китайското пристанище Янтян ще струва 64$/тон и ще трае 43 дни. Транспортът през Зеебрюге и след това през Суецкия канал ще струва 91.5$/тон и ще трае 65 дни. „Газпром” вече се сблъска с първите проблеми по реализацията на произведения в „Ямал СПГ” LNG. Търговската компания GazpromMarketing&Trading Singapore подписа 20-годишен договор с „Ямал СПГ” за покупка ежегодно по 2.5 млн. тона LNG по ценова формула.    Според вестник „Коммерсант” цената по формулата сега е 280$ (7.9$/MMBTU) за доставка в Зеeбрюге. Това количество е договорено с индийската фирма GAIL, но поради това, че търсенето в Индия не расте с прогнозните темпове, индийците искат още от следващата година да преразгледат ценовата формула и да намалят обема. В същото време партньорите НОВАТЭК и Total се опитват да изградят нова схема, гарантираща реализацията на газа от „Арктик СПГ-2”. Така например в края на миналата седмица двете  компании подписаха със Simens меморандум за доставки на LNG от арктическия им проект за газовите електроцентрали, които германската компания ще строи във Виетнам.     .    По-важно обаче в започващата нова газова война е, че Азия не може да поеме нови 165 млрд. куб. метра природен газ и конкуренцията в Азиатско-Тихоокеанския регион ще се ожесточи. Един от експертите в консултантската компания Timera Energy прави следния коментар за предстоящото развитие на ситуацията:       Очевидни проблеми ще имат австралийските проекти поради високата си себестойност, затова част от мощностите им вероятно ще останат ненатоварени. Освен това трябва да се отчита и политиката на самите страни потребители. Например Китай е партньор в проекта „Ямал СПГ” и сега активно атакува американския газов пазар.     .    Деструктурирането на спотовите пазари ще доведе до намаление на цените на LNG, от което китайците ще имат значителна полза. Според заместник директора на руския Фонд за национална и енергийна сигурност Алексей Гривач, пазарът на газ в Азия ще бъде променен не от новите доставки на LNG, а от пускането през 2019 г. в експлоатация  на газопровода „Силата на Сибир”, по който ежегодно ще бъдат експортирани в Китай повече от 38 млрд. куб. метра природен газ, както и от развитието на проекта за нов газопровод между Сахалин и японския остров Хокайдо.", "date": "2017.12.11", "title": "Кой ще спечели битката за LNG в Азия?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376148-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BB%D1%8A%D1%81%D0%BD%D0%B0", "text": "Изборът на Тамара беше абсолютно честен. Беше много на кантар. Пет момичета си оспорваха първото място и всяка една от тях можеше да е новата мис. Това заяви организаторът на конкурса „Мис България\" Ирина Папазова. „В журито бяха 24 души – специалисти, рекламодатели, популярни личности. Те посочват 3 момичета. Има един глас, който е моят, и той надделя\", обясни тя пред bTV. Мисля, че ще си покаже, че Тамара е един удачен избор.      „За мен не може Мис България да е на 18 години. Йовита е страхотно момиче и мисля, че ще има своя шанс след 3-4 години. Другият плюс на Тамара е нейното образование, езиците,които владее, изключително добра фигура. Мис България е един комплекс, а не една красива кукла. Преценила съм, че оттук нататък ще ми е по-лесно да работя с нея\", каза още тя. Папазова бе категорична, че не е получавала финансови стимули, за да избере Тамара.      „Не съжалявам, че съм дала гласа си за нея\", категорична бе организаторката на конкурса. „Години наред се опитваме да привлечем внимание.      Сега това внимание привлече един нос\", добави тя. Ирина Папазова показа и протоколите от гласуването, определило финалистката.        „Не зная какво разследва прокуратурата. Това е частна фирма. Ние сме организаторите и ние решаваме кой да е Мис България. Утре, ако реша, мога и вас да направя „Мис България\"\", подчерта тя.", "date": "2017.12.11", "title": "Истината за Мис България лъсна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376149-%D0%B4%D1%80%D0%B0%D0%BC%D0%B0-%D0%B2-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B0%D0%BD%D0%B8-%D1%81%D0%B0%D0%BB%D0%B8%D1%87", "text": "Водещата на новините по Нова телевизия Ани Салич разцъфна след развода си с бившия си съпруг Бранко и смени фамилията, с която е популярна от над 20 години, пише \"Уикенд\".    Официално 48-годишната благоевградчанка се представя с нетрадиционна си моминска фамилия Валеова. Единствено на малкия екран, където е известна като Салич, Ани продължава да носи името на бившия си мъж. Дори в личните си профили в социалните мрежи, където общува предимно с близки роднини и колеги, телевизионерката е заличила фамилията Салич, с която стана популярна. Тя искала и на малкия екран да е с новото-старо име. От медиата обаче се възпротивили, тъй като фамилното й име е знаково и нещо като търговска марка.   Съвсем ще объркаме зрителите, ние сме подписали договор с Ани Салич, а не с Ани Валеова, били категорични от канала. Подобен казус преди време имаше и с Маргарита Михнева – тя бе принудена със съдебно решение да се прекръсти на Димитрова след развода си с Петър Михнев, но зрителите продължиха да я разпознават със знаковата фамилия.    Новинарката е решила да загърби тотално миналото си, доколкото това е възможно, предвид факта, че има две деца от Бранко. Първата стъпка, която Ани предприела след развода им била да пусне за продажба вилата в Рударци. Това най-много озадачило нейните колеги, тъй като всички знаели колко много обичала имота и редовно ходела там да си почива с децата.    Водещата и Бранко разделили семейните имоти още по време на развода, като повечето от недвижимото имущество отишло именно при новинарката, тъй като тя отглежда децата им Хана и Лазар. „Бранко остана гол като пушка\", коментират под сурдинка запознати със семейните дела на семейство Салич.", "date": "2017.12.11", "title": "Драма в живота на Ани Салич"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376150-%D0%B8%D1%82%D0%B0%D0%BB%D0%B8%D0%B0%D0%BD%D0%BA%D0%B0-%D0%BE%D1%82%D0%BA%D1%8A%D1%81%D0%BD%D0%B0-%D1%81%D1%8A%D1%81-%D0%B7%D1%8A%D0%B1%D0%B8", "text": "43-годишната Нунция Дел Висио, която живее в Единбург, е отишла на клуб заедно с приятелката си Луиза Брагала и двама бивши техни гаджета - Марчело Палма и Масимо Торес.    Когато купонът приключил, жените поискали веселбата да продължи, затова те отишли в апартамента на Марчело, пише в. \"Сън\". Компанията се снабдила с допълнително количество алкохол, а след това се разделила на двойки, които се усамотили в различни спални. Но един партньор на 43-годишната италианска се оказал недостатъчно и тя решила да нахлуе в стаята на Марчело.    „Тя влезе гола и ми скочи в кревата, заявявайки, че иска да правим тройка. Аз отказах, хвърлих ѝ в лицето дрехите ѝ и ѝ казах да напусне апартамента. Вместо това тя започна да ме обижда и да ме удря\", спомня си Марчело. След словесната престрелка, както казва Палма, Нунция му захапала левия тестис със зъби и го откъснала.    Мъжът започнал обилно да кърви и извикал бърза помощ. „Първоначално не разбрах какво е направила. Когато тя се вкопчи в мен, толкова ме болеше, че ѝ бърках в очите с пръсти, за да ме пусне. Когато си дръпна назад главата, видях тестиса си в устата ѝ\", казва още той. Жената след това се опитала да избяга, но полицията я е задържала, при това с кръв по лицето и зъбите. Пострадалият е бил откаран в Кралската болница на Единбург, където лекарите пришили тестиса обратно с 15 шева.    В хода на съдебното дело Нунция призна, че в клуба е изпила твърде много алкохол, а в тоалетната му е употребила наркотици, след което тя вече не си давала сметка за действията си. Съдът реши да не я вкарва в затвора. Тя обаче ще трябва да плати обезщетение на Палма в размер на 500 британски лири.", "date": "2017.12.11", "title": "Италианка откъсна със зъби..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376147-%D1%82%D0%B5%D0%B7%D0%B8-5-%D0%B7%D0%B2%D0%B5%D0%B7%D0%B4%D0%B8-%D1%81%D0%B5-%D1%81%D0%BB%D0%B0%D0%B2%D1%8F%D1%82-%D1%81", "text": "Любителката на едрите задни части Ким Кардашиян твърди, че никога не е вкарвала в тялото си силиконови имплантанти. Други знаменитости, притежаващи фигурата на \"пясъчен часовник\" също твърдят, че красотата им е напълно естествена. Но можем ли да им вярваме?    37-годишната Ким Кардашиян      Известната на всички светска лъвица и съпруга на рапъра Кани Уест твърди, че никога не е използвала силикон, за да увеличи задните си части. Но почитателите на звездата постоянно се удивляват как е възможно нейната тънка талия да е толкова непропорционална на долната част на тялото. Според думите на Ким, тя носи спортен пристягащ корсет.          Кайли Дженър не само смята фигурата на Ким за пример за подражание, но също така и тя отрича да използва услугите на пластичен хирург. Въпреки че всички почитатели на красавицата забелязаха, че преди година Кайли изглеждаше съвсем различно.       Звездата на Instagram, Деми Роуз, твърди, че цялата й красота е естествена. Според англичанката тази нейна зашеметяваща визия се поддържа от треньор от \"Найк\".          През 2011 г. британската телевизионна звезда Холи Хаган си вложи ботокс в устните и промени формата на лицето си. Трансформацията й не завърши само с това. През октомври тази година феновете на Холи забелязаха увеличаване на задника й. Холи отрича, че има импланти, но признава, че при операция са вкарали мазнина в бедрата й.          Чайна Роб Кардашиян, с когото се срещаше американската певица Блек Чайна, твърди, че след раждането тя е похарчило $100 хиляди за възстановяване на фигурата. Но певицата казва, че тялото й изглежда така заради кърменето и изцеждането на мляко.", "date": "2017.12.11", "title": "Тези 5 звезди се славят с....."}
