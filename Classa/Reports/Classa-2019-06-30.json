{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397348-%D0%BC%D0%B8%D0%BD%D0%B0%D0%BB%D0%BE%D1%82%D0%BE-%D0%BF%D0%BB%D1%8F%D1%87%D0%BA%D0%B0-%D0%BD%D0%B0-%D0%BC%D0%B0%D1%80%D0%BE%D0%B4%D0%B5%D1%80%D0%B8", "text": "Прави са македонците да ни крадат като пладнешки хайдуци, заслужаваме си го. Може да ви изглежда странно, че го казвам, след като имам немалко текстове за въртоглавщините, които ще ни докара фамозният ни договор с тях. Но пък, от друга страна, припомнете си, какво правим самите ние със собственото си близко минало. Да не мислите, че македонците не виждат как шепа тарикати/майкопродавци цицат/сучат от него, както си знаят.   Защо тогава - след като сме толкова гламави, и те да не ни премятат както си щат.   Ние сме се предали, още когато изоставихме истината за близкото минало в ръцете на шарлатани, на джуджета, които се надяват да извисят ръст, газейки из него. Спомнете си, колко фалшификации се направиха, какви ялови глупотевини продължават да се ръсят за „онези“ години - колкото да се прикрие геноцида днес над милиони български клетници.   Направо се предадохме пред напъните на празноглави типове, които се препитават понякога със смайващи преувеличения. И колкото по-комични/нелепи са тия преувеличения, толкова повече те възкресяват – и разкрасяват - спомена за Живков.   Това е поредната прокоба, която ни настигна.   Той сякаш ни е урочасал „неговата“ ера да ни задиря и досега - и от Онзи свят сигурно се хили доволно.   Некадърниците, които уж трябва да го анатемосват, всъщност работят за него. Един детайл от тази мрачна комедия: колкото повече натрапват на публиката писателя Георги Марков, толкова повече я подсещат, че е бил галеник на Живков. Добре, че има хора като Пенчо Ковачев /“24 часа“/ - този чудесен и съвестен реставратор на Миналото.   И той понякога допуска някои грешчици, но те са бял кахър.   И книгата му за Петър Младенов събужда някои несъгласия.   Можеше да се допита до повече хора, когато е писал за прословутата „танкова“ реплика /и касета/ на Младенов. Например, аз щях да му предоставя общото заключение на Комисията, която ръководството на телевизията учредихме, за автентичността на танковата касета.   То гласи: „Откъсът, който е предоставен за експертиза, е автентичен, върху него няма данни за направени манипулации. В изследвания откъс съществува безспорно фразата, изречена от г-н Петър Младенов – „Добре е танковете да дойдат“.   Подписали са се 28 души, все известни професионалисти от киното и телевизията, между тях и някои знаменити режисьори. Е, на кого ще вярва Историята – на този документ или на някакъв късен „изследовател“, който ще се пръсне от омразата си срещу „комунизма“. Спомних си за тази история, понеже онази вечер един от най-истеричните „изследователи“ на близкото минало се пенявеше по телевизията за нея - горкият, опасявам се да не се удави някой път в собствените си плюнка. Като цяло Пенчо е наистина много съвестен и скрупульозен, майсторски борави с фактите, без да нарушава истинността им, перото му е впечатляващо артистично.   Тия дни потвърди класата си и с едно интервю с Калин Тодоров, син на премиера от Живковата ера Станко Тодоров.   Разговаря с него по повод книгата му „Зад завесата на соца“ – и на няколко пъти го засича много здраво, дори безжалостно. Например, когато става дума за „делото“ срещу бившия премиер. Може ли да пишеш книга за баща си - и да нямаш никакви свидетелства/документи, че е бил съден, както се твърди в книгата и само да се усукваш по килифарски.   Твърдението на автора, че в съдебната система много неща се губят не върши работа - а и той е могъл да прибегне до други косвени доказателства, включително и медийни публикации.   Процесите срещу Живковата върхушка бяха много шумни и е изключено да не е останала някаква следа от процес/дело срещу Станко Тодоров. Синът сега твърди, че съдят баща му за две неща /цитат/: „Едното – за посещението му с правителствен хеликоптер във Враца, когато се скъсва стената на едно хвостохранилище. И второто, което не съм написал в книгата – че един път сме летели до „Евксиноград“ с правителствения самолет и не сме имали билети, макар че ставаше дума за смешна сума -180 или 200 лева. Но си беше парекселанс политически процес“ /цитат от интервюто/. Но Пенчо пак е готов и уточнява: стената на хвостохранилището до Згориград се скъсва на 1 май 1966 година, а Станко Тодоров става министър-председател през 1971 година. Нещо не се връзва.   Когато си изправен пред нечии спомени, трябва да душиш като хрътка – дори и около най-незначителната подробност, това прави Пенчо.   Иначе книгата на Калин Тодоров заслужава внимание, особено частта за Георги Марков. Писането на мемоари е коварно изкушение.   Мнозина чакат всичките им герои да измрат и тогава да се хванат за молива - тогава много лесно той може да се превърне в сатър, а този инструмент не е особено милостив към Истината. Преди десетина години издадох част от дневниците си, исках да проверя как ще реагират героите ми, повечето от тях тогава бяха живи и здрави. Никой не се обади с някакво възражение.   Много е важно в споменната литература Истината да не остане без контрол. При най-недобросъвестните „изследователи“ на близкото минало, водещото правило, общо взето, е едно: изръсват някаква глупост, изчакват малко и започват да препикават реалните факти.   Така създават една фалшива мълва – тя е много важна за копелетата на Прехода, така те прикриват недоимъците на Настоящето. Общо взето, Миналото се превърна в лесна плячка за негодници и профани.   Отгоре на всичко, свидетели сме на един типично нашенски майтап, невъзможен никъде другаде: кръвожадното отношение към близкото Минало в същото време се съчетава парадоксално с опити да бъде амнистирано, орозовено турското робство. Специално Близкото Минало е насилвано от типове, които по времето на соца са били юноши, с квалификацията на славни масурбатори – как да нямаш доверие на подобни „летописци“.   Соца усърдно е използван и ще бъде използван като параван за безобразията на Прехода, за оправдание на неукостта и крадливостта на неговите копелета, това е ясно. Но трябва да станат ясни и някои други сметки.   Ако някой с дива радост твърди, че „онази“ България два или три пъти е фалирала, хубаво е да му припомним само един чудовищен, реален фалит след 1989 година – плячкосването, извършено от криминалната приватизация, когато държавни активи за близо 30 милиарда бяха разграбени, изоставени или направо унищожени срещу 2 милиарда. Натрапват ни се безталантни манипулатори, които се дразнят, че публиката не им вярва – и отдавна ги е зарязала да разговарят помежду си или пред наивни телевизионни водещи, които имат немалък принос в разпространяването на Мълвата. Един дудне от 20 години за „Случая Георги Марков“ – и вече има несъмнен принос в компрометирането на този писател заради пристрастието си.   Никога няма да научим истината за смъртта му, понеже англичаните не си дават много зор – време е и те да бъдат обявени за „съзаклятници“ с Москва.   Някои хора трябва да благодарят на покойния генерал Владимир Тодоров, че унищожи досието на Марков – понеже щяха да открият друго там, а не кой е поръчал убийството му. „Случаят Марков“ е интересен най-вече с едно: превращенията на един кадърен писател от любимец на Живков и ДС, дори ходатай пред Самодържеца – известна е историята с Асен Шопов, примерно - в човек, внезапно прогледнал за злините на соца.   Големият, цялостният разказ на Марков, докато е бил галеник на властта, никога не е бил особено критичен към нея.   И после следва още едно превращение: желанието му да се прибере в България. Завръщането на блудния син щеше да бъде нещо епохално, с какви ли партизански сериали щеше да ни ощастливи той, а и с късни прозрения за гнилия капитализъм. Тия превращения са по-интересни от всичко друго. Тия дни споменах Ботуш Каишев – едновремешния персонаж на Инкьов от радио „Свободна Европа“. И един читател ме укори, че не съм бил справедлив в оценката си.   Ами, стига са ни тикали в очите тия хорица, безобидни плямпала, сврени зад безопасните си бюра в задграничните радиостанции.   Един Мирон Иванов, който днес мнозина дори не са чували, беше десет пъти по-изобретателно критичен от „Ботуша“, Васил Цонев също. Мнозина изобщо не са в състояние да схванат, как и по какъв начин съзряваше свободата на словото в България, с какви усилия.   Ами сатиричните прозрения на Георги Мишев или Станислав Стратиев?   Не се подавайте на внушенията на зли типове, които мародерстват до насита и погребват неудобните им истини. Има един простичък въпрос, който ще им отправят младите - тях се опитват напълно да скопят и да ги превърнат в безнадеждни скапаняци. Ето го: Кой е истинският виновник за днешния Погром? Не се крийте – казвам го на мародерите - зад единичните успехи на някои деца - погромът в образованието, примерно, е лесно видим, не можете да го скриете зад едно цигане, което завършило в Кембридж.   А как пък ще скриете погрома в тази етническа общност, която е доведена до крайна скотщина? И колкото и днешните млади да са зомбирани от лъжите ви, все някога ще стигнат до друг важен въпрос, ако вече не са стигнали:   Чакайте бре, хорица жалки, на соца му забиха кръста в 1989 година - а вие какво направихте оттогава досега, освен да ни превърнете в рекордьори по нещастия? Няма да успеят да оглупят до такава степен младите, просто няма как да ги долъжат, за да не се сетят за този въпрос. Навремето, във „Всяка неделя“, направих „Час по семейна история“ – публиката посрещна с въодушевление тази рубрика.   Опитайте се и вие – днешните млади, колкото и да ви разубеждават, разродяват и направо обезчестяват, да създадете една мини семейна история, разпитайте родителите си, бабите и дядовците си и други свои близки, търсете техните сравнения между Минало и Настояще, понеже те ще са обективни, житейски изстрадани и честни. Станете изследователи на собственото си Бъдеще.   Не се оставяйте платени клакьори да пълнят главите ви с глупости и дори с безчестие.   Да не мислите, че го правят с идеални цели – идеалите им са в задните джобове, те не обслужват Истината, а търбусите си, нищо друго. Навремето лъжеха Народа с комунизма - ами сега, в името на какво го правят?   Хванете някой блюдолизец и го закарайте, примерно, в Монтанско - отворете му очите за Живота, пазете го от циганите и да остане две-три дни там.   И го питайте сетне, имало ли е някога подобен Линч на Некадърността над Народа. Живеете зле и ще живеете все по-зле, все по-болни, ще се тараляскате в най-загубените автомобили на ЕС, ще ядете най-некачествената храна, ще ви давят язовирите и пр.   И досега главанаците не знаят колко язовира има в страната – а преди една година уж взеха решение всички язовири да се ремонтират. Направиха ли го?   Ядец и дори *урец. Това трябва да е девиза на славното ни време.   Не се оставяйте да ви галят с този *урец.   ***    Карикатурата на Борис Димовски е от сборника му с рисувани умотворения „Време да плачеш, време да се смееш“  ", "date": "2019.06.30", "title": "Миналото - плячка на мародери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397343-30-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "350 г. - Римският узурпатор Непоциан от Константиновата династия е победен и убит от въоръжените сили на узурпатора Магненций.     763 г. - В битката при Анхиало българската войска, предвождана от кан Телец, търпи поражение от византийците, командвани от император Константин V.   1876 г. - Избухва Сръбско-турска война, в която като доброволци вземат участие и много български национал-революционери.   1894 г. - Корея обявява независимост от Китай.   1908 г. - В Сибир е регистрирана огромна експлозия, за която се предполага, че е предизвикана от падането на Тунгуския метеорит.   1908 г. - Турция се включва в Междусъюзническата война.   1925 г. - Завършено е прокарването на телефонен кабел между Европа и Южна Америка по дъното на Атлантическия океан.   1934 г. - В Нацистка Германия по нареждане на Хитлер се провежда брутална политическа чистка всред членовете на Щурмабтайлунг, известна като Нощ на дългите ножове.   1960 г. - Конго обявява независимост от Белгия, една седмица по-късно започва гражданска война.   1971 г. - При катастрофа с кола в прохода Витиня загиват легендарните български футболисти от отбора „ПФК Левски\" Георги Аспарухов и Никола Котков.   1971 г. - Екипажът на съветския космически кораб Союз 11 загива при завръщането си на Земята, след изтичане на въздуха през повредена клапа.   1977 г. - Разпусната е агресивната военна организация СЕАТО.   1990 г. - Източна и Западна Германия сливат икономиките си.   1993 г. - Блага Димитрова подава оставка като вицепрезидент на България.   1999 г. - Българското правителство продава 75% от националния превозвач авиокомпания Балкан на израелската фирма Зееви Груп.    ", "date": "2019.06.30", "title": "30 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/397344-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D1%85%D0%B0%D1%8F", "text": "Всяко момиче си мечтае да стане принцеса. Но не всяка принцеса има щастието да живее в света на приказките. Дори когато е дъщеря на истински крал, а съпругът й е един от най-богатите мъже в света. Принцеса Хая - сестра на краля на Йордания Абдула II - е потърсила убежище в Европа в опит да се спаси от брака си с шейх Мохамед бин Рашид ал Мактум, емир на Дубай и министър-председател на Обединените арабски емирства. 45-годишната жена е потърсила помощ от германски дипломат, като е подала молба за убежище в Берлин и е получила принципно одобрение. Едновременно с това принцеса Хая е кандидатствала за убежище и във Великобритания, тъй като предпочита да се премести да живее в Лондон. Според информация на Daily Beast, Хая се намира в британската столица заедно с децата си - Джалила (11 г.) и Зайед (7 г.). Напрежението около раздялата на Хая и Мохамед бин Рашид ал Мактум може да доведе до дипломатически скандал между Дубай и европейските столици.     Хая бинт Хюсеин е родена на 3 май 1974 г., дъщеря е на йорданския крал Хюсеин и третата му съпруга кралица Алия. Завършила е университета в Оксфорд със специалност \"философия, политически науки и икономика\". В миналото е била професионална състезателка по конна езда, член е и на Международния олимпийски комитет. На 10 април 2004 г. тя сключва брак с дубайския шейх и става една от съпругите му. 69-годишният Мохамед бин Рашид ал Мактум има общо 23 деца (9 синове и 14 дъщери) от шест различни жени. Богатството му се оценява на 4,5 млрд. долара. Само преди година една от дъщерите му принцеса Латифа (33 г.) се опита да избяга от Дубай по море, но беше задържана малко преди да стигне до бреговете на Индия. Латифа е планирала бягството си в продължение на години с идеята да стигне до Съединените щати и да поиска убежище. Подобен опит е направила и една от по-големите й сестри Шамса през 2000 г., но пратеници на баща й също са успели да я открият в Кеймбридж и да я отвлекат. Оттогава тя не се е появявала на публични места, а според Латифа - сестра й е държана в плен в продължение на осем години.     Самата Латифа беше в неизвестност в продължение на 9 месеца след неуспешния опит за бягство, а под натиска на международната кампания в нейна защита Дубай допусна бившия комисар по правата на човека към ООН Мери Робинсън да се срещне с Латифа. Засега германските власти отказват коментар по случая с бягството на принцеса Хая. Според медии от Близкия Изток обаче Берлин е отказал да изпълни искането на Дубай за връщане на принцесата, на която е осигурена охрана от службите за сигурност. Според британски медии - Мохамед бин Рашид ал Мактум е осъдил поведението на съпругата си в пост в Instagram-профила си, в който се възмущава от \"предателството\" й.", "date": "2019.06.30", "title": "Бягството на принцеса Хая"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397345-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%B2%D1%8A%D0%B2-%D1%84%D0%B0%D0%BB%D1%88%D0%BB%D0%B5%D0%BD%D0%B4", "text": "Много ни е историческо напоследък. И възродително някак, родолюбско и българодуховно. В последните дни великобългарското самочувствие така мощно се възвиси, че едно хоро край Рилските езера или пред сградата на Европейската комисия в Брюксел вече не мож' го изрази. То не са исторически паркове, то не са тракийски амфитеатри, то не са подменено съдържание в учебниците по история и поредна заплаха от институционално безхаберие над къщата на поета Пейо Яворов... Само преди няколко дни се откри (е, не съвсем) първият български Патриотленд - всъщност официално наречен Исторически парк.  Не съвсем, защото #PARKAT E HUBAV, AMA NE E GOTOV, както вече си знаем покрай разни други строително-ремонтни дейности из страната. Въпреки това според един от неговите създатели и главен вдъхновител Ивелин Михайлов, представянето му пред публика било наложително, защото много и най-различни платени медии и продажни журналисти били разпространявали лъжи за инициативата и за самия него. Та както Михайлов споделя в едно специално и доста дълго видеообръщение (той има практика редовно да се обръща към народа чрез различни видеа, заснети от самия него в най-различни неформални места) прибързаното откриване имало задачата да спре въпросните манипулации и да покаже на българите, че родният дух е в процес на възраждане, пък макар и още на ниво \"строителна площадка\". В крайна сметка немалко хора се явиха на откриването на Исторически парк, за да преживеят напредналата му бременност и да провидят зад ръчните колички, лопатите, строителните материали и загражденията един истински бъдещ роден Дисниленд със силно патриотичен характер. Един ден, когато това съоражение отвори врати, то ще е нещо като фаст фууд българска история, видеоигра с учебно-патриотичен характер, тюрлюгевеч от миналото по земите ни, че и отвъд него.  Една разходка из парка за няколко часа с все атракционите ще онагледява един период от 10 000 години - от каменно-медната епоха, през траките и римляните, та до разцвета на Първото и Второто българско царство. Отиваш семейно на море, да кажем в Кранево, пък когато времето не става за плаж, палиш опела и отиваш до Исторически парк, за да си повишиш бъргарския дух, да разходиш децата и да им влееш и на тях малко патриотизъм. Купувате си хартиени шапки с родолюбив надпис (нещо от сорта на \"Народът, който се изправи срещу боговете\"), пълните шепите с печен слънчоглед и тръгвате - я тука една старобългарска шатра, я там една крепост ала Бабини видини кули, дръж тука едно копие, хвани тая конска опашка - абе българщина и родолюбие отвсякъде! Сега, никой не крие от бъдещите посетители на своеборазния Патриотленд, че тук реална история няма. Истинските археологически разкопки не са много далеч и не са малко, но пари за тяхното поддържане не се намират, пък и то там не е интересно, нали - само камънаци и полуразрушени основи. А и няма как да се печели, все пак... Да не си помислите обаче, че мястото на Исторически паметник е просто някакво си поле на 33 км от Варна! Всъщност, както твърдят организаторите, тове е много силен енергиен център. Не е ясно колко и защо е енергиен, но то това не е важно. Пък, хайде сега, дори и да не е така, то като се съберат едни 1000 български патриоти на едно място и затуптят сърцата юнашки, ето ти я енергията! Важно е да кажем, че Патриотленд, разположен на 500 дка земя, може и да е родолюбиво предприятие с цел въздигане на българщината, но и то като всеки увеселителен и тематичен парк, каквото е по документи, си има финансови условия за посещение. Стандартният билет засега е 30 лева, като има вариации на цените при различни видове карти. В споменатото вече видеообръщение Ивелин Михайлов призовава активно онези с още несломен български дух да си купят онлайн карти или билети, дори и да не могат да ги използват сега, защото така щели да помогнат на предприятието и да станат негови спомоществователи. Вложението им нямало да се загуби - закупените входни документи щели да важат за една година напред. Михайлов заявява, че лично той не желае да печели от бъдещия туристически хит у нас - иска единствено да си върне харчовете, направени по него и купуването на билети е начин това да стане. Пък че Исторически парк принципно ще печели, доказва цял бизнесплан, според който годишно тук ще идват около 300 000 души, които, естествено, ще си плащат. Смятайте нататък к'во става! С малко по-малко шум тези дни се откри за света и родината още една нова дестинация за българския дух - амфитеатър \"Дамасцена\". Тя, за разлика от Исторически парк, поне е изцяло частна инициатива на един собственик на бизнес с розово масло, известен с инвестициите си в културни продукти. Всъщност името на Стоян Стоянов нашумя с един силно рекламиран и потънал в творчески скандали филм, разказващ личната му история. Кинопроизведението \"Дамасцена\" си беше една неподправена хвалебствена ода за човека, която не влезе в полезрението на доброто българско кино, но за сметка на това даде добър рекламен тласък на други проекти на бизнесмена. Най-големият сред тях е туристическият парк \"Дамасцена\" към дестилерията в Скобелево. В него, наред с демонстрации как се добива известното българско розово масло преди и днес, има потпури от паметници и реплики на антики, намерени по нашите земи. Сред тях бронзови скулптури на Алеко Константинов и неговия бай Ганьо, както и на владетеля на траките Севт ІІІ на кон и втората му съпруга Береника. Тук могат да се видят копия на всичките ни златните съкровища, разположени в коридорите на най-новото в парка - амфитеатъра. Той, както се казва в пресинформацията за мястото, бил точно копие на античните съоръжение от времето на траките (!), а погледнат от високо представлявал кошница с рози. Така че, ако не знаехте, сега сте наясно - тракийците са правели анфитеатри най-вече в тази форма, тъй като най-често са ги гледали отвисоко, вероятно чрез древни дронове. Сцената на амфитеатър \"Дамасцена\" вече е в експлоатация, като на откриването й в навечерието на Еньовден (кога иначе), наред с фолклорни, акапелни и поп изпълнения, имаше и древен тракийски ритуал, пресъздаващ битката между Доброто и Злото. Той достига до нас, благодарение на добрата памет и театрална интерпретация на органицацията за възстановяване на дребните български добродетели \"Бага Тур\". Гвоздеят в програмата по откриването беше концерт на певицата Марияна Попова, която изпя песента \"Две хубави очи\" по едноименното стихотворение на Яворов. Музикалното произведение на свой ред беше предизвикало скандал относно авторските права на кадрите, използвани във видеоклипа към него, но господин Стоянов внесе яснота по казуса, като припомни публично, че филмът си е негов, следователно и кадрите му. Докато известната певица пееше яворовите безсмъртни стихове на сцената на новия, мадерен тракийски анфитеатър обаче, къщата на поета в София отново излезе на пазара. За трети път.     Казусът с нея е познат и доста сложен - фирма \"Дом Яворов\" ЕООД, която е собственик на имота, не може и не иска да го стопанисва по ред финансови и други причини, затова и го предлага на обществен търг чрез частен съдия изпълнител. Преди по-малко от година ситуацията беше същата и тогава кметът на София Йорданка Фандъкова авторитетно се произнесе, че този паметник на културата трябва да стане държавна собственост. Впоследствие обаче се оказа, че заради финансови и правни тежести, инвестицията е рискова дори и за държавата България. И ето го резултатът - Яворовата къща, мястото, което още пази духа на любовта между поета и неговата Лора, домът на една от най-забележителните ни културни фигури, пак е достъпна за всички, които я пожелаят. Това означава, че рискът някой да си я напазарува на принципа, по който е придобита например Къщата на ягодите (която от години е оставена от собственика си Валентин Златев да се руши) е реален. И както ни е научила новата ни история, най-вероятната съдба на мястото след това ще бъде наложително събаряне и скоростно построяване на поредния бетонно-стъклен архитектурен буркан, в който да се помещават офиси за и ние-не-знаем-какъв-точно-бизнес. А след това, в момент на силен родолюбив порив, някъде на фасадата му може и да се намери място за една паметна плоча, припомняща, че някога тук е бил яворовият дом. Или още по-патриотично - скулптурата на поета, която сега стои самотно в двора на старата къща, може да бъде достойно декорирана във фоайето на новата сграда, някъде там между гранитените плочи на пода, вегеталната стена с вградените прозрачни асансьори и рецепцията във вид на развята конска опашка например.  Така, както сме тръгнали да интерпретираме родната си история и да пазим паметта на българския дух и традиции, най-вероятно скоро ще станем  Първата страна парк в света . Ми то ние сме наполовина готови - имаме си статуи на владетели със светещи очи, античните разкопки на София са приятно \"отремонтирани\" с нови плочки и красиви тухлички още от времето на Божидар Димитров (Царство му небесно!), а цялото древно ларго от три години стои \"зазимено\" в центъра на старата Сердика. Красивите софийски къщи падат като отстреляни войници една по една, но пък на тяхно място се извиват удивителни архитектурни \"реплики\" на нещо видяно някъде из Дубай, около което е много удобно да се вихрят спонтанни хорА. Някогашната ни Софийска градска библиотека отдавна е гранитен хотел, дори и Мавзолеят, дето си беше готов атракцион, отиде в историята, за да може на неговата прощадка за се строят арт инсталации в образа на портативни Бронзови къщи за по два милиона. Ама то ние исторически паметници вече си имаме - я вижте само какъв величествен Паметник на Съветската армия си притежаваме в София! А като добавим Альошата в Пловдив? А подобните в Бургас, Сливен, Тутракан, Шумен, Ямбол, Стара Загора, Плевен, Добрич и т.н.? След като стана ясно и че Русия иска да наказва онези, които посягат на паметниците им в други страни, предлагам направо й да дадем пълномощия да управлява нашата  Първа страна парк в света . Те са добри стопани - знаят кога да бият, но и знаят кога да галят, така че няма от какво да се притесняваме. То и сме свикнали. Пък и без това споменът за братското им присъствие у нас отново се възражда, така че вместе... пардон, заедно ще бъдем истинска, непобедима сила в атракционното изкуство, което ще изведем на държавно ниво на световната политическо-увеселителна сцена. Що се отнася до съборените къщи на поети, писатели, интелектуалци и някогашни политически величия, колко му е да отделим още едни 500 декара някъде из софийските полета (а може и в Борисовата градина - нали сега там общината ще си взима някаква част) и да опънем едни реплики! Слагаме екскурзоводи, отваряме два ресторанта с патриотична храна - единият на името на Тодор Живков, другият - на Че Гевара, инсталираме тонколони за непрестанно хоро и тук-таме Софи Маринова, пускаме стадо овце да пасат, ограждаме наблизо трасе за каравана парк и ето ти го - хем патриотично, хем увеселително, хем печелившо. Може и артисти, маскирани като исторически личности, да пуснем да обикалят. Хаората ще се снимат като луди с тях! Заставаш до Яворов и вирваш палец нагоре. Прегръщаш Ботев и вдигаш знак за победа. Седиш в коленете на Вазов, правиш заешки ушични на Йовков, мижиш с едно око до Гео Милев. Кеф! Единственото, което ме притеснява обаче, е, че нещо се запъвам над въпроса как точно да кръстим нашата  Първа страна парк в света . ПСПС не е много атрактивно, признавам. Нещо по-модерно трябва, по-маркетингово. Може би... Бутафория? Или пък Фалшленд?    ", "date": "2019.06.30", "title": "Добре дошли във Фалшленд!"}
{"url": "http://www.classa.bg/%D1%81%D0%B2%D1%8F%D1%82/item/397346-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2%D0%B5%D1%87%D0%B5-%D0%B8%D0%BC%D0%B0-%D0%B2%D0%BE%D0%B9%D0%BD%D0%B0", "text": "Венецуела продължава да бъде на ръба на гражданската война, но истината е, че част от страната вече е арена на реални битки. В средата на юни в град Уреня беше открит разчлененият труп на един от членовете на колумбийската ELN (Национална освободителна армия на Колумбия) - левичарска милиция, бунтуваща се срещу правителството на страната.  Този случай насочи вниманието към борбите в източната част на страната между колумбийски милиции, престъпни картели и венецуелската армия. Части от тялото на войника от ELN бяха разпръснати из целия град, включително пред местния пост на венецуелската армията, където бе намерена главата на жертвата. Убийството потвърждава две неща. Първо, че ELN вече е разширила силите си по цялата граница между Колумбия и Венецуела - процес, който започна още през април 2018 г. и продължава да търпи развитие. Второ, че редица престъпни организации събират сили, за да се противопоставят на това разширяване. През последните два месеца в някои от градовете и от двете страни на границата (и най-вече в колумбийския Кукута) се заражда епицентърът на нов конфликт, който включва постоянни заплахи, публични убийства и тормоз срещу колумбийски и венецуелски граждани. На практика за всеки, който по един или друг начин е свързан с някоя от враждуващите страни, съществува реална опасност. Ескалацията на насилието се случва в област, в която от началото на 2012 г. досега вече има регистрирани най-малко 9000 убийства - около 4000 от колумбийската страна и вероятно над 5000 от венецуелската страна, където точност в цифрите не може да има заради липсата на официална статистика. В момента най-изразено е насилието в департамента Норте де Сантандер в Колумбия и в провинция Тачира във Венецуела.  До 2017 г. се смяташе, че ELN контролира само граничния пункт в Кататумбо, но сега нещата по картата са се променили, след като партизаните от ФАРК подписаха мирното споразумение с официалната власт в Богота, докато ELN отказаха да свалят оръжия. Ако преди силите на Национална освободителна армия на Колумбия бяха концентрирани предимно в една област, сега те са се укрепили по цялата граница с Венецуела и между тях и венецуелската армия цъфти разбирателство.     Именно това разбирателство между милицията и силите на Мадуро добавя нови опасни нотки в цялата тази смесица от насилие. Венецуелските военни сили засилват присъствието си в отделни щати, където мнозинството от хората се противопоставят на правителството на президента Никола Мадуро. Мисията е да се засили териториалният и социален контрол в тези области. От другата страна е \"Кланът от залива\" (Clan del Golfo) - колумбийски наркокартел (преди това нео-пара-военно формирование), участващ в гражданската война в Колумбия. Кланът има територии в граничния регион още от самото си създаване. Освен тях важна роля в региона играят и картелът \"Лос Растройос\" и бандата Линеа, които участват във всяка една престъпна дейност - от трафик на наркотици и оръжие, до изнудвания, покушения и отвличания в градове и от двете страни на границата. Цялото това струпване на враждебни една към друга сили само се засили с началото на годината, след като и ELN, и венецуелската армия концентрираха сили в региона, подпомогнати от венецуелски проправителствени милиции, с които ELN бързо успява да сключи споразумения. Не е тайна, че между колумбийските партизани и проправителствените сили във Венецуела има идеологически флирт. Те също споделят изначални общи крайнолеви идеали, а целите им за постепенно отстраняване на картелите (и заемането на техните позиции) също спомага за изковаването на съюз, макар и не особено стабилен. Той обаче позволява на ELN да изтласка множество престъпни организации, включително и \"Клана от залива\". Същевременно с това растат и сумите, които се печелят от незаконния трафик на хора и вкарването на стоки във Венецуела. И тъй като официалните отношения между Венецуела и Колумбия преминаха от просто влошени лоши към несъществуващи, престъпността се увеличи, както и конкуренцията между различните групи - ELN, \"Кланът от залива\" и други - опитвайки се да контролират различните престъпни дейности в региона. Промяната в баланса на силите води и до други изменения - традиционно враждували групировки и картели сега обединяват усилията си, за да отблъснат настъпващите сили. Това доведе до още допълнителни сблъсъци и изблици на насилие - шест отделни престрелки по мостове от двете страни на границата, както и няколко публични убийства около град Кукута. Човекът, за когото се смята, че е отговорен поне за някои от тези убийства, минава през псевдонима \"Ел Паиса\" и твърди, че е член на \"Клана\". Миналия месец се появи запис, за който се твърди, че съдържа съобщение от него. В аудиофайла той твърди, че ще вземе \"с кръв и огън\" обратно контрола на изгубените от групировката му територии. \"Ел Паиса\" открито отправи предупреждение към ELN да напусне района, иначе членовете й ще изчезнат безследно, накълцани на парчета - предупреждение, което последният случай в Уреня подчертава дебело.  В града сега има обявен полицейски час. А накрая страдат обикновените хора - бизнесът и предприятията почти са спрели работа, а училищата са затворили врати - една от многото жертви на насилието в региона.  ", "date": "2019.06.30", "title": "Във Венецуела вече има война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397347-%D0%BA%D0%BE%D0%BB%D0%BA%D0%BE-%D1%81%D1%82%D1%80%D0%B0%D1%88%D0%B5%D0%BD-%D0%B1%D0%B5%D1%88%D0%B5-%D1%81%D0%BE%D1%86%D0%B0-%D0%B8-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%E2%80%93-%D0%B4%D0%B2%D0%B5-%D0%BC%D0%BD%D0%B5%D0%BD%D0%B8%D1%8F-%D0%B7%D0%B0-%D0%BC%D1%83%D0%B7%D0%B8%D0%BA%D0%B0-%D0%B8-%D1%84%D0%B8%D0%BB%D0%BC%D0%B8", "text": "Искат да напишат измислена история на соца – само Белене, лагери, убити, репресии – 45 години. А то соца не е едно и също. Има сталински период до 1957, после разобличаване на сталинизма, закриване на лагери, смекчаване на режима. После, след споразумението от Хелзинки 1975 г., падат още ограничения и забрани. Сега викат – нямало никаква култура от Запад, слушали сме рок тайно и т. н. Много страшен бил тоя соц, много забрани… Айде, да не почваме сега да си припомняме кой как е слушал рок, това беше масово по всички студентски и ученически събирания, поне от началото 70-те нататък има достатъчно хора, които помнят. И какви грамофонни плочи е имало (внесени от чужбина, по 20 лева на черно, или от магазините на „Балкантон“, там имаше и вносни, 6 лв. плоча. А за 2,30 ли, за 4 лв. ли беше вече в края на комунизма, си купих на „Пинк Флойд“ „Моментари лапс ъф ризън“, на „Балкантон“). Или какви филми сме гледали. Нещо важно, което го нямаше по екраните, го имаше в кинокръжоците и кинолекториите в кино „Дружба“ (днешното „Одеон“).    Имаше и цензура, изрязани голи сцени от „Забриски пойнт“. Някои филми не смееха да пускат, това е дълга приказка да се разказва. Понеже спорят кой филм бил забранен, кой го давали, ще си дам труда да извадя програми на кината от 70-те и 80-те години от стари вестници. С „Кръстникът“ и др. И онези незабравими опашки за билети за западен филм пред киносалоните… Като студент написах гневно антрефиле, как може да дават толкова пари за филм като „Междузвездни войни“, а от 50 филма на Бергман са показвали само 9, от 38 на Буюел, са показвали само 10 и т. н. не помня точно. Цитирах Фелини, изказал се язвително за „Междузвездни войни“ (от интервю с него, препечатано в сп. „Лик“). Занесох дописката в „Пулс“, редакторката се притесни, вика – занесете я на главния редактор. Божидар Божилов седеше в кабинет с отворена врата, покани ме, прочете я, каза „Много хубаво“ и я подписа. Излезе в следващия брой и не ми се вярваше. Сега е смешно. „Звездни войни“ е образец на културата, къв Бунюел, къв Фелини… Оня ден гледам програмата на кината – ми то и сега няма какво да се гледа. Няма вече опашки пред кината. Можеш да гледаш филм с 3-4 души в салона. Ако влезеш в торент сайт, може да дръпнеш всичко, ама това вече е дар от технологиите, не от падането на комунизма. И е противозаконно. И времето се промени – сега най-много се гледат сериали, онези имена от киното останаха някъде в историята. Някои промени ги приписват на комунизма – ами да, не е имало интернет тогава, ама и на Запад не е имало. –  От фейсбук страницата на Иван Бакалов Вбесена съм от БНТ! Ще пиша на и. д. директора Кошлуков, та ако ще повече да не ме пуснат в обществен ефир! Един музикант се изказа по въпроса на историята на социализма и учебниците, поканен от Георги Любенов. Музикантът е Стоян Михалев, от управителното тяло на ДСБ. Ако нещо много ме притеснява в последните няколко дни, то е пълната загуба на връзка с действителността! Все едно е декември 1989 г. и съм на площада пред „Александър Невски“ . Викаме като побъркани „Долу БКП“, „Вън мафията“ и други пароли на СДС. Михалев ме върна и във времето на загубените парламентарни избори 1990 г. Тогава с колеги от в. „Демокрация“ седнахме на улицата и за часове блокирахме транспорта по „Раковски“. Търсехме демократическа справедливост от тогавашния американски посланик Сол Полански, защото БКП беше спечелила парламентарно мнозинство. Това беше исторически недопустимо! Така мразех Тодор Живков и цялата му оядена номенклатура, че не се прибирах при семейството си, забравих деца и съпруг! Ало, Михалев! Аман от партийно демагогстване, че тотално са ни изключили от западната цивилизация! Гледах спектакъл на Питър Брук „Сън в лятна нощ“! Не знаете кой е Питър Брук? Лошо! Ако пък случайно знаете, значи сте лъжец и приказвате от екрана на БНТ празни думи. Не сме чели книги по онова време? Аз, както и целият ми студентски поток от филологиите на Софийския университет, имахме достъп до най-скандалните имена на екзистенциализма. През ранните 80 години превеждахме писмата на Антонен Арто с такава стремителна скорост, че французите ни завидяха. Ненавистният комсомол не ми попречи на мен, както и на моите приятели да слушаме каквато си искаме рок музика, каквото и да приказва Кирил Маречков. Беше скучно с учебниците в гимназиите, но кой им обръща внимание. (Подозирам, че и днешните тийнейджъри толкова и ще четат учебниците си по история, сигурно се чудят за какво е тази дандания!). Толкова бяхме луди по киното, че не пропускахме нито един американски, италиански, британски или френски филми. Това Фелини, Антониони, Бергман, Копола ни събираха на такива дискусии, все едно Запад и Изток имат общи етически и естетически проблеми. Живков прелъстяваше на 8 март златната младеж в зала Универсиада и беше голяма меланхолия да не си от богоизбраните. Е, аз не бях, защото съм от потеклото на „бившите хора“. И не понасях неравенствата, които този измислен комунистически модел уж щеше да унищожи, ама не. Не стана. Стояне, драги! Не се дръж като партийна шаманка от екрана. Не казвай на публиката как да мисли за миналото правилно, според демократичните ти опорни точки. Не я омагьосвай, че е геврек. Не е геврек. –", "date": "2019.06.30", "title": "Колко страшен беше соца и какво да влезе в учебниците – две мнения за музика и филми"}
{"url": "http://www.classa.bg/%D1%81%D0%B2%D1%8F%D1%82/item/397338-%D1%8F%D0%B6,-%D0%B7%D0%B0-%D0%B4%D0%B0-%D0%BF%D0%BE%D1%80%D0%B0%D1%81%D0%BD%D0%B5%D1%88-%D0%B3%D0%BE%D0%BB%D1%8F%D0%BC", "text": "Редя се аз на опашка пред касата на голям хипермаркет и, за да си занимавам мозъка с нещо, разглеждам не съвсем дискретно съдържанието на пазарските колички на хората, които се редят пред мен, зад мен и на съседната опашка. Забавно е, защото го сравнявам с моето. Резултатът от сравнението ме изпълва с гордост и самочувствие до такава степен, че ми иде веднага да стана инфлуенсърка, за да набивам канчето на онези, които не се хранят здравословно като мен и поради това няма да живеят 120 години. Ето какво се констатира с един бърз поглед в свободно избрана количка, бутана от родителско тяло с тлъстини, преливащи от всички отвори на лятното облекло. 1 кутия вафлени кексчета 2 стека българска бира 2 пакета замразени пилешки воденички 3 бутилки (1,5 л) газирана напитка, жълта на цвят 3 хляба (по 1 кг.) от брашно тип 500, на филийки 1,5 кг \"специално предложение от нашата витрина\" (имитиращ?) млечен продукт 1 пакет чипс с вкус на барбекю 1 пакет \"Зайо Байо\" 12 кебапчета от топлата витрина 1 чифт джапанки, 43-44 номер Нито един стрък селъри, нито една фибра, нито една перка от прясна риба! И заек няма въпреки подлъгващото наименование на снакса.  Затова пък сметката накрая излиза \"тънкач\" - на стойност е горе-долу колкото две бурканчета каперси от Южна Испания, които Енджи Касабие би си купила, за да освежи салатата си от 124 ккл. Да, ама ще кажете вие, кой ги има парите на Касабие, за да си купува такива изгъзеници, при положение че жената ходи с тоалет на Диор и две кила изумрудена огърлица дори до тоалетната? И ще имате право, разбира се. Опростен и опростачен ще звучи проблемът, ако категорично заключим, че богатите са слаби и красиви, а бедните - дебели и грозни. А да, и по-болни. Какво и в какви количества слагаме на масата обаче, не е толкова въпрос на средства, колкото на манталитет.     Имам сериозното подозрение, че дори да влезем в някакъв sci-fi сценарий, в който бедните стават богати и обратното, положението с храненето няма да се промени драстично.  Новите богати ще започнат да си купуват като невидели свински вратни пържоли всеки ден, а не само в промоционалните понеделници. Новите бедни ще прибегнат до по-евтини алтернативи, за да поддържат здравословната си диета. Защото уви!, бедността Е порок, но в наши дни вече не толкова порок на кесията, колкото на мисленето. Прочетох някъде, че в Щатите, където процентът на болестно затлъстелите хора е най-висок в целия свят, са решили да борят проблема със затлъстяването, като борят бедността.     Там отдавна са установили, че има връзка между ниските доходи и поглъщането на големи порции от евтина, лесно достъпна и нискокачествена храна. Самопровъзгласили се борци от фронта за освобождението на нацията от калориите заклеймяват големите вериги за бързо хранене като престъпни, обвинявайки ги в нарочно зарибяване на американците по пърженото пиле, пайовете с кайма и газираните напитки. Само че на средния американец не му пука кой от какво иска да го освободи, защото той си обича калориите и поне засега не изпитва особено желание да се разделя с тях. Според данни на Европейската асоциация за изследване на затлъстяването (ЕАSO) броят на българите с тегло над нормата е 1,5 милиона души. Най-плашещата прогноза е, че до 2030 г. 90% от нас ще имат този проблем. В случая обаче причината за съществуването на правопропорционалната взаимовръзка между нарастващото шкембе на българина и ескалиращите статистически резултати трябва да се търси не в ниските му средни доходи, а в някои непоклатими аспекти на народопсихологията му. Защото българинът и преди 50 години не е карал мерцедеси и не е ходил да хваща тен на о-в Пукет, но тогава имаше средно само по нула-цяло-и-пет дебели деца на клас, а дедо изглеждаше като Мел Гибсън, нищо че закусваше хляб със сланина и 50 грама ракия. Разбира се, проблемът с дебелеенето в днешно време не е българско изобретение, а е болест, която засяга всички развити страни по света - нещо, което учените отдават на завишената консумация на мазнини, захар, животински продукти и преработени храни. Обаче аз продължавам да твърдя, че не ГМО-царевицата запушва артериите на сънародниците ми, а пословичното им тесногръдие и криворазбраното \"придържане към традициите\" във времена, в които вече нищо не е такова, каквото беше по времето на дедо. За да не съм голословна, стъкнах импровизиран списък с постулатите, към които българинът ревностно продължава да се придържа и заради които в момента страната ни е в топ 10 по наднормено тегло в Европа. \"Ако няма месо, значи не е ядене\" Аз съм пескатарианка от много години. За тези, които си мислят, че пескатарианецът е човек с някакво нелечимо венерическо заболяване, ще уточня - това е веган, който по изключение консумира риба. Заклевам се, не е имало случай, когато се запознавам с някого и, разбирайки, какво ям и какво не ям, да не възкликне: \"Ама как изобщо си жива? Аз ако не хапна месо, все едно изобщо не съм ял\"... В първите години си правех труда да отричам, че \"живот, в който няма кюфте, е лишен от смисъл\". Опитвах се да обясня, че преминаването към различен тип хранене е въпрос на \"препрограмиране\" на мисленето. Вкусът към определени храни и напитки може да се усвои, също както се учим да плуваме или да сменяме спукана гума. Не се раждаме с генетично \"зададен\" вкус към храната, така че е съвсем възможно да го променим, когато желаем. С течение на времето обаче ми стана досадно да говоря на тази тема с хора, които така или иначе нямат желание да чуят, затова сега на въпроса как може да не ми се прияжда кюфте просто отговарям: \"Майтапя се бе, ям си тайно\". Облекчението у събеседника ми след подобно откровение е огромно, защото съм затвърдила мнението му, че веганите и тем подобни са преправулници само искат да изглеждат куул, но иначе любимото им животно не е застрашената от изчезване шипоопашата костенурка, а прасето. Във всичките му разфасовки. \"Ако детето е слабо, значи е болно\" Дори модерните баби, тези, дето си правят фотоепилация на мустака и тригълника, не могат да се отърсят от водещото през епохата на зрелия социализъм естетическо схващане, че хубавото бебе е бебето с \"гривнички\". Разбирай, пластове от тлъстини по ръчичките и краченцата. Деца като мишелинови човечета! Днес не само бабите са в ролята на мажоретки, които поощряват вредните хранителни навици у децата с банички, юфка, пържени филии и мекици. Обезсилени от \"живота, вселената и всичко останало\", родителите се опитват да спечелят благоразположението на психясалите си наследници с тонове мъфини, шоколадови яйца, вафли и снаксове. Усилията им да се харесат на собствените шестгодишни Роналдовци и Принцеси Елзи, както и на родителите на други шестгодишни измислени и истински герои, кулминират в класиката \" \", със 120 гости, джендър клоун, Спайдър-мен и 30 пици с размерите на руската подводница \"Белогород\". Според статистиките на СЗО всяко пето дете до 12-годишна възраст и всяко трето в пубертета у нас е с наднормено тегло. \"Колкото повече, толкова повече\" Знам, че леко плагиатствам от Мечо Пух, но в случая не става въпрос за неговия любим мед, а за всичко, което българинът би погълнал не толкова от глад, колкото от чувството за непр**баност. Чувство, което, между впрочем, е ръководен принцип в живота му от люлка до гроб. Италианците казват, че перфектната пица е тази, която се състои от максимум три продукта. За българина обаче перфектното ястие е това, в което има от всичко по много. Още повече, ако е поръчано в заведение. Така или иначе ще се дават пари, поне да има за какво. Да не е луд да даде 20 лева за осем скариди, гарнирани с два стръка трева, като за половината от тази сума може да сгъне шест кебапчета, две бири и половин хляб. По същата логика пицата по български съдържа няколко вида колбас, кашкавал, гъби, зарзават, половин шопска салата, варено яйце, кисела краставичка, маслини и в допълнение е обилно полята със съдържанието на всички солнички и шишета с безплатни подправки, които има на масата - майонеза, кетчуп, шарена сол, лют червен пипер, а защо не и самардала! Или както би казал шеф Манчев: пълен манджурляк. Само че нашият гурман нехае за мнението на шефа, защото знае най-добре: \"Маргаритата\" е за балъци. \"Ще го доям това, за да не иде зян\" Виц. Една 60-тина годишна жена отива при джипито и му се оплаква, че я болят коленете и се задъхва като изкачва стълбите. Докторът й казва: \"Госпожо, трябва да отслабнете малко.\" А тя: \"Е как да отслабна!? Като изляза с внучето, то постоянно иска да му купувам разни неща за ядене, ама после хапне две хапки и аз, за да не стане зян, го дояждам.\" Докторът решил да се направи на духовит и казал: \"Ами вземете си прасе!\" Само че, несхванала смешката, пациентката възкликнала: \"А, не, докторе, няма да мога да дояждам и на прасето!\". Толкова по тая точка. Напоследък телевизионният ефир изобилства от кулинарни предавания, в които хора пазаруват отговорно с платнени чанти и готвят здравословна храна. Блюдата са за чудо и приказ, дори шеф Манчев цъка одобрително с език, макар да знаем колко обича сармички и че пържи всичко в масло. Самите готвачи са от диапазона на близначките Толеви до рапъра, който се хвали, че артистичният му псевдоним вече не отговаря на реалността, защото станал 74 кила, благодарение на веганската диета от попара с бадемово мляко и соеви кренвирши. А зрителят си седи вкъщи пред телевизора, гледа ги тия смешници и чука на дърво, че, слава Богу, не е изпаднал дотам, че да яде кълнове, и се хили тържествуващо. И както се хили, изведнъж се озъбва.  ", "date": "2019.06.30", "title": "Яж, за да пораснеш голям..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397340-%D1%89%D0%B5-%D0%B8%D0%BC-%D1%80%D0%B0%D0%B1%D0%BE%D1%82%D0%B8%D0%BC-%D0%B7%D0%B0-560-%D0%BB%D0%B2-,-%D0%B0%D0%BC%D0%B0-%D0%B4%D1%80%D1%83%D0%B3-%D0%BF%D1%8A%D1%82", "text": "\"Аз на тия няма да им работя за 560 лв.\" е добре познат рефрен от българската реалност.  . Едва ли обаче има изненадани от този факт. Да се говори за мързел, е простото обяснение на един доста по-сложен и мащабен проблем, който с годините ще става все по-тежък.  Преди да търсим причините, нека първо погледнем цифрите. Близо 21% от младите българи между 20- и 34-годишна възраст нямат някакво явно занимание (учене или работа). По-голямата част от тях живеят в малките населени места - малки градове и села. 56% са етнически българи, около 30-33% са роми. Останалите са от други малцинства. 2/3 от тази група са жени спрямо 1/3 мъже. 60% са без образование или с основно, 30% са със средно. 70% нямат регистриран личен доход.     Това е картината на младите безработни хора. Докато малки населени места западат все повече, населението им изпада в летаргия - без добро образование, без перспективи освен бачкаторските в чужбина и ако изпадне \"нещо\" по родните места и близките градове. По-големите също вече не са кой знае каква опция, тъй като разходите за наем, сметки и издръжка обезсмислят местенето от дома. Добавете към това работата \"на черно\", където договорните отношения са устни. Добавете криминалния елемент на \"заетост\" и картината ще стане пълна. Вярно, далеч не хубава, но пълна.  За много от тези млади хора предлаганите работни условия изглеждат като нещо обидно - ниски пари, които не стигат за почни нищо от нуждите на един човек в разцвета на силите си, често лошо отношение от страна на работодателите и на практика абсолютно нищо от това, което майки и бащи са разказвали за \"доброто старо минало\". Когато си на 18 г. и си отраснал с приказките за едномесечни отпуски, карти за морски курорти, спокойна и сигурна работа, \"гарантирана от Бай Тошо\", изглежда лесно да теглиш една дълга на всичко. В противен случай - да разчиташ на тежки полулегални схеми или на малко пари от няколко работни места. Нито едно училище не може да те подготви за тази сурова реалност. Или за това, че пропуснатите възможности от 20-те години имат неминуеми последици в целия последващ живот. Голяма част от тези млади хора нямат какво особено да предложат на пазара на труда, а повечето от тях си мислят, че няма и какво толкова да научат, че да подобрят живота си. Въпросът е, че тази позиция е лукс, който никой вече не може да си позволи днес. И за всяка работа - колкото и тежка и неприятна да е тя, опитът, който се трупа, често е по-ценен от възнаграждението, което се получава в края на месеца. Големият проблем е, че ако днес този професионален ступор все още е възможен и тези хора живеят с него - без работа и без образование, скоро той ще струва все по-скъпо и по-скъпо - както на икономиката, така и на самите хора. Ако за един човек на 20 г. липсата на компетентност е нещо, което може да се поправи, след 10 години, когато в картината се появят семейство и деца, тези товари ще тежат двойно повече. А бедността ще се предаде по наследство.  ", "date": "2019.06.30", "title": "\"Ще им работим за 560 лв., ама друг път\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397341-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B0-%D0%BD%D0%B0-%D1%80%D0%B0%D0%B4%D0%B5%D0%B2-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81-%D1%82%D1%80%D1%8A%D0%BC%D0%BF-%D0%B7%D0%B0-f-16", "text": "Военният министър Красимир Каракачанов отрече твърденията на президента Румен Радев за цена от над 3 млрд. лв. за покупката на изтребителите F-16 и му препоръча да търси преговори със \"своя американски колега\" Доналд Тръмп, ако има съмнения за неизгодни условия по сделката. \"Реално цената на изтребителите F-16 е 2,2 млрд. лв. Аз не знам от къде Радев твърди, че са 3,2 млрд. лв., след като още преди 10 дни ние сме му изпратили, по негово искане, предложението за договор\", каза Красимир Каракачанов, цитиран от БНР. Той признава, че ще има \"определени корекции\" по договора, за които президентът е бил информиран своевременно. В петък президентът Румен Радев подложи на остра критика подготвяната сделка за закупуване на изтребители F-16 за българските ВВС, като обяви, че снижаването на цената по офертата може да \"свие драматично бойните умения\" на самолетите.     \"Дебатът за изтребителите F-16 бе опорочен. Сега се движим към скъпи самолети с жестоко орязано оборудване. F-16 е самолет с високи бойни способности, но е само върхът на пирамидата. Реалностите разкриват непрекъснато наивността на българското правителство по отношение на програмата. За нашите минимални изисквания, офертата беше над 3 млрд. лв., и то при 100% авансово плащане. Ако един компонент не е пълноценен, бойните умения драстично се свиват. При тази програма ФМС преговори за сваляне на цената няма. Единственият начин за сваляне на цената е да се откажеш от нещо. Правителството предприе ход за сваляне на цената чрез орязване на пакета\", каза Румен Радев в интервю за \"Панорама\" по БНТ. Красимир Каракачанов посочи, че преговорният процес за модернизирането на военната авиация е бил достатъчно труден, за да не се разреши през последните 10-12 години. \"Ако беше лесно, самият президент Радев, още когато беше командващ на ВВС, щеше да реши проблема. Само че той не се решава вече 10-12 години. Сега сме на крачка да сключим договор\", каза още Каракачанов. \"Президентът можеше чрез ранга, който заема, да потърси контакт със своя американски колега и ако има някакви съображения, да ги каже и да помогне малко в този процес, защото е лесно да критикува, трудно е да се върши работа\", добави той. Каракачанов прогнозира, че внасянето на проекта за сделката в Народното събрание може да стане до края на юли, преди началото на парламентарната ваканция.", "date": "2019.06.30", "title": "Каракачанов препоръча на Радев да преговаря с Тръмп за F-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397342-%D1%81%D1%8A%D0%B1%D0%BE%D1%80-%D0%BD%D0%B0-%D1%81%D0%B2%D0%B5%D1%82%D0%B8%D1%82%D0%B5-%D1%81%D0%BB%D0%B0%D0%B2%D0%BD%D0%B8-%D0%B8-%D0%B2%D1%81%D0%B5%D1%85%D0%B2%D0%B0%D0%BB%D0%BD%D0%B8-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%BF%D0%B0%D0%B2%D0%BB%D0%BE%D0%B2%D0%B4%D0%B5%D0%BD", "text": "\" ( ).      ( ). \"[Иосифа и Матия] х ( ).       \"Иисус е имал и  , но те заемали второ място, не се ползвали с такава чест, нямали такава смелост, не участвали в толкова тайни, както дванайсетте ученици. Тези били особено отличени и съставлявали хор около Царя, това били най-приближените хора до Учителя\" (Св. Йоан Златоуст).    ", "date": "2019.06.30", "title": "Събор на светите славни и всехвални дванадесет апостоли (Павловден)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397337-%D1%85%D0%B0%D1%88%D0%B8%D0%BC-%D1%82%D0%B0%D1%87%D0%B8-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0-%D1%87%D0%B0%D1%81%D1%82%D0%B8-%D0%BE%D1%82-%D1%81%D1%8A%D1%80%D0%B1%D0%B8%D1%8F-%D0%BA%D1%8A%D0%BC-%D0%BA%D0%BE%D1%81%D0%BE%D0%B2%D0%BE", "text": "Президентът на Косово Хашим Тачи заяви, че ще работи за присъединяване за населената предимно с албанци Прешевска долина в Южна Сърбия към територията на най-младата държава на Балканите.    Зловещо предупреждение: Балканите ще се превърнат в ад за още 100 години! Това написа Тачи в своя профил във „Фейсбук\", където публикува снимка от срещата си с бившите лидери на Армията за освобождение на Прешево, Медведжа и Буяновац.   Трите общини на Прешево, Медведжа и Буяновац се намират в югозападната част на Сърбия и са населени предимно с етнически албанци. Под снимката Тачи написа следното: „Всеки един албанец, който живее в долината на Прешево мечтае за обединението с Косово\". „Обещавам да работя с нестихваща политическа воля за превръщането на тази мечта в реалност\", написа още Хашим Тачи.    Изявлението на косовският президент в социалната мрежа бе направено на емблематичната за сърбите дата - Видовден, на който през 1389 г. се е състояла битката на Косово поле между османския султан Мурад I и обединените християнски сили под водачеството на сръбският княз Лазар, уточнява bTV.    През 1989 г. на Косово поле Слободан Милошевич произнесе реч по случай 600 години от битката, с която мнозина смятат, че се е засилило вътрешното напрежение в Югославия.    През 1992 г. федеративната република се разпадна с поредица от кръвопролитни конфликти и войни, последната от която доведе до обособяването на Косово като независима държава.", "date": "2019.06.30", "title": "Хашим Тачи се закани да присъединява части от Сърбия към Косово"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397332-%D1%81-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D0%B7%D0%B0%D1%85%D0%B2%D0%B0%D0%BD%D0%B5-%D1%81%D0%BB%D0%B0%D0%B2%D0%B8-%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%D1%88%D0%BE%D1%83%D1%82%D0%BE", "text": "Шoyмeнът вeчe ĸpoи плaнoвe. Зa ниĸoгo нe e тaйнa, чe ĸpaят нa „Шoyтo нa Cлaви\" e близo. Toвa e пpичинaтa, пopaди ĸoятo Cлaви Tpифoнoв вeчe ce e нacoчил ĸъм нoвия ceĸтop, в ĸoйтo cмятa дa ce peaлизиpa. Ocтaвa пoчти мeceц дo ĸpaя нa шoyтo, ĸoeтo ce въpти в eфиpa oт 19 гoдини нacaм. Paзбиpa ce бъpзo плъзнaxa cлyxoвe зa пpeдcтoящaтa cъдбa нa Cлaви Tpифoнoв и eĸипa мy. Шoyмeнът вeчe ĸpoи плaнoвe Eднa oт нaй-тиpaжиpaнитe вepcии нaпocлeдъĸ e, чe Cлaви Tpифoнoв щe ce впycнe в пoлитиĸaтa, oтбeлязвa „Гaлepия\". Дopи тoвa дa ce oĸaжe вяpнo, шoyмeнът вeчe ĸpoи paзлични пpoeĸти зa мyзиĸaнтитe и apтиcтитe oт шoyтo cи. Oт близĸoтo мy oбĸpъжeниe твъpдят, чe плaниpa дa ce зaxвaнe cepиoзнo c пpoдyцeнтcĸa дeйнocт и дa cтaнe пpяĸ ĸoнĸypeнт нa Mитĸo Πaйнepa. Taзи дeйнocт дaлeч нe мy e чyждa ĸaтo ce имa пpeдвид, чe в нaчaлoтo нa дeмoĸpaциятa, Cлaви Tpифoнoв ocнoвa БMK, ĸoятo пoдĸpeпяшe нe caмo „Ky-ĸy бeнд\", a и peдицa poдни пeвци. Cpeд тяx бяxa Kaли, Caшo Poмaн, Mapия Илиeвa, дyeт „Kapизмa\", Hинa Hиĸoлинa и дp. Πo вcяĸa вepoятнocт дopи и cлeд ĸpaя нa шoyтo, мyзиĸaнтитe oт „Ky-ĸy бeнд\" щe пpoдължaт дa издaвaт нoви пecни. Дopи пpaви впeчaтлeниe, чe нaпocлeдъĸ пeвцитe oт бeндa тpyпaт нoв peпepтoap и yдapнo пpeдcтaвят пapчeтa. Πpeдпoлaгa ce, чe тoвa щe пocтaви нaчaлoтo нa тypнeтaтa и yчacтиятa, ĸoитo щe пocлeдвaт из ĸлyбoвeтe в cтpaнaтa. Cpeд нaй-тъpceнитe ca Бopиc Coлтapийcĸи, Гъмзaтa и Гoджи.", "date": "2019.06.30", "title": "С какво ще се захване Слави след края на шоуто"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397333-%D1%83%D0%B2%D0%BE%D0%BB%D0%BD%D0%B8%D1%85%D0%B0-%D0%BD%D0%B0%D1%87%D0%B0%D0%BB%D0%BD%D0%B8%D0%BA%D0%B0-%D0%BD%D0%B0-6-%D1%82%D0%BE-%D1%80%D0%BF%D1%83-%D1%81%D0%BE%D1%84%D0%B8%D1%8F", "text": "Отстраниха от длъжност началника на 6-о Районно управление в София Петър Василев. Той е буйствал в петък вечерта в столично заведение. След подаден сигнал за поведението в кв. \"Лозенец\", той потеглил с автомобила си и отказал алкохолна проба. По-късно е спрян от полицаи. Това съобщи на извънреден брифинг началникът на СДВР Георги Хаджиев. Сигналът за буйство на клиенти и блъскане на маси в заведението е получен около 3:30 през нощта. Замесеният в екшъна - шефът на 6-то районно Петър Василев бил в заведението със свой приятел. След проявите в питейното заведение, полицейският шеф се качил и потеглил с колата си. Той е спрян от полицаи от 4-то районно, но отказал проба с дрегер. Издадена му е бележка за медицинско изследване, но шефът на 6-о РУ не се явил на него. По информация на СДВР за 2 години е отнета книжката на Петър Василев. Шофираният от него автомобил е служебно дерегистриран за 1 година. По време на разговорите с Василев, след като бил спрян, станало дума, че е началник на Районно управление, но полицаят не е парадирал с това, обясни Георги Хаджиев. Василев е отстранен от длъжност. Случаят се проверява, след което ще бъде докладван в прокуратурата, която да прецени дали има данни за хулиганство. Припомняме, преди два дни бе арестуван полицай от 4-то РПУ по време на наркосделка.", "date": "2019.06.30", "title": "Уволниха началника на 6-то РПУ София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397334-%D0%B2%D0%B5%D1%81%D0%B5%D0%BB%D0%B8%D0%BD-%D0%BC%D0%B0%D1%80%D0%B5%D1%88%D0%BA%D0%B8-%D0%B0%D0%B7-%D1%81%D1%8A%D0%BC-%D0%B4%D0%BE%D0%BD-%D0%BA%D0%B8%D1%85%D0%BE%D1%82-%D0%B2-%D1%81%D1%8A%D1%87%D0%B5%D1%82%D0%B0%D0%BD%D0%B8%D0%B5-%D1%81-%D1%80%D0%BE%D0%B1%D0%B8%D0%BD-%D1%85%D1%83%D0%B4", "text": "Партийната субсидия няма да стане един лев\", заяви в студиото на „Събуди се\" по Нова телевизия Веселин Марешки, лидер на „Воля\". Той потвърди, че ако бъде внесен законопроект за такъв размер на субсидията, ПГ на „Воля\" ще гласува „за\". По думите му, в основата на едни 2 млн. лв. се крият други проблеми, различни от това колко ще се дава на една партия за един глас. „Не може да смятаме, че един е по-умен от народа, независимо дали се прави грешка или не. Но трябва народът постоянно да бъде питан. В по – мъдрите държави е така – всичко се решава с референдум\", каза Веселин Марешки. Той коментира и притеснява ли го възможността партиите да се финансират от бизнеса. Марешки каза, че не разбира думите за задкулисия и напомни, че той никога не се е възползвал от политиката си в името на бизнеса си. На въпрос дали е Дон Кихот, лидерът на \"Воля\" отговори: \"Може би съм Дон Кихот в съчетание с Робин Худ\". Относно това дали ще се кандидатира за кмет на София, Веселин Марешки заяви, че е съобщил за намеренията си с лек сарказъм. \"Не може години наред едни и същи хора да гледаме - чакаме Мая Манолова, Слави Трифонов... Ако почнат циркове да се разиграват, защо да не се кандидатирам? Ако реша да спечеля, ще спечеля\", заяви още лидерът на \"Воля\". Той обясни, че не е искал да стане евродепутат и заради това не е и спечелил и на изборите на 26 май. Според него мястото му е в България. \"На мен не ми трябва да ставам в 6 часа. Нали знаете, че аз съм един от най-заможните българи?\", заяви Веселин Марешки.", "date": "2019.06.30", "title": "Веселин Марешки: Аз съм Дон Кихот в съчетание с Робин Худ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397335-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%BB%D0%B8-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D1%81%D0%BE%D1%84%D0%B8%D1%8F", "text": "Омбудсманът Мая Манолова не отрече, че може да се кандидатира за кмет на София! Тя бе в парламента, за да почерпи с кюстендилски череши, като говори пред репортери в защита на машинния вот. Според нея управляващите и ЦИК се опитват да премахнат този вид гласуване със спорни аргументи. След въпрос дали ще се кандидатира за кмет на София, тя отговори: „Нямам такова решение към този момент. Зависи, включително и от развитието на законодателните предложения, които съм отправила към народните представители. Тук съм, за да спазя традицията да ги почерпя с череши и да ги подсетя, както правя всяка година – че има законопроекти, които са важни за българските граждани. В случая става дума за проекта за ограничаване на свръх-правомощията на банките и на монополите в съдебната фаза. Става дума за закона за частния фалит, който ще бъде внесен буквално до дни. Става дума за моята препоръка към председателя на парламента, а чрез нея и до народните представители за законовата лихва за забава, която единствено и само в България е 10 пункта, което ужасяващо натоварва разходите на гражданите по различни техни задължения към бързи кредити, банки и други монополни дружества.\" След констатация, че прави впечатление, че все по-често участва в протести в София, Мая Манолова каза: „Това очевидно прави впечатление на вас все повече, защото с екипа ми сме на протестите срещу свръх-застрояването в София от три години. Били сме в „Младост\" няколко пъти, в „Дружба\", в „Красна поляна\", в „Овча купел\", на „Стрелбище\", във „Витоша\", на „Лозенец\", в десетки протести.\" Омбудсманът обясни, че просто стои зад конституционните права на българските граждани.", "date": "2019.06.30", "title": "Ще се кандидатира ли Мая Манолова за кмет на София?"}
{"url": "http://www.classa.bg/%D1%81%D0%B2%D1%8F%D1%82/item/397336-%D0%B2%D0%B5%D0%B1%D0%B5%D1%80-%D0%BD%D1%8F%D0%BC%D0%B0-%D0%B4%D0%B0-%D0%BE%D0%B3%D0%BB%D0%B0%D0%B2%D0%B8-%D0%B5%D0%BA", "text": "Лидерите на ЕС, които се срещнаха на срещата на върха на Г-20 в Япония, се споразумяха в петък, че Манфред Вебер няма да оглави Европейската комисия, според германския вестник Welt am Sonntag. Страните членки на блока се надяват да вземат решение за кандидат, който да замени Жан-Клод Юнкер преди първата сесия на новия Европейския парламент да започне на 2 юли. Вебер изглеждаше най-вероятният избор, като се има предвид, че той е водещият кандидат на най-голямата група в Парламента - дясноцентристката Европейска народна партия (ЕНП). Но консерваторът от Германия не успя да привлече достатъчно подкрепа от други партии. Припомняме, че преди дни канцлерът на Германия Ангела Меркел призна, че може да се откаже от избора си за следващия лидер на Европейската комисия в духа на компромиса. Планът бележи пробив след седмици на задънена улица сред лидерите на ЕС за това кой трябва да поеме ръководството на Европейската комисия. Лидерите на ЕС трябва да проведат среща на върха в неделя, за да се опитат да решат дали ръководната роля трябва да бъде на заместник-председателя на Комисията Франс Тимерманс, социалдемократ от Холандия или друг кандидат от ЕНП. Други възможни претенденти са преговарящият за Брекзит Мишел Барние, изпълнителният директор на Световната банка Кристалина Георгиева и хърватският премиер Андрей Пленкович.", "date": "2019.06.30", "title": "Вебер няма да оглави ЕК"}
{"url": "http://www.classa.bg/%D1%81%D0%B2%D1%8F%D1%82/item/397331-%D0%B5%D0%B2%D1%80%D0%BE%D0%BF%D0%B0-%D0%BB%D0%BE%D0%BD%D0%B4%D0%BE%D0%BD,-%D0%BD%D0%B5%D0%BE%D1%82%D1%80%D0%B0%D0%B7%D0%B8%D0%BC%D0%B8%D1%8F%D1%82", "text": "Този уикенд Тауър Бридж отбелязва 125-та си годишнина. А той е само една от множеството забележителности на британската столица. Тук ви ги показваме:             Мостовете   На 30-и юни Тауър Бридж отбелязва 125-та си годишнина. Но е отворен за посетители и в останалите дни - те могат да разгледат старото машинно отделение с котлите и двигателя за изпомпване на пара, чрез които навремето са отваряли моста, за да могат да преминават корабите. Най-смелите могат и да се разходят пеша между двете кули на 42 м височина, стъпвайки по прозрачния под.     Реката Покрай Темза са разположени много от най-известните забележителности на Лондон - например огромното виенско колело, наречено \"Окото на Лондон\", Уесминстърският дворец, в който заседава британският парламент, както и известната часовникова кула Биг Бен.     Музеите Лондонските музеи са смятани за едни от най-добрите в света - като музея \"Виктория и Албърт\", Британския музей и галерията Тейт Модърн. Тази галерия, която се намира в огромната сграда на бивша електроцентрала, представя шедьоври на съвременното изкуство. И в нея, както и в много други лондонски музеи, входът е свободен.     Музиката Концерти, концерти и пак концерти - любителите на музиката трябва непременно да дойдат в Лондон. Независимо дали става дума за скромни изяви по кръчмите, концерти на най-големите звезди или фестивали на открито - навсякъде, както тук в Хайд парк, музикални изпълнения на живо има на много места в града.     Дворците Бъкингамският дворец е официалната резиденция на кралица Елизабет Втора. Ежегодно от юли до октомври, докато кралицата се намира в Шотландия, официалните дворцови зали са отворени за посещение. А не е само това - който се интересува от британската монархия, може да отиде на обиколка и в двореца Кенсингтън.     Парковете С множеството си паркове, гори и градини Лондон е много по-зелен от повечето големи градове в света. Най-известният е Хайд парк - зеленият бял дроб на Лондон и един от най-големите вътрешноградски паркове изобщо. А който в неделя изпита потребност да заяви нещо на всеослушание, може да го направи пак там, в предназначения за речи ъгъл.     Магазините Независимо от стила и от ценовите равнища - в Лондон може да се намери всичко: изискани бутици, големи универсални магазини, малки дюкянчета втора ръка. По укиндите в града има и много пазари за хранителни продукти, цветя, мода и антики. Кемдън таун (на снимката) е сред любимите места на младите хора.     Църквите Наред с катедралата \"Свети Павел\", Уестминстърското абатство е най-известната църква в Лондон. Коронациите на британските монарси се извършват там още от 1066-а година насам. И Елизабет Втора е коронясана там през 1952-ра. В храма са се състояли също церемонията по погребението на принцеса Даяна и сватбата на принц Уилям и Кейт.     Небостъргачите Лондон отвисоко: \"The Shard\" (Дъ Шард) на южния бряг на Темза предлага невероятен изглед от 244 м височина. Небостъргачът от стъкло и стомана е най-високата сграда в Западна Европа и е разработка на архитекта Ренцо Пиано.     Кръчмите Какво би бил Лондон без традиционните си пъбове? В тях наред с големия избор на бира, се предлагат и типични британски специалитети като риба и пържени картофи или пай с месо.      ", "date": "2019.06.30", "title": "Европа Лондон, неотразимият"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397328-%D0%BE%D1%82%D1%80%D0%B0%D0%B1%D0%BE%D1%82%D0%B5%D0%BD%D0%BE%D1%82%D0%BE-%D1%8F%D0%B4%D1%80%D0%B5%D0%BD%D0%BE-%D0%B3%D0%BE%D1%80%D0%B8%D0%B2%D0%BE-%D0%B5-%D1%81%D1%83%D1%80%D0%BE%D0%B2%D0%B8%D0%BD%D0%B0", "text": "Отработеното ядрено гориво не е боклук, а суровина. Рано или късно тя ще бъде използвана. В България има неизнесено отработено ядрено гориво от 5-ти и 6-ти блок на АЕЦ Козлодуй. По евродиректива можехме да изнасяме горивото до 2007 г., след това няма как. Затова го трупаме в хранилища. Във водна среда то може да стои до 100 г., така че няма проблем. Това каза председателят на Комисията по енергетика Валентин Николов в предаването „Лице в лице\" по БТВ. По думите му няма опасност за обществото. Освен това вече е получено разрешение за износ на отработеното ядрено гориво и има осигурен ресурс за това. „Започваме да го извозваме на части към Русия. Повече не мога да кажа, защото е държавна тайна, свързана с националната сигурност\", подчерта Николов. Той коментира и сделката за закупуването на ЧЕЗ. „Когато имаше възможност за подписване на договора на „Инерком\" за сделката за ЧЕЗ, предупредих, че не е ясно дали тя е финансово обезпечена. Сега КФН е направила съответните проверки, предстоят и от други институции. Важно е да са ясни нещата, да няма неясно финансиране. Евентуални проблеми биха оскъпили сделката\", предупреди председателят на енергийната комисия в НС. „С удоволствие бих поканил на среща ръководството на новата компания, искаща да придобие ЧЕЗ, но към момента няма нужда. Интересно е дали биха запазили ръководството на дружеството\", добави Валентин Николов. По думите му прекалено много преекспонираме сделката. „Пречупваме я твърде често през политическата лупа. „Еврохолд\" е листната на две борси, има голямо портфолио от дейности и финанси. Може да приключи сделката, въпросът е какво ще се случи оттук нататък\". Според Николов до края на годината ще се тръгне към приключване на сделката за ЕРП-то. По повод искането от бизнеса оставката на шефа на НЕК, Николов заяви: „Електроенергията с всички ѝ съвкупности е много важна, за да направи конкурентноспособна нашата икономика. Голяма част от енергията се изнася, а ние субсидираме част от електроенергията, защото въглеродните емисии от ТЕЦ Марица-Изток 2 носят загуби. Във връзка с г-н Петър Илиев проблемът идва от това, че той търгува тока през посредник и това го оскъпява. Той трябва да е по-диалогичен с бизнеса\", смята Валентин Николов.", "date": "2019.06.30", "title": "Отработеното ядрено гориво е суровина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397329-%D1%81%D1%82%D0%B0%D0%BD%D0%B8%D0%BC%D0%B8%D1%80%D0%B0-%D0%BF%D0%B5%D1%82%D1%80%D0%BE%D0%B2%D0%B0-%D0%B4%D0%BE%D0%BD%D0%B5%D1%81%D0%B5-%D0%B2%D1%82%D0%BE%D1%80%D0%BE-%D0%B7%D0%BB%D0%B0%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B8%D0%B3%D1%80%D0%B8", "text": "Станимира Петрова спечели втори златен медал за България от европейските игри в Минск, Беларус. Боксьорката триумфира в категория до 57 килограма след победа над ирландката Михаела Уолш с 4:1 съдийски гласа. Първият златен медал в Минск, беше спечелен от Мария Оряшкова в самбото.   В двубоя с Уолш българката не остави никакво съмнеине в своето превъзходство.   Петрова е двукратна световна шампионка в категория до 54 килограма. Тя добавя нова титла в кариерата си, след като има и злато от европейското първенство през миналата година.   В категория до 52 кг при мъжете Даниел Асенов не успя да вземе златото. Еврпейският шампион от 2015 и 2017 г. загуби от испанеца Габриел Ескобар с 1:4 съдийски гласа.   Дотук бългаските спортисти донесоха 17 медала на страната – два златни, седем сребърни и осем бронзови отличия. Европейските игри продължават до неделя.", "date": "2019.06.30", "title": "Станимира Петрова донесе второ злато на България от европейските игри"}
{"url": "http://www.classa.bg/%D1%82%D0%B5%D1%85%D0%BD%D0%BE/item/397330-%D0%B0%D1%80%D0%B5%D1%81%D1%82-%D0%B7%D0%B0-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%B4%D0%B6%D0%B8%D1%8F,-%D0%BF%D0%BE%D0%BA%D0%B0%D0%B7%D0%B0%D0%BB-%D0%BF%D1%80%D0%BE%D0%B1%D0%B8%D0%B2-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0", "text": "Арестуваха компютърен специалист, показал пробив в електронната система на община Стара Загора, съобщи БНР, позовавайки се на неговия адвокат Емил Георгиев. Арестът е станал в петък, 28 юни 2019 г. Компютърджията Петко Петков е демонстрирал пробива и възможността да се източат личните данни на всички граждани. Тази демонстрация станала причина да бъде спряна системата за записване в училища и детски градини в общината. Полицаите разпитвали компютърния специалист за връзка с клип, публикуван в социалните мрежи. На него той показва как чрез системата за записване в детските учебни заведения може да се достигнат данните на 235 000 жители на Старозагорска област. Адвокатът на задържания Петков твърди, че той само е алармирал за проблема. \"Проблемите са другаде. Те не са в това, което той е направил. Проблемите в най-голяма степен са в онези, които са градили тази софтуерна архитектура и очевидно са допуснали една сериозна уязвимост\", каза защитникът на компютърджията. Системата е разработена от \"Информационно обслужване\" АД, които са уведомени за пробива. До този момент няма нито становище, нито отговор, заяви кметът на Стара Загора Живко Тодоров. Той настоява фирмата, която брои гласовете за изборите, да отстрани проблема за своя сметка. \"Трябва да го отстранят за собствена сметка и понесат отговорност пред Община Стара Загора затова, че са ни предоставили незащитен софтуер\", каза Тодоров. По случая е образувано досъдебно производство срещу неизвестен извършител за противоправно извличане на информация. Прокуратурата трябва да реши дали да повдигне обвинение срещу Петков.", "date": "2019.06.30", "title": "Арест за компютърджия, показал пробив в Стара Загора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397327-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%BA%D0%B8%D1%81%D0%B5%D0%BB%D0%BE%D1%82%D0%BE-%D0%BC%D0%BB%D1%8F%D0%BA%D0%BE-%D0%B2-%D1%82%D1%80%D1%8A%D0%BD", "text": "Празник на киселото мляко се проведе в Трън. За поредна година фермери и малки производители от област Перник, близките региони и от съседна Сърбия имаха възможност да представят произведените от тях кисело мляко и млечни продукти, а посетителите – да се докоснат до народната традиция в приготвянето им. Празникът е посветен на родения в трънското село Студен Извор откривател на лактобацилус булгарикус д-р Стамен Григоров. Гостите посетиха шатрата на занаятите и надникнаха в шатрата на науката. През целия ден бяха отворени Музеят на киселото мляко в село Студен извор и Музеят на бусинската керамика в село Бусинци. Двата музея работеха без такса за вход. Имаше и концертна програма, а освен киселото мляко и млечните продукти посетителите дегустираха и различни видове домашно приготвени сладка и мед. Празникът се организира от фондация \"Д-р Стамен Григоров\" и община Трън в партньорство с \"Ел Би Булгарикум\".", "date": "2019.06.30", "title": "Празник на киселото мляко в Трън"}
{"url": "http://www.classa.bg/%D1%81%D0%B2%D1%8F%D1%82/item/397321-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%BA%D0%B0%D0%BD%D0%B2%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%BD%D0%B0-%D0%BC%D0%B5%D0%B6%D0%B4%D1%83%D0%BA%D0%BE%D1%80%D0%B5%D0%B9%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%B7%D0%B0-%D0%B4%D0%B0-%D1%81%D1%82%D0%B8%D1%81%D0%BD%D0%B5-%D1%80%D1%8A%D0%BA%D0%B0%D1%82%D0%B0-%D0%BC%D1%83", "text": "След \"някои много важни срещи\" в японския град Осака, в рамките на срещата на върха на Г-20, включително срещата с китайския президент Си Дзинпинг, президентът на САЩ Доналд Тръмп се насочи към Южна Корея, придружен от южнокорейския му колега Муун Джае-ин. \"Докато съм там, ако президентът Ким от Северна Корея вижда това, бих искал да се срещна с него на границата или в демилитаризираната зона, само за да му стисна ръката и да го поздравя (?)!\", написа Тръмп в своя акаунт в Twitter. Президентът на САЩ отпътува от Осака за Сеул вчера, на 29 юни. Очаква се да пристигне в Южна Корея днес, в 19:00 ч. GMT, или в 18:00 ч. местно време.", "date": "2019.06.30", "title": "Тръмп приканва Ким Чен Ун да се срещнат на междукорейската граница \"за да стисне ръката му\""}
{"url": "http://www.classa.bg/%D1%81%D0%B2%D1%8F%D1%82/item/397323-%D0%B7%D0%B0%D1%89%D0%BE-%D0%BF%D1%83%D1%82%D0%B8%D0%BD-%D0%B4%D0%BE%D0%BD%D0%B5%D1%81%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD-%D1%82%D0%B5%D1%80%D0%BC%D0%BE%D1%81-%D0%BD%D0%B0-%D0%B2%D0%B5%D1%87%D0%B5%D1%80%D1%8F%D1%82%D0%B0-%D0%BD%D0%B0-%D0%B3-20", "text": "Руският президент Владимир Путин изненада всички, като донесе собствена бяла чаша термос на вечерята с другите световни лидери на срещата на върха на Г-20, която се провежда в Япония. Седнал отляво на японския премиер Шиндзо Абе, руският президент вдигна тост с личната си чаша по време на банкета. Американският президент Доналд Тръмп, седнал от другата страна на Абе, пиеше обичайната си диетична кола в чаша за вино. Термочашата провокира спекулации в социалните мрежи и сред журналистите за това какво може да съдържа. Прессекретарят на Путин, Дмитри Песков, бързо разсея мистерията, като обясни на репортерите, че \"това се дължи на факта, че той постоянно пие чай от този термос\". Руският държавен глава често използва специалната чаша термос по време на участието си в различни събития.", "date": "2019.06.30", "title": "Защо Путин донесе собствен термос на вечерята на Г-20"}
{"url": "http://www.classa.bg/%D1%81%D0%B2%D1%8F%D1%82/item/397326-%D0%B5%D0%B2%D1%80%D0%BE%D0%BF%D0%B0-%D0%BF%D1%80%D0%B0%D0%B2%D0%B8-%D1%81%D0%B4%D0%B5%D0%BB%D0%BA%D0%B8%D1%82%D0%B5-,-%D0%BD%D0%B5-%D1%82%D1%80%D1%8A%D0%BC%D0%BF", "text": "Световната търговия е възможна и против волята на САЩ. Споразумението за свободна търговия между Европа и Южна Америка ще изгради най-големия пазар в света. Тази \"сделка\" е ясен сигнал към Тръмп и срещу изолационизма.         Световната търговия е възможна и против волята на САЩ. Сключеното по време на срещата на върха на Г-20 в Осака споразумение за свободна търговия между Европейския съюз и четирите южноамерикански държави от Меркосур (Бразилия, Аржентина, Парагвай и Уругвай, бел. ред),  демонстрира, че курсът на американския президент Доналд Тръмп е погрешен. Докато останалата част от света разчита на премахването на търговските бариери за разширяването на пазарите, Тръмп твърдо се загражда с митнически стени. На срещата на върха на Г-20 президентът заяви, че не е готов да се откаже от наказателните мита. Те са се превърнали в любим инструмент на недодяланата му дипломация. Засега този инструмент работи, защото САЩ са икономическа сила и могат да си позволят вносните мита, които лежат най-вече на плещите на американските потребители. Но ако конюнктурата отслабне, ситуацията бързо може да се промени. Международният валутен фонд вече предупреждава за загуби в световната икономика. Изградените митнически стени скоро ще имат отрицателен ефект. Европейският съюз и Меркосур се договориха за точно обратното на срещата на върха на Г-20. Със споразумението, по което двете страни работят от почти 20 години, те показват, че международното сътрудничество не е лесно, но е възможно дори и във времето на Тръмп и против волята на американското правителство. Европа е и остава пионер в световната търговия “Сделката\" между Европа и Южна Америка ще доведе до изграждането на най-големия пазар в света. Досега този етикет се отнасяше до зоната за свободна търговия между ЕС и Япония, която бе създадена в началото на 2019 година. Европа е и остава пионер в световната търговия. ЕС подписа повече от 70 търговски споразумения, като следващото ще бъде с Виетнам - страната, която американският президент Тръмп също вече заплаши със санкции. Споразумението с Южноамериканския общ пазар (Меркосур) все още не е влязло в сила. Най-напред то трябва да бъде ратифицирано от страните-членки. Вече започнаха да се появяват критики по-специално към разпоредбите за износ на месо и задълженията за опазването на околната среда. Със сигурност ще има още много спорове по темата, но в крайна сметка ще се стигне до компромис. Други търговски споразумения като тези с Канада или африканските страни също имат своите проблеми и недостатъци, но принципът е правилен: търговия, обмен, сътрудничество, а не национализъм, изолация и търговска война. Посланието към Тръмп На срещата на върха на Г-20 в Япония САЩ отново се опитаха да отстранят Световната търговска организация (СТО), като отказаха да посочат съдии в апелативния съд на Организацията. Правителството на САЩ агитира за реформа на Организацията, която би трябвало да обслужва предимно американските интереси. Това не може да работи. Световната търговска организация има смисъл само ако всичките ѝ членове се подчиняват на едни и същи правила. Не само САЩ, но и други държави, сред които Китай и Русия се стремят към протекционизъм, към защита на собствената си индустрия от конкуренцията. На протекционизма ще бъде сложен край, когато СТО бъде реформирана и търговията се разшири. За съжаление, лидерите от Г-20 не постигнаха напредък по тази тема, макар да изразиха известни надежди. Добрата новина е, че ЕС и Меркосур постигнаха споразумение по време на срещата на Г-20. Досега САЩ така и не успяха да сключат значителна “сделка а ла Тръмп” с основен икономически партньор. Засега преговорите с най-важния търговски партньор Европа са в застой. Това трябва да се промени. Посланието към Доналд Тръмп, който превърна Белия дом в главната митническа служба на страната, трябва да бъде: „Make trade great again!” - \"Направи търговията отново велика!\"  ", "date": "2019.06.30", "title": "Европа прави\"сделките\", не Тръмп"}
{"url": "http://www.classa.bg/%D1%81%D0%B2%D1%8F%D1%82/item/397324-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-s-400-%D0%BE%D1%82-%D1%82%D1%83%D1%80%D1%86%D0%B8%D1%8F-%D0%B5-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D1%81%D0%B0%D1%89", "text": "Американският президент Доналд Тръмп проведе среща с турския си колега Реджеп Тайип Ердоган на срещата на върха на Г-20 в Осака, където той говори за закупуването на руски противоракетни системи S-400 от Турция. Тръмп призна, че ситуацията е \"сложна и това споразумение е проблем за САЩ\", добавяйки, че \"той разглежда различни решения\". Решението на Анкара да закупи ракетните комплекси S-400 Triumf предизвика категоричен отказ от страна на Вашингтон, който заплаши да изключи турската страна от програмата за изтребителите F-35, твърдейки, че руското въоръжение не е съвместимо с отбранителните системи на НАТО и дори застрашава тези изтребители. На срещата си с руския президент Владимир Путин, също в Осака, Ердоган каза, че \" процесът на доставка на С-400 се извършва без забавяне и по график.\"", "date": "2019.06.30", "title": "Тръмп призна, че покупката на руските S-400 от Турция е \"проблем\" за САЩ"}
{"url": "http://www.classa.bg/%D1%81%D0%B2%D1%8F%D1%82/item/397325-%D1%82%D1%80%D1%8A%D0%BC%D0%BF-%D0%B8-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD%D0%B3-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%85%D0%B0-%D0%BD%D0%B0-%D0%B3-20", "text": "Насред остри търговски спорове и митническа война, американският президент Доналд Тръмп и китайският президент Си Джинпин се срещнаха вчера, 29 юни в японския град Осака, където се провежда срещата на върха на Г-20. Срещата продължи 80 минути. Тръмп определи двустранната среща като \"отлична\" и посочи, че САЩ поставят на преден план диалога с Китай. Според китайската информационна агенция Синхуа, двамата лидери са се съгласили да подновят преговорите за търговското споразумение и ще разгледат конкретните детайли, докато САЩ се ангажират да не налагат нови мита срещу китайския износ. \"Отношенията с Китай са много добри\", заяви американският президент пред репортери преди да се срещне с китайския си колега. \"Дали можем да постигнем споразумение или не, времето ще покаже\", добави той. \"Всъщност мисля, че бяхме много близко и след това се случи нещо, когато всичко се свлече малко и сега се приближаваме малко по-близо,\" каза Тръмп, който смята, че \"би било историческо, ако успеят да постигнат справедливо търговско споразумение\". Президентът увери, че САЩ са \"напълно отворени\" към това и каза, че срещата със Си Дзинпин \"ще бъде много продуктивна, а двамата лидери могат да направят нещо, което наистина ще бъде монументално\". От своя страна, президентът на азиатския гигант подчерта, че \"Китай и САЩ се облагодетелстват от сътрудничеството и губят от конфронтацията\" и че \"сътрудничеството и диалогът са по-добри от триенето и конфронтацията\". Китайско-американската тарифна война се засили от началото на май, когато Вашингтон въведе пакет от допълнителни мита за китайския внос на стойност 250 милиарда долара и заплаши да обложи още 300 милиарда, ако е необходимо.", "date": "2019.06.30", "title": "Тръмп и Си Дзинпинг се срещнаха на Г-20"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397322-%D0%BF%D1%80%D0%B0%D0%B2%D0%BE%D0%B2%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BD%D0%B5-%D0%B5-%D0%BE%D1%82%D0%B6%D0%B8%D0%B2%D0%B5%D0%BB%D0%B8%D1%86%D0%B0", "text": "Част от българския проблем с правовата държава е, че управляващите не го признават. Предпочитат да твърдят, че ЕС ни дискриминира и не ни приема в Шенген, въпреки че сме \"изпълнили всички условия\".        Коментира Д. Смилов.   “Правовата държава” не е абстрактен принцип. Тя не е някаква “екстра” към демократичното управление, с която може да се разделим с цел да направим икономии. Всъщност върховенството на правото (или по-точно неговата липса на моменти) може да се окаже ключовият фактор, който маргинализира България в ЕС и й затваря вратата не само към Шенген, но и към много по-важната еврозона. Общите настроения в ЕС са, че страните, които не съблюдават върховенството на правото, трябва да бъдат подложени на по-строги форми на мониторинг и санкциониране от досегашните: наскоро ЕК излезе със специален програмен документ в тази посока. Срещу две държави от нашия регион – Полша и Унгария – текат процедури по чл. 7 от Договора за ЕС, които теоретично могат да приключат с ограничаване на членските им права. Бюджетните правила на съюза са вече променени, за да допускат възможност за ограничаване финансирането на страни, в които принципите на правовата държава се нарушават. В една такава среда България не може да се надява на засилена и интензивна интеграция в ядрото на ЕС, ако не реши проблемите си по отношение на правовата държава. А част от българския проблем е, че управляващите не го признават: те предпочитат да твърдят, че ЕС ни дискриминира и не ни приема в Шенген и другите си клубове, въпреки че сме “изпълнили всички условия”. Върховенство на правото при малък материален интерес На проведения наскоро Пловдивски икономически форум, изтъкнат български банкер каза нещо показателно – българската правосъдна система работи сравнително добре при дела с малък материален интерес. При големите спорове, обаче, системата блокира и дава сериозни изкривявания. Делото за фалита на КТБ може да служи като доказателство на тази теза. Пет години след затварянето на банката търсенето на наказателна отговорност за извършителите на “източването” на еквивалент на 5% от българския БВП е още в начална фаза (а това източване накърни съществено и публичните финанси чрез парите, изплатени от Гаранционния фонд). Нещо повече, делото се води на практика само срещу Цветан Василев, най-тесния му кръг, двама регулатори от БНБ и частни одитори. Прави впечатление липсата на всяка свързаност с политици, въпреки че за всички е ясно колко влиятелен сред политическата класа беше Василев. “Влиятелен” даже е слаба дума за човек, за когото се говори, че в кабинета му е редено поне едно от правителствата през последните десет години.   Практиката на други страни в подобни случаи подчертава българския проблем. През декември 2008 г. в САЩ гръмна “пирамидата” на Бърнард Мадоф, чрез която инвеститори бяха завлечени с десетки милиарди долари. През юли 2009 г. Мадоф вече имаше 150 годишна присъда и съдебно потвърдена глоба от над 100 милиарда долара. Може би по-близък до нашия казус е португалският с голямата банка Еспирито Санто, която фалира (също както КТБ) през 2014 г. и имаше нужда от държавна подкрепа от над 4 млрд. евро. Нейният собственик Рикардо Салгадо бе най-дългогодишният и уважаван банкер в Португалия.      Срещу него бяха заведени множество наказателни дела, повечето от които продължават и до днес. Но по някои от тях вече има окончателни присъди (всъщност с възможност за апелация само пред Конституционния съд на много ограничени основания). Той е осъден да плати многомилионни глоби за нарушаване на банковите правила и отговорността му за фалита на банката е съдебно потвърдена. Нещо повече, обвиненията срещу Салгадо непрекъснато се разширяват и вече включват даване на подкупи на министри. В цялата афера обвиняем е и бивш министър-председател на Португалия – всичко това в българския сходен казус чудодейно отсъства. Nemo judex in causa sua Принцип на правовата държава е, че никой не може да бъде сам на себе си съдия или обвинител. У нас обаче главният прокурор единствен може да повдигне обвинение срещу себе си или поне може да спре всяко обвинение, което подчинените му прокурори се опитат да задвижат. Тази куриозна ситуация отдавна е забелязана от европейските ни партьори. В едно осъдително спрямо България решение на съда в Страсбург (делото Колеви), липсата на процедура за търсене на наказателна отговорност на шефа на българското обвинение е изрично посочено като сериозен проблем. Това решение се отнася за мандата на Никола Филчев. Два други седемгодишни мандата на главни прокурори вече изтичат (на Б. Велчев и С. Цацаров) без този проблем да бъде решен. А в мандата на Цацаров имаше случаи, в които подобна процедура би могла да бъде задействана, за да се провери дали няма злоупотреба с правомощия. “Цум-гейт”, “Костинбродската афера” и действията на прокуратурата при фалита на КТБ са очевидни примери в тази посока. Министър Данаил Кирилов внесе предложения за законови промени с цел въвеждане на такава процедура по отношение на главния прокурор. Те се оказаха доста противоречиви, обаче, поради два факта. Първо, към проблема с главния прокурор изкуствено бяха пришити и другите двама “големи” – председателите на ВКС и ВАС, които и сега могат да бъдат разследвани. “Пришиването” им прави механизмът тромав и излишно усложнен. От една страна, съществуват притеснения, че този механизъм не изключва възможности за разправа и може да се използва за отстраняване на политически неудобни за управляващите – като Лозан Панов, например. От друга страна, този механизъм създава специален имунитет срещу разследване на “тримата големи”: т.е. в желанието си да бетонират главния прокурор,  управляващите са на път да създадат нови пречки пред каналите за търсене на отговорност. И не на последно място, процедурата не решава докрай проблема с безконтролността на шефа на обвинението и по друга причина: в нея няма гаранции за автономия на отделните прокурори, които ще трябва да ръководят разследване срещу главния прокурор. Без подобни гаранции те може и да не са много старателни в действията си, въпреки временното му отстраняване. Все пак ще имат едно наум, че той би могъл да се върне, и да им го “върне”.  Изправен пред всички тези трудности, министър Кирилов сигурно ще отложи приемането на текстовете за наесен. Не е изключено да бъде сезиран и Конституционният съд за тълкуване статуса на “тримата големи”. Всичко това затвърждава впечатлението, че топката се тупа и сравнително прост проблем, свързан с главния прокурор, обраства с други цели и задачи, за да стане нерешим. Конституционализъм и самоограничение За да има правова държава, е необходимо управляващите политици да се самоограничават и да не се намесват в работата на независимите органи. В Полша и Унгария тази намеса е директна: променят се конституцията и законите, за да се уволнят неудобни съдии. В скорошно становище Генералният адвокат на Съда на ЕС Евгени Танчев с право критикува Полша като нарушител на правовата държава. По отношение на проблемите в собствената ни страна сме по склонни да си затваряме очите, обаче. У нас политическата намеса при магистратите е непряка, базирана на неформални договорки. Например, управляващите запазват недосегаемостта на главния прокурор, а той запазва благосклонността си спрямо тях (и непримиримостта си срещу опонентите и неудобните им). Т.е. правовата държава у нас съществува при нисък материален интерес за управляващите.    ", "date": "2019.06.30", "title": "Правовата държава не е \"отживелица\""}
{"url": "http://www.classa.bg/%D1%81%D0%BF%D0%BE%D1%80%D1%82/item/397318-%D1%82%D0%B5%D0%BD%D0%B8%D1%81%D0%B8%D1%81%D1%82-%D0%B8%D0%B7%D0%BF%D0%BE%D1%87%D1%83%D0%BF%D0%B8-%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%81%D0%B8-%D1%80%D0%B0%D0%BA%D0%B5%D1%82%D0%B8-%D1%81%D0%BB%D0%B5%D0%B4-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5-%D0%B2-%D1%83%D0%B8%D0%BC%D0%B1%D1%8A%D0%BB%D0%B4%D1%8A%D0%BD", "text": "Австралийско-японският тенисист Акира Сантилан реагира неочаквано на поражението си в шампионата на Уимбълдън, като счупи всичките си ракети в задната част на корта. Сцената бе записана и излъчена от няколко потребители на социалните мрежи. Сантилан загуби мача от втория кръг срещу белгиеца Рубен Бемелханс, с резултат 12-10 в третия сет, и не успя да стигне до основната схема на турнира от Големия шлем. В края на мача, 22-годишният тенисист изрази разочарованието си като унищожи всичките си ракети. След този епизод, спортистът с номер 215 в световната класация на ATP за тази година, бе сравнен с играча Ник Кириос, друг австралийски тенисист, известен с ексцентричните си кризи на корта.", "date": "2019.06.30", "title": "Тенисист изпочупи всичките си ракети след поражение в Уимбълдън"}
{"url": "http://www.classa.bg/%D1%81%D0%B2%D1%8F%D1%82/item/397319-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB-%D0%B8%D0%B7%D1%85%D0%B2%D1%8A%D1%80%D0%BB%D1%8F-%D0%BD%D0%B0%D0%B6%D0%B5%D0%B6%D0%B5%D0%BD-%D0%BC%D0%B0%D1%82%D0%B5%D1%80%D0%B8%D0%B0%D0%BB", "text": "Националната координация на гражданската защита на Мексико докладва за дейност на вулкана Попокатепетъл, след като регистрира в петък вечер изригване, в което бяха изхвърлени нажежени фрагменти и колона от водни пари и газове с умерено съдържание на пепел. Колоната е с приблизителна височина от 1,5 километра и е разпръсната на югозапад от Пуебла. Освен това се изчислява, че нажеженият материал е паднал по склоновете на вулкана на разстояние 1 километър. Въпреки това властите съобщиха, че предупреждението остава във фаза 2, жълта. Институциите за наблюдение и гражданска защита призоваха населението да не се доближава до вулкана, поради опасността от падане на нагорещени фрагменти от скали и токсични газове, вследствие на експлозиите. Изправени пред тази ситуация, селяните трябва да спазват ограничителната зона от 12 километра.", "date": "2019.06.30", "title": "Вулканът Попокатепетъл изхвърля нажежен материал"}
{"url": "http://www.classa.bg/%D1%81%D0%B2%D1%8F%D1%82/item/397320-%D0%BC%D0%B5%D1%80%D0%BA%D0%BE%D1%81%D1%83%D1%80-%D0%B8-%D0%B5%D1%81-%D1%81%D0%BA%D0%BB%D1%8E%D1%87%D0%B2%D0%B0%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D0%BB%D0%B5%D0%B4-20-%D0%B3%D0%BE%D0%B4%D0%B8%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8", "text": "Европейският съюз (ЕС) подписва споразумение за свободна търговия с общия южен пазар (МЕРКОСУР) в Брюксел след 20 години преговори. \"С голяма гордост обявяваме завършването на преговорите Меркосур-Европейски съюз\", информира делегацията на Уругвай в своя профил в Twitter. В изявление уругвайското правителство обясни, че споразумението \"е първото, което има голямо търговско въздействие, постигнато от Меркосур с трети страни\". \"В глобален контекст на засилен протекционизъм, двата блока изграждат зона за свободна търговия и залагат на сътрудничество за насърчаване на икономическия растеж, заетостта и инвестициите в полза на техните народи\", подчертава текстът. Европейските и латиноамериканските преговарящи обсъждат в Брюксел последните линии на споразумението. От европейска страна сред преговарящите бяха вицепрезидентът на Европейската комисия Юрки Катайнен и комисарят по търговията Сесилия Малмстрьом, както и комисарят по земеделието Фил Хоган, а за Меркосур - министрите на външните работи на четирите страни от блока (Бразилия, Аржентина, Уругвай и Парагвай). Преговорите започнаха през 1999 г. и бяха блокирани за шест години, за да бъдат възобновени през 2010 г. Пазарът между страните от ЕС и страните от Меркосур, който беше създаден през 1991 г., достигна 88 милиарда евро през 2018 г. Заедно блоковете събират средно почти 800 милиона потребители, почти една четвърт от световния БВП и с над 100 000 милиона долара в двустранна търговия със стоки и услуги. Споразумението ще предостави възможности за износ на пазар с над 500 милиона жители със среден БВП на глава от населението от 34 000 долара. Бразилия се поздрави за подписаното споразумение. \"Споразумението е историческа рамка на връзката между Меркосур и Европейския съюз и подчертава ангажимента на двата блока, в момент на напрежение и несигурност с международната търговия.\" След заплахите, изразени от френския президент Емануел Макрон договорът не бъде подписан, ако Бразилия се откаже от Парижкото споразумение за климата, бразилският президент Жир Болсонаро потвърди ангажимента си от Осака, където се провежда срещата на върха на Г-20. Фил Хоган, европейски комисар по земеделието, увери, че търговското споразумение ще бъде \"справедливо и балансирано с възможности и ползи и за двете страни\".   Споразумението трябва да бъде подложено на юридически преглед, да бъде преведено, подписано и изпратено на съответните парламенти, с цел окончателно ратифициране.", "date": "2019.06.30", "title": "Меркосур и ЕС сключват търговско споразумение след 20 години преговори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397312-%D0%B5%D0%BD%D0%B4%D0%B6%D0%B8-%D0%BA%D0%B0%D1%81%D0%B0%D0%B1%D0%B8%D0%B5-%D1%81-%D0%BC%D0%BE%D1%89%D0%B5%D0%BD-%D1%85%D0%BE%D0%BD%D0%BE%D1%80%D0%B0%D1%80,-%D0%B7%D0%B0-%D0%B4%D0%B0", "text": "Крехката диетоложка Енджи Касабие съвсем скоро може да бъде изправена пред сериозни изпитания за духа и тялото си, в случай че приеме примамливото предложение да участва в новото шоу на Нова телевизия \"Игри на волята\", което ще стартира тази есен на мястото на култовия \"ВИП Брадър\".   Ливанката била най-щедро и настойчиво ухажваните от продуцентите звезди, твърди \"Уикенд\", но според тиражираната информация - красавицата би се навила да влезе в поредното риалити, само при условие че е придружавана от съпруга си Рабих Ел Зейн, носител на титлата \"Мистър Ливан\".     \"Игри на волята\" ще бъде заснет на един от родните плажове във Варна, където всички участници, включително и ливанската \"принцеса\", ако подпише договор с предаването, разбира се, ще трябва да делят един покрив.   Кастингите за шоуто все още не са приключили. За място, на което ще се снима, доскоро се спрягаха плажове близо до Варна – Шабла и Калиакра. От известно време обаче, се чуват слухове и за някое китно местенце в посока Южното ни Черноморие. Очаква се по-голямата част от участниците да са неизвестни за широката публика. Ще ги подбират психолози.     Между неизвестните личности обаче, ще има и популярни \"за цвят\". Като първи сигурен кандидат за наградата от 200 бона се спряга популярният в близкото минало Атанас Михайлов – водещ на единствения до момента бг сезон на риалитито \"Страх\". Той от години няма почти никаква работа и е се говори, че се навил да влезе в \"Игри на волята\" много лесно и срещу изключително скромен хонорар. Не такъв обаче е случаят с Енджи, която държала на всяка точка в договора си и искала максимално добри условия и пари срещу ангажимента в шоуто.", "date": "2019.06.30", "title": "Енджи Касабие с мощен хонорар, за да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397313-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D1%8E%D0%BD%D0%B8", "text": "ОВЕН ( 21 март - 20 април ) Не се препоръчва, днес да вземате спонтанни решения, особено ако те засягат финансите. Дори личните ви симпатии или неприязън към някого, пазете за себе си. Има вероятност да загубите голяма сума пари. Но това няма да е кражба, а нещо по-фино, свързано с измама. Вечерта си легнете по-рано и не яжте преди лягане. ТЕЛЕЦ ( 21 април - 21 май )  Така широко, ще ви се усмихне любовта, че ще забравите се работата и финансовите проблеми. Истинските чувства, ще решат всичко. Господарският ви поглед на някои неща, ще помогне да станете \"генерал\" в семейството. Просто не показвайте твърде много, вашето превъзходство. В противен случай конфликтите с роднини, няма да могат да бъдат избегнати. БЛИЗНАЦИ ( 22 май - 21 Юни ) Препоръчително е днес да бъдете изключително предпазливи не само на пътя и у дома, а във всичко останало. Когато говорите с другите, се опитайте, да се държите по-деликатно. В противен случай думите ви, ще се тълкуват по такъв начин, че ще последват поредица от слухове и обвинения. Последствията от вашите инвестиции, могат да се окажа непредсказуеми.   РАК ( 22 юни - 23 юли ) Очаква ви, голямо пазаруване, неочаквана победа и среща с бивш любим. Разбира се, всичко това няма да се случи в един час, но все пак ще ви изкара от равновесие. Бъдете по-тактични в личната сфера, за да не останете без любим човек. Ако сте насочени към свободата, то по-добре споделете това с избраника си. ЛЪВ ( 24 юли - 23 август ) Очаква ви ден, изпълнен с ярки и интересни събития. Вярно е, че малко ще ви мъчи съвестта за някоя неприятна постъпка. Но ако осъзнаете вашата вина и се извините, тогава всичко ще е наред. Гордостта в този случай, няма да доведе до нищо. От финансова гледна точка, денят е печеливш. Ще може да си купите всичко, което искате. ДЕВА ( 24-ти август - 23 септември ) Ще трябва да се занимавате с не толкова важни въпроси, отколкото дълго отложени. Възможни са грешки и разочарования, но всичко, ще е по-ваша вина. Вероятно в професионалната сфера, ще намерите нов богат покровител. Това ще ви позволи, да правите планове, включително и финансови. ВЕЗНИ( 24 септември - 23 октомври) Трябва да станете по-активни не само в работата, но и в личния си живот. Не трябва да скачате от една връзка на друга, така няма да създадете силни взаимоотношения. Опитайте се да живеете с чувства, а не с похотливи желания. Възможни са битови проблеми, които ще ви накарат да си вземете почивен ден. Не е необходимо да викате някой на помощ, сами ще се справите. СКОРПИОН ( 24 октомври - 22 Ноември ) Отличен ден за среща със стари приятели. Не забравяйте да се обадите на близките си роднини и да планирате решението на домашните проблеми. Безпочвените преживявания на финансова основа, може да ви доведат до депресия. Опитайте се, да не нарушавате общоприетите норми, тогава всичко ще бъде наред.   СТРЕЛЕЦ ( 23 Ноември - 21 Декември ) Не е препоръчително, днес да се заемате с нещо ново и необичайно. Ако започнете да насилвате събитията, ще се окажете в непроходима джунгла, освен това, финансова. Делата, свързани с рекламен бизнес и творчество, ще се развиват великолепно. В любовта, не трябва да се противопоставяте на интимните си желания. Още повече, че те са същите като на любимия ви. КОЗИРОГ (22 Декември - 20 януари ) Трябва да свършите всичко сами, без да натоварвате никого с капризи и молби. Възможни са перспективни предложения и доходоносни сделки, които ще ви донесат големи печалби в близко бъдеще. Денят е потенциално опасен, за тези които се занимават с различни спортове, възможни са травми. Бъдете изключително предпазливи.  ВОДОЛЕЙ ( 21 януари -  19  февруари ) Очаква ви прекрасен и продуктивен ден. Всичко, което планирате да приложите на практика, ще се реализира отлично. Днес не е желателно да закъснявате, дори на обяд, още повече за разговор с шефа. Много ще зависи от вашата педантичност и концентрация. Един добър ден за тези, които тръгват на почивка. Пътуването, ще премине по най-добрия начин.   РИБИ ( 20 февруари - 20 март ) Трябва да намерите компромис с всеки, с когото ви срещне съдбата. Не критикувайте никого, освен ако сами не искате да попаднете в същото положение. Очаква ви успех, най-важното е, да не го изпуснете. Възможно е да има спорни въпроси по домакински и финансови теми. Ако не давате свобода на емоциите си, тогава всичко, ще бъде наред.  ", "date": "2019.06.30", "title": "Дневен хороскоп 30 юни"}
{"url": "http://www.classa.bg/%D1%81%D0%B2%D1%8F%D1%82/item/397314-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D1%8A%D1%82-%D0%B5-%D0%BE%D1%82%D0%B6%D0%B8%D0%B2%D0%B5%D0%BB%D0%B8%D1%86%D0%B0-%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%BD%D0%B0%D0%BA%D0%B0%D0%B7%D0%B2%D0%B0%D0%BD%D0%B8", "text": "Руският президент Владимир Путин обяви края на либерализма като идеологическа сила в интервю за \"Файненшъл Таймс\" по повод срещата на Г-20 в Япония. Путин коментира, че \"либералната идея е надживяла целите си\", поради което обществата са се настроили срещу имиграцията, отворените граници и мултикултурализма. \"Либеалите не могат просто да диктуват никого на нищо по начина, по който се опитваха да го правят през последните десетилетия\", казва той в интервюто за FT. Авторите от медията обръщат внимание, че коментарите на руския президент съвпадат с посланията на антисистемните лидери по цял свят - от Доналд Тръмп в САЩ, Виктор Орбан в Унгария и Матео Салвини в Италия. Путин нарича \"кардинална грешка\" решението на германския канцлер Ангела Меркел да обяви, че ще отвори вратите на страната си за бежанците от сирийската война през 2015 г. В същото време, той изтъква като положителна стъпка политиката на Тръмп за пресичане на мигрантския поток по южната граница на САЩ. \"Либералната идея предполага, че не трябва да се вземат никакви мерки. Че мигрантите могат да убиват, да грабят и изнасилват безнаказано, защото правата им като мигранти трябва да се защитават. Всяко престъпление трябва да има своето наказание. Либералната идея е отживелица. Тя влиза в противоречие с интересите на огромното мнозинство от населението\", казва той. Путин казва още, че либералните правителства са сбъркали в опита си да прегърнат мултикултурализма и сексуалното разнообразие.     \"Не искам да обиждам никого, защото ни обвиняват, че сме били хомофоби. Но ние имаме проблем с LGBT-хората.  Нека да живеят, както искат. Но някои неща ни се струват крайни. Сега твръдят, че децата можели да играят пет или шест полови роли. Нека всички да са щастливи, ние нямаме проблем с това. Но не бива да се допуска това да засенчва културата, традициите и традиционните семейни ценности на хората, които съставляват основното население\", казва той. Интервюто на Путин предизвика ответна реакция от страна на европейските лидери, които участват на срещата на Г-20 в Осака. Председателят на Европейския съвет и бивш премиер на Полша Доналд Туск каза, че е \"силно несъгласен\" с оценките на Владимир Путин: \"Намирам, че истинската отживелица е авторитаризмът, култовете към личността и олигархичните режими\". Говорител на британското правителство обяви, че Тереза Мей е разкритикувала атаката на Путин срещу либералния ред по време на личната им среща в Япония. Според официалното съобщение на \"Даунинг стрийт\" 10, Мей е защитила политиката на Великобритания в защита на либералната демокрация, човешките права и равноправието на всички лидер на британските Консерватори Борис Джонсън също се разграничи от твърденията на Путин като \"тотално грешни\" и посочи, че свободата, демокрацията и свободното слово са непреходни ценности, които ще продължат да съществуват. Американският президент Доналд Тръмп се въздържа от коментари по думите на руския президент. Пред \"Файненшъл Таймс\" Владимир Путин говори още за притесненията си от подновената надпревара в ядреното въоръжаване на САЩ и Русия. \"Студената война е нещо лошо, но тогава поне имаше определени правила, към които всички участници в международната комуникация малко или много се придържаха или се стараеха да следват. Сега ми се струва, че вече няма никакви правила\", казва още Путин. Колкото до замразените отношения с Лондон след конфликта около отравянето на Сергей Скрипал през март 2018 г. от агенти на руското разузнаване, Путин казва, че \"се надява да се предприемат някои предварителни стъпки\" към пълно възстановяване на връзките с Великобритания, за което \"и двете страни имат интерес\". В същото време той продължава да отрича обвиненията на британските служби срещу руското правителство заради използването на бойно отровно вещество на територията на страната за опит за убийство. Без да потвърждава изрично, че Москва стои зад покушението срещу бившия руски шпионин Скрипал, Путин подчертава, че няма да търпи \"предатели\". \"Предателството е най-тежкото възможно престъпление и предателите трябва да бъдат наказвани. Не казвам, че инцидентът в Солзбъри е начинът, по който това трябва да се прави. Но предателите трябва да бъдат наказвани\", казва Владимир Путин пред FT.", "date": "2019.06.30", "title": "\"Либерализмът е отживелица. Предателите трябва да бъдат наказвани"}
{"url": "http://www.classa.bg/%D1%81%D0%B2%D1%8F%D1%82/item/397315-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D0%BF%D0%B0%D1%80%D1%82%D0%B8%D0%B9%D0%BD%D0%B8-%D1%86%D0%B2%D0%B5%D1%82%D0%BE%D0%B2%D0%B5-%D1%81%D0%B0-%D0%B2-%D0%B0%D0%BC%D0%BE%D0%BA-%D1%82%D1%80%D1%8A%D0%BC%D0%BF-%D1%89%D0%B5-%D0%B1%D1%8A%D0%B4%D0%B5-%D0%B2-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0", "text": "Президентът Тръмп прие радушно поканата на руския президент Путин да посети Москва за Деня на Победата през 2020 г., когато се отбелязват 75 години от разгрома на хитлерофашизма. Двамата лидери обявиха, че стоплянето на отношенията между САЩ и Русия е в интерес на целия свят. Доктрината “Тръмп” в действие – ожесточена конкуренция в един многополюсен свят, в който геополитическите отношения се определят от балансите, противоречията, но и взаимното зачитане на трите суперсили – Вашингтон, Москва, Пекин. Соросоидите от всички партийни цветове са в амок. Някой вече скритом пренаписват (за пореден път!) автобиографиите си     Официалната покана към президента на САЩ Доналд Тръмп да посети Москва за празненствата по повод юбилея от Победата във Великата отечествена война през 2020 г. ще бъде отправена в близките дни. Това съобщи пред журналисти в Осака прессекретарят на руския президент Дмитрий Песков, предава ТАСС. “Наистина, както вече стана ясно, президентът Путин покани Тръмп да посети Русия следващата година за 75-годишнината от края на Великата отечествена и Втората световна война”, заяви Песков. По думите му президентът Тръмп е приел позитивно думите на руския си колега и е заявил, че “ще очаква официално покана”. Песков подчерта, че официалната покана ще бъде отправена “разбира се, в близките дни”.", "date": "2019.06.30", "title": "Соросоидите от всички партийни цветове са в амок! Тръмп ще бъде в Москва за Деня на Победата!"}
{"url": "http://www.classa.bg/%D1%81%D0%B2%D1%8F%D1%82/item/397316-%D1%82%D1%80%D1%8A%D0%BC%D0%BF-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B3-20,-%D0%B7%D0%B0-%D0%B4%D0%B0-%D1%81%D0%B5%D0%B5-%D1%80%D0%B0%D0%B7%D0%B4%D0%BE%D1%80%D0%B8", "text": "Започналата в японския град Осака среща на върха на Г-20 от самото си основаване е най-вече място за опознаване и за опити да се намерят допирни точки в позициите. В крайна сметка обаче тези срещи на върха остават в паметта най-вече с блъсканицата на лидерите на присъстващите страни да застанат на първия ред на груповата снимка. Ако има един проблем, по който тазгодишният форум на Г-20 трябва ясно да покаже глобално лидерство, това е кризата, свързана с климатичните промени. Тази тема наистина присъства в дневния ред в Осака, но въпреки усилията на страни като Франция, няма изгледи за сериозни и ефикасни действия. И това не е изненадващо за група от страни, които почти са утроили субсидиите, които отпускат за електроцентрали на въглища между 2013 и 2017 г., като водещи с това отношение са Китай, Индия и Япония. Но именно решението на Тръмп да оттегли САЩ от споразуменията за климата и да се върне към използването на фосилни горива създава средата, в която виреят тези ужасни рецидиви.     Но саботажите на Тръмп не приключват с това. Американският президент използва тези лидерски сбирки не за да гради съюзи за решаване на общите проблеми, а за да бие по своите противници, а понякога дори и по тези, които се предполага, че са му съюзници. Той не търси общо съгласие, което според него е за баламите. Той търси да наложи американския интерес над приятели и врагове без разлика. Това е причината тази поредна среща на върха да е вече засенчена от все по-сериозната търговска война между САЩ и Китай (Тръмп ще има двустранна среща със Си Цзинпин в събота, на която ще видим само всички да се усмихват). Планираните срещи на Тръмп с други лидери в Осака изглеждат като част от преднамерена разрушителна стратегия за внасяне на раздори. Обаче опитите на Тръмп за изнудване и сплашване са селективни. В навечерието на форума в Осака той не е отправял нападки срещу руския президент Владимир Путин, чиято страна систематично се е намесвала в изборите в САЩ през 2016 г., и срещу саудитския престолонаследник принц Мохамед бин Салман, който току-що бе обвинен от ООН, че е организирал зловещото убийство на опозиционния журналист Джамал Хашоги. Подобно на ООН, Г-20 е един дълбоко разочароващ форум. Присъщите ограничения на една организация, която не може да даде лидерство по съдбоносния проблем за кризата с климата, която прави непохватни опити да ограничи глобалните щети от търговската война между САЩ и Китай, и която изглежда доволна, че следващият й форум ще бъде в Рияд, са фрапантни. Но ние живеем в глобално общество и глобална икономика и форуми за глобално управление на тези процеси са по-необходими от всякога. Затова колкото и несъвършен да е Г-20, все пак по-добре е, че има нещо като него, отколкото нищо.    ", "date": "2019.06.30", "title": "Тръмп използва срещата на Г-20, за да сее раздори"}
{"url": "http://www.classa.bg/%D1%81%D0%B2%D1%8F%D1%82/item/397317-%D0%BD%D0%B8%D0%BA%D0%B0%D1%80%D0%B0%D0%B3%D1%83%D0%B0-%E2%80%93-%D0%BD%D0%BE%D0%B2%D0%B0%D1%82%D0%B0-%D1%81%D0%B8%D0%BB%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%B7%D0%B0-%D0%BF%D1%83%D1%80%D0%B8", "text": "Сред редовете на тютюневата плантация с искрящо зелени листа в северозападната част на Никарагуа работници внимателно събират листата на това „прекрасно растение“, от което се правят ценни пури. Именно те превръщат централноамериканската страна в нов мощен играч на този пазар. От декември до май стотици работници се събират на полетата на Естели, град с население 110 000 души, който е на 800 км над морското равнище. Там те събират и сортират тютюневите листа, които след това жени окачат с хиляди в сушилните. Естели е люлката на тютюневата промишленост на Никарагуа. Над 42 000 души работят на плантациите, в сушилните, центровете за преработка и производство на пури. Напоследък производството се разви и в северната част – в Халапа и Кондега и по склоновете на Ометепе, най-големия остров в езерото Косиболка, в южната част. „Никоя страна няма толкова подходяща почва за тютюна като Никарагуа“ с нейните вулканични земи, казва между две дръпвания на пурата си Нестор Пласенсия, вицепрезидент на Plasencia Cigar, един от основните никарагуански износители.     За разлика от Куба, производството на пури в Никарагуа е започнало едва преди петдесетина години, когато кубинските предприемачи, бягащи от революцията на Кастро през 1959 г., емигрират в страната. „Семейството ми е в тютюневата промишленост в Куба от 1865 г. Днес ние работим в Никарагуа и в Хондурас“, разказва Пласенсия. Семейната компания, която изнася 15 млн. пури годишно, притежава две фабрики в Никарагуа, където краят на гражданската война през 1991 г. позволи на промишлеността постепенно да се възстанови. В Никарагуа има 70 фабрики за пури – с капитали на кубински потомци, но и на инвеститори от Гърция, Италия и Канада, които произвеждат над 5000 марки, обяснява директорът на Никарагуанската камара на производителите на тютюн Венсеслао Кастильо. В някои стопанства „засаждането е механизирано и се прави с трактори, правят се непрекъснато и изследвания на почвата, работят метеорологични станции и приоритетът са работниците, така че да имат най-добрата подготовка“. Кубинците са предали на никарагуанците необходимото ноу-хау за производството на пури, които се навиват ръчно и са причината за славата на „абанос“ („habanos“). От засаждането до разпространението в търговската мрежа се извършва процес, съдържащ 539 етапа, сред които са редовните проверки на качеството. Карина Ривера проверява средно осем пури на ден в залата за контрол на завод на Plasencia Cigar. „Ако установя, че пурата не отговаря на качеството, искано от клиентите, аз я маркирам веднага“, обяснява Карина, която е в бранша от 22 години. През 2018 г. Никарагуа е изнесла 140 млн. пури в САЩ, изпреварвайки за трета поредна година Доминиканската република (95 млн.) и Хондурас (75 млн.), според данните на Американската асоциация за производство и търговия с пури, цитирани от Кастильо. От 2008 г. продажбите на никарагуански пури са се увеличили с 40% в САЩ, а в същото време кубинските пури нямат достъп до американския пазар заради ембаргото, което е в сила от 1962 г. Според Венсеслао Кастильо „силата на никарагуанския тютюн е във вниманието, което се отделя на качеството, което ни позволява днес да сме основният износител на пури премиум в САЩ“. През 2018-а от първите 10 марки пури в годишната класация на специализираното американски списание „Сигар афисионадо“ шест са били никарагуански. Най-добрата пура на годината – „E.P Carillo Encore majestic“ – е направена в Доминиканската република, но „само от никарагуански тютюн“, уточнява списанието. В Европа, където пазарът продължава в голяма степен да е доминиран от кубинските пури, френското списание „Аматьор де сигар“ постави на 100% никарагуанска пура на второ място в класацията си за 2019-а, посветена на некубинските пури. „Според нас 60 до 70% от успеха се дължи на начина, по който тютюнът се изсушава и на времето, посветено на узряването и стареенето. Ние не пришпорваме нещата“, обяснява Кастильо. Нестор Пласенсия го потвърждава: според него „трилогията на успеха са почвата, микроклиматът и хората – старанието, което те влагат в работата си“. Производството на пури е един от малкото сектори, който е устоял на политическата и икономическата криза, разтърсващи Никарагуа вече повече от година. Репресиите срещу антиправителствените демонстрации причиниха смъртта на над 325 души. Те станаха причина 62 000 никарагуанци да напуснат родината си и да заживеят в изгнание. И пак сринаха икономиката, която от 2010 г. отчиташе годишен растеж от 4%, лишавайки 400 000 от работа, според данни на частния сектор. Ако не бяха тези фабрики (за тютюневи изделия), Естели със сигурност щеше да опустее“, казва пред АФП Силвия Морено, на 43 години, която работи от 21 години в производството на пури.  ", "date": "2019.06.30", "title": "Никарагуа – новата сила на световния пазар за пури"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397309-%D1%81%D0%BB%D0%B0%D0%B2%D0%B8-%D1%81%D1%82%D0%B0%D0%B2%D0%B0-%D0%B2%D1%82%D0%BE%D1%80%D0%B8%D1%8F%D1%82-%D0%BC%D0%B8%D1%82%D0%BA%D0%BE-%D0%BF%D0%B0%D0%B9%D0%BD%D0%B5%D1%80%D0%B0", "text": "Остава точно месец до края на \"Шоуто на Слави\", което се върти от 19 години насам. Очаквано бързо плъзнаха догадки за бъдещето на Дългия, както и за съдбата на целия му екип.   Сред най-тиражираните версии е, че Трифонов ще се впусне в политиката, пише \"Галерия\". Дори това да се окаже вярно, Слави започнал да крои планове и за различни проекти за музикантите и артистите на шоуто.     Близки до него твърдят, че някогашният кукувец планира да се захване сериозно с продуцентска дейност и да се превърне в пряк конкурент на Митко Пайнера.   Впрочем тази дейност не му е чужда, тъй като в началото на демокрацията Трифонов основа БМК, с която подкрепяше не само \"Ку-ку бенд\", но и редица родни певци като Кали, Сашо Роман, Нина Николина, Мария Илиева, КариZма и други, пише още изданието.     Най-вероятно след края на шоуто музикантите от \"Ку-ку Бенд\" няма да спрат да създават нови песни – както за оркестъра, така и самостоятелни. Даже напоследък се забелязва, че певците в шоуто натрупват нов репертоар и ударно представят парчета.   Вероятно след тях ще последват турнета и участия по клубовете из страната. Сред изпълнителите най-търсени са Борис Солтарийски, Годжи и Гъмзата.     Тръгнат ли на редовни участия, Дългия ще прибира процент от хонорарите им. Според запознати в момента Солтарийски и Гъмзата взимали по 5000 лева на изява. Годжи също струва толкова, но откакто стана татко, е понамалил участията. Слави планира да им вдигне хонорарите, защото след като спре шоуто, към тях ще има голямо търсене. Най-вероятно в \"Седем Осми\" Трифонов ще вземе и други изпълнители. Сред първите в списъка е Сава Чиплич, който преди седмица спечели конкурса на Дългия \"Нова звезда\".   Не е ясно какво ще правят занапред другата част от музикантите. За Цветан Недялков и Иван Стоянов се знае, че от три години са доценти и имат сигурна работа като преподаватели в Консерваторията. Но танцьорките от балет \"Магаданс\" все още не знаят какво ще се случва оттук нататък.     Слави ще уреди и актьорите си. Краси Радков взимал по 7000 лева да весели частни партита и събития и ще продължи да го прави и след шоуто, като Трифонов ще е негов импресарио.   С Мариан Бачев и Иво Сиромахов ще направят театрален спектакъл, подобен на този на Рачков.", "date": "2019.06.30", "title": "Слави става вторият Митко Пайнера!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397310-%D0%BE%D1%89%D0%B5-%D0%B5%D0%B4%D0%BD%D0%B0-%D0%BF%D0%B0%D0%B9%D0%BD%D0%B5%D1%80%D0%BA%D0%B0-%D1%81%D1%82%D0%B0%D0%BD%D0%B0", "text": "Още една поп фолк звезда от империята \"Пайнер\" взе дипломата си за висше образование. Става дума за чаровната блондинка Юнона, която завърши Пловдивския университет \"Паисий Хилендарски\".   Изпълнителката е на седмото небе от щастие и не спира да се хвали, че вече официално е дипломиран педагог и изпълнител. \"Завърших бакалавърската си степен в Пловдивски университет \"Паисий Хилендарски\" и съм дипломиран педагог и изпълнител. Искам да благодаря сърдечно на всички преподаватели и колеги от курса за помощта и подкрепата през последните 4 години!\", написа с вълнение в социалната мрежа блондинката. И продължава:  \"Желая Ви от все сърце здраве и успех! Най-прекрасните колеги...\".     Факт е, че през последните години Юнона бе сериозно отдадена на своето образование, а отличните оценки през целия курс на обучение още веднъж затвърждават старанието, което тя е полагала системно до този момент.     Любопитна подробност е, че няколко дни преди дипломирането си, Юнона подари незабравима ваканция на своята дъщеричка Глория. Двете дами сложиха официално начало на летния сезон в Несебър, а снимките ясно говорят, че те от сърце се наслаждават на съвместните мигове по Черноморието.", "date": "2019.06.30", "title": "Още една пайнерка стана..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397311-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0-%D0%BE%D0%B1%D1%8F%D0%B7%D0%B4%D0%B8", "text": "Откакто живее в Испания Цеци Красимирова води все по-природосъобразен начин на живот. Старае се да е близо до природата и близо до животните. Особена страст са и конете, за които, както неведнъж е потвърждавала, може да се грижи с часове.   А преди броени дни показа и кой, освен любимият й мъж, я кара да се чувства истински щастлива. Това е нейният любим кон, с когото прекарва часове сред природата.     \"Аз наистина съм позитивен човек и се научих да се усмихвам. Нямам проблем с това да намирам доброто, красивото и забавното у хората. Това е част от моето ДНК. Благодаря от цялото си сърце на моите сънародници, които ми писаха и изпратиха благопожелания.     Опитах се да отговоря лично на всеки един от тях и да им вдъхна надежда, защото най-важното е да следваме сърцето си и да не спираме да мечтаем. Казвам го от позицията на една предана съпруга, майка и приятел, която продължава да гони своите мечти и да върви смело напред\", бе споделила Цеци тогава. Но същото, сигурни сме, би казала и сега.      ", "date": "2019.06.30", "title": "Цеци Красимирова обязди..."}
