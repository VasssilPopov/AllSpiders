{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385402-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%89%D0%B5-%D0%BE%D1%82%D0%BF%D1%80%D0%B0%D0%B2%D0%B8-%D0%BF%D1%80%D0%B5%D0%BF%D0%BE%D1%80%D1%8A%D0%BA%D0%B0-%D0%B4%D0%BE-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BF%D0%BE-%D1%81%D0%B8%D0%B3%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D0%B1%D0%BE%D1%81%D0%B8%D1%8F", "text": "Тя ще сезира и Комисията за противодействие на корупцията и за отнемане на незаконно придобитото имущество. Това стана ясно по време на заседание на временната комисия в Народното събрание, която разглежда сигналите на Николай Колев-Босия за злоупотреби при получаването на шофьорски книжки, съобщиха от пресцентъра на Омбудсмана на Република България. На него присъстваха заместник-омбудсманът доц.  , директорът на Дирекция „Национален превантивен механизъм“ към институцията на омбудсмана Димитър Бонгалов, изпълнителният директор на Изпълнителна агенция „Автомобилна администрация“ Дамян Войновски, както и протестиращият Николай Колев-Босия и негови поддръжници. Манолова се ангажира с неговия казус, след като той се обърна с жалба до институцията. „Ще настоявам в комисията, която ще направи проверка в автомобилната администрация, да бъдат включени и част от протестиращите, както и докато тя тече, лицата, които са в различни процесуални качества – обвиняеми или подсъдими, да бъдат отстранени от работа“, подчерта омбудсманът. По думите й от започнатите различни наказателни производства има 20 подсъдими лица и десетки обвиняеми, но нито един осъден до момента, което е „абсолютно необяснимо за българските граждани“.  Манолова изнесе данни, според които от 13 юни – денят, в който Николай Колев обяви гладен протест до днес – 13 август, по пътищата са загинали 122 души. „Причините за произшествията на пътя с фатален край са различни. Това, което очакват гражданите, е отговорно отношение от страна на държавата и от страна на институциите. Според мен това е и същността на исканията на г-н Колев – отговорност и почтена работа от страна на институциите. Гражданите очакват производството на фалшиви шофьорски книжки и производството на негодни шофьори да бъде преустановено“, заяви общественият защитник. Омбудсманът обяви, че трябва да се вземат мерки в спешен порядък, тъй като   е в тежко състояние, а темпото, с което работи временната комисия, е притеснително.", "date": "2018.08.13", "title": "Манолова ще отправи препоръка до Бойко Борисов за проверка по сигналите на Босия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385397-42-%D0%B3%D0%BE%D0%B4%D0%B8%D1%88%D0%BD%D0%B0-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B0-%D1%82%D0%B2-%D0%B7%D0%B2%D0%B5%D0%B7%D0%B4%D0%B0-%D0%BF%D0%BE%D0%BA%D0%B0%D0%B7%D0%B0", "text": "Популярната хърватска актриса и телевизионна водеща Николина Пишек публикува в Инстаграм своя снимка, с която обра адмирациите, особено на мъжката част.      На 42 години тя демонстрира повече от завидна фигура. Пишек не се е появявала в социалните мрежи цели 7 седмици, пише македонското издание „Вечер\". По думите ѝ, животът ѝ не бил толкова интересен, за да присъства постоянно в Инстаграм. И все пак пусна свои снимки по бански от острова, където е на почивка.     Горещата хърватка, която е била водеща на телевизионни предавания и е участвала в сериал, нашумя с участието си в местния вариант на „Стар Академи\" – „Операция Триумф\" през 2008 година. След това води и тамошната „Ферма\", а междувременно участва и в сръбски сериал. Има два брака, в момента е съпруга на сръбския бизнесмен Видой Ристович. Има две деца.", "date": "2018.08.13", "title": "42-годишна хърватска тв звезда показа..."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385398-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81%D0%BA%D0%BE%D1%87%D0%B8-%D0%BD%D0%B0-%D0%BB%D0%B8%D1%86%D0%B5%D0%BC%D0%B5%D1%80%D0%BD%D0%B8%D1%82%D0%B5-%D0%B8-%D0%B3%D1%80%D0%BE%D1%82%D0%B5%D1%81%D0%BA%D0%BD%D0%B8-%D0%BF%D1%80%D0%B8%D0%B7%D0%B8%D0%B2%D0%B8-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0", "text": "\"Не ме гледай какво правя, слушай ме какво ти говоря?!\" бил основният символ-верую в БСП, смята Георг Георгиев Зам.-министърът на външните работи Георг Георгиев реагира остро на днешния призив на Корнелия Нинова председателят на европарламента Антонио Таяни да реагира на изказването на Ангел Джамбазки, че „всички от БСП са за разстрел\". \"Напоследък все повече се чудя дали в \"Алтернативната програма за оправяне на държавата и на всичкото\", някъде не е поместен и основният \"символ-верую\" на авторите, а именно \"Не ме гледай какво правя, слушай ме какво ти говоря?!\", написа във Фейсбук най-младият зам.-министър в кабинета. \"На фона на любезните слова на няколко народни представители - Валери Жаблянов: \"Народният съд е необходимо правосъдие\" и Крум Зарков: \"...крояхме планове как да мъчим нечий дядо!\", в тържествена комбинация с китки пред паметниците на Г. Димитров и Т. Живков, под акомпанимента на фанфарите по случай 9 септември, лидерката на претърпялата метаморфозите на времето опозиция, Корнелия Нинова, написала гневно писмо срещу \"езика на омразата\"... Тук държа да подчертая следното - съвременната политическа култура изисква да решаваме споровете си мирно и интелигентно, без каквато и да е нотка, дори на шега, за насилие или физическа разправа. Но някак лицемерни и гротескни ми идват тези призиви от устите на хора, които умишлено и без капка срам носят на реверите си безумните примери, които описах по-горе. И не, тук не говорим за нещо някога от миналото, а за съвсем пресни случаи в условията на \"отнелата ни много демокрация\", казва още председателят на Младежки ГЕРБ.", "date": "2018.08.13", "title": "Зам.-министър скочи на \"лицемерните и гротескни призиви\" на Нинова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385399-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D0%B3%D0%BE%D0%BB%D1%84%D1%8A%D1%80%D0%BA%D0%B0%D1%82%D0%B0-%D1%82%D1%80%D1%83%D0%B4%D0%BD%D0%BE-%D0%B5,-%D0%BC%D0%BD%D0%BE%D0%B3%D0%BE-%D1%85%D0%BE%D1%80%D0%B0-%D0%BC%D0%B5-%D0%BC%D1%80%D0%B0%D0%B7%D1%8F%D1%82-%D0%B2%D0%B8%D0%B4%D0%B5%D0%BE", "text": "Обявената за най-секси голфърка в света Пейдж Спиранак се оплака от недоброжелатели. \r\n Красивата американка има стотици хиляди почитатели, но има и такива, които не харесват блондинката и я съветват да стане модел, а не да се занимава със спорт. \r\n \"Много хора ме мразят за това, че изглеждам добре. Всеки ден чета какви ли не коментари, но най-трудно ми е, когато атакуват семейството ми. \r\n    Блондинката все пак преодоля негативите и записа видео, в което се подигра на критиците си и написа - Така ли изглеждам? \r\n    ", "date": "2018.08.13", "title": "Най-секси голфърката: Трудно е, много хора ме мразят (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/385400-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B8%D1%8F%D1%82-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%BD%D0%B0-tesla", "text": "Опитът на Илон Мъск да изтегли Tesla от търговията на публичните борси е получил подкрепа от изненадващ инвеститор - суверенният фонд на Саудитска Арабия. Фондът за публични инвестиции на арабското кралство има желание да се включи в евентуалната група от инвеститори, които да превърнат Tesla отново в непублично търгувана компания. Новината беше обявена неофициално в Bloomberg, като в понеделник самият Мъск я потвърди. Той посочва, че саудитците са проявили интерес към изтеглянето на Tesla от борсата още преди две години. На 31 юли Мъск се е срещнал с управляващия директор на фонда, който е изразил съжаление, че компанията не е последвала съветите му още по-рано. \" Тръгнах си от срещата на 31 юли без съмнение, че евентуална сделка със Саудитския суверенен фонд ще бъде сключена и че е само въпрос на време да задвижим процедурата \", посочва Илон Мъск в публикация в сайта на Tesla. Неотдавна саудитският фонд придоби малко под 5% от собствеността в Tesla, като има намерения да разшири влиянието си в компанията. Без да разяснява детайли около интереса на Фонда от Рияд, Илон Мъск анонсира първо в Twitter на 7 август, че се готви да изтегли компанията си от борсата, а малко по-късно добави лаконичното \"Финансирането е осигурено\". \"След анонса от 7 август продължих да комуникирам с управляващия директор на саутитския фонд. Той изрази подкрепа за продължаване на процедурата по отношение на финансовата и други надлежни проверки, както и по вътрешните им процедури за преглед на състоянието, за да се получат разрешенията. Той помоли за допълнителни детайли относно начина, по който компанията ще бъде изтеглена от борсата, включително за евентуалните изискуеми проценти и други регулаторни изисквания\", пише Илон Мъск. Той посочва, че преди да бъде взето каквото и да е решение, ще бъде представен пълен план пред акционерите в компанията, за да се обясни характера и произхода на финансирането на тази процедура. \"Засега обаче това би било преждевременно. Продължавам разговорите със саудитския фонд и с няколко други инвеститори - нещо, което планирах да направя, доколкото бих искал Tesla да запази широката си инвеститорска база. За евентуалното изтегляне на Tesla от борсата Мъск ще трябва да подсигури солидно захранване с финанси, за да оцелее. Той отхвърля спекулациите, че цената за този ход би била около 70 млрд. долара. \"Изкупуването на акции на цена от 420 долара ще се прилага само за акционери на Tesla, които няма да останат в компанията ни, ако тя не се търгува публично.  Най-добрата ми прогноза в момента е, че близо 2/3 от дяловете, притежавани от всички настоящи инвеститори, ще се прелеят в частната Tesla \", пише той. Илон Мъск няма да позволи появата на един или двама големи акционери в дружеството, които биха повлияли върху управлението му. Затова би предпочел да привлече финансиране от по-широка група инвеститори, като вече води преговори с потенциално заинтересовани фондове. Според Bloomberg, идеята на Мъск за изтегляне на Tesla от публично търгуване е подлагана на обсъждания още миналата година в разговор с основателя на японския конгломерат SoftBank Group Масайоши Сон. Преговорите са се провалили заради неразбирателство относно въпроса за собствеността. Фондът за публични инвестиции на Саудитска Арабия гледа на потенциалната сделка с Tesla като на стратегически ход. Най-големият производител на нефт в света търси начини да разшири портфолиото си, включително към бизнеса с електромобили. До момента управителите на фонда не са взели твърдо решение дали да увеличат дела си в Tesla и ако да - с какъв процент, но преговорите още продължават.", "date": "2018.08.13", "title": "Саудитска Арабия - изненадващият спасител на Tesla"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385401-%D1%85%D0%BE%D1%80%D0%BE%D1%82%D0%BE-%D0%BA%D0%B0%D1%82%D0%BE-%D0%BE%D1%82%D1%87%D0%B0%D1%8F%D0%BD%D0%B0-%D0%BD%D0%B0%D0%B4%D0%B5%D0%B6%D0%B4%D0%B0", "text": "Вече няма човек, който да не знае, че хорото е новата зумба, латино, бели денс, пол денс и каквото там още е модно да се практикува. Всеки е наясно и с това, че новият тренд е хоро да се играе на възможно най-странни, но впечатляващи с мащаб, природна даденост или историческа значимост места. Задължително условие е и да има публика. Започна се с десетина-петнайсетминутни подрипвания по бензиностанции, където отправили се нанякъде фолклорни групи спираха с автобусите си за кафе, тоалетна и кръгче Ганкиното за настроение. Няма лошо - вместо да пушат, вият хора, а и народът наоколо покачва родолюбив градус, докато си налива гориво. След това хорото полека-лека тръгна и из центровете на българските градове, най-често като български \"флаш моб\", с който да се развее българската заедност и да се понаперчи народния дух.  Така един за друг се хванаха и братята българи в емиграция и опа, опа, иху - ето ти хоро и в Германия, и в сърцето на Европейския съюз Брюксел, че и покрай американските небостъргачи!  Масовата народна истерия по публичното българско танцуване в неравноделен ритъм обаче, както всяка истерия, няма граница. Затова и \"охорените\" световни места взеха да й отесняват и тя трябваше да се прицели някъде наистина високо, някъде на чисто, на недостижимо, близко до бога, на свещено. И, разбира се, най-напред на родно! Като например на Рила, там откъдето бог гледа през очите на седемте рилски езера. На мястото, което всяка година събира бялото братство в свещена паневритмия. И където българите ходят с лична мисия, както се ходи до гроба на Дева Мария, до Мека, до земята на Инките, по пътя на Сантяго, на Еверест. По тази логика се случи и масовото хоронагазване в защитеното рилско езеро тази събота. Разбра се, че разрешение имало, но за снимане на филм, а не за нарушаване на екологични забрани. Целият масраф се организирал от фондация \"Нашият дом е България\", която очевидно наистина се чувства у дома си във всяко родно кътче, затова и вдъхновена от патриотични помисли оставя юнаци в носии да ударят едно тежко мъжко право хоро насред рилскиите езера. Ми то как да ги спреш?! - това са бели носии, кожени препаски, пояси, калпаци, па и по един трибагреник отпред и отзад като индулгенции! А понеже публиката на тази височина е малко, щедро се разнесоха снимки из социалните мрежи, та мало и големо да се отрие малко о българщината и да се почувства патриотично така, всенародно, единно... Няма да упражнявам хапливия си език и чувството си за хумор около тази поредна бутафорна пиеска от възрожденски тип. Достатъчно си се самонадсмяхме, достатъчно се изсрамувахме, достатъчно и се ядохме за това къде, кога и защо трябва да се хванем за поясите и да натрисаме майката земя с цървули. Иска ми се да потърся причината да се случва това и въпреки цялата му нелепост да продължава да си търси нови и още по-екстремни начини и знакови места, за да се самодемонстрира.  Всъщност общият народен танц (защото всяка нация си има такъв, все пак) е най-лесният, бърз и безболезнен социален събирателен център. Танцът по принцип е приятно, достъпно и принципно безплатно удоволствие, което всеки може да има, независимо от социалния си статус. Липсата на социална култура на тази общност обаче я лишава от елементарен усет за това докъде може да стигне практикуването на общото удоволствие и кога то започва да губи от реалната си стойност, защото е преекспонирано, натресено, насадено и изобщо пльоснато насред места и други общности, за които е без значение или смисълът му е нищожен. Самите масови хора са си представления. Т.е. за тях се изисква определена организация, репетиции, въодушевление, трепет. Всичко това е точно като любовната игра преди секс - когато ти е хубаво от нея, не мислиш за нищо друго, омекваш доволен под сетивата си, наслаждаваш се на телесната единност и общо взето съществуваш в балон. Всичко ти се струва незначително, концентриран си в осъществяване на върховия момент и всичко останало ти се струва обикновено дразнение. Като да ти звъни настоятелно телефонът, докато тъкмо хубаво си се разгорещил.  Така в това \"предхорово\" състояние или състояние на постоянна хорова готовност ти просто си безопасен, защото вече си едни две стъпки над земята и какво се случва върху нея дълбоко не те интересува. В нещо като социално бягство си, извън реалността си - политическата, икономическата, културната, особено пък международната. Не на последно място е и фактът, че около масовите хора вече трайно си има и определена дегизировка. Стига да не се случват на плажа, където идеята е мощно да се разтресе гола българска плът, натъпкана в европейски бански костюми, хората си изискват носии. А носията си е вид униформа. Тя е външна изява на единомисленици, но и тяхна рамка, отличителен знак, който надмогва индивидуалността и те дешифрира само в група, прави те \"член на\". Така най-после в една страна, където двама души правят партия, трима са партия с хейтър, а четирима са четири партии в опозиция, можеш да придобиеш чувството за някаква единност. И да се почувстваш поне малко обединен от емоция, която е най-лесно да наречеш патриотизъм.  Хорото, такова каквото си го имаме напоследък, не е просто масова изява на зле разбирана българщина и опорочаване на патриотизма като ценност - то е отчаян национален зов за каквато и да е надежда в територията, наречена България.", "date": "2018.08.13", "title": "Хорото като отчаяна надежда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385393-%D1%81%D0%B0%D0%BC%D0%BE-%D0%B1%D0%BE%D0%B9%D0%BA%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%BA%D0%B0%D1%80%D0%B0-%D1%81%D1%82%D1%80%D0%B0%D0%BD%D0%B0,-%D0%BA%D0%BE%D1%8F%D1%82%D0%BE-%D0%B8%D0%B7%D0%BD%D0%B0%D1%81%D1%8F-%D1%81%D0%BE%D1%84%D1%82%D1%83%D0%B5%D1%80-%D0%BD%D0%B0-7-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0,-%D0%B4%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B5%D0%B4%D0%B8%D0%BD-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%B4%D0%B0-%D0%B7%D0%B0%D0%BA%D1%8A%D1%80%D0%BF%D0%B8%E2%80%A6", "text": "Гледам случващото се с Търговския регистър, и изобщо не се чудя да се смея ли, или да плача. Ще се смея. Защото само Бойко Борисов може да докара страна, която изнася софтуер на 7 континента, да не може един елементарен регистър да закърпи. И не само това – с хиляди супер специалисти, които привличат водещите корпорации да откриват центрове тук, ние все още нямаме дори едно елементарно “електронно правителство”. Докато Естония например, без изобщо да е такъв “софтуерен тигър” като нас, е с десетилетия напред и направи всичко със стотици пъти по-малко пари. А ние парите сме ги похарчили, но нищо не сме направили. Едно време имаше една приказка, че социализмът е в състояние да направи дефицит на пясък в Сахара, или на лед на Северния полюс. Е, Бойко го постигна в областта на информационните системи. Абсурдът е, че в България се произвеждат едни от най-елитните информационни система в света. Тук са развойните звена на SAP и на VMWare. Ако не сте чували за тях, влезте в Гугъл. Да не говорим, че тук са и центровете за поддръжка на световни гиганти като IBM и HP. Такъв резил не може да се случи на техните клиенти, които са в Канада, или в Аржентина, при това обслужвани от… България. А ние един търговски регистър не можем пусна. Е, това е Бойко Борисов. Ако мислите, че в другите области е по-добър… Във всичко е този фарс и глупости – власт на скудоумие и простащина, без никакъв мозък. Ще ви обясня накратко какво най-вероятно е станало в Търговския регистър. Системата е работела, и е имала резервни механизми. Т.е. това са механизми, с които тя продължава да работи, дори някоя нейна част да се повреди. Системата работи, нещо (най-вероятно диск) се поврежда и подава сигнал. Системата продължава да работи, защото има резервни дискове. Но повреденият трябва веднага да се смени, и после системата автоматично ще си го попълни с данни от другите. Така се поддържа система. Но сигналът никой не го е видял, вероятно дори не го е следил никой. Гърми първи диск, сигнал. Гърми втори диск, сигнал. Гърми трети диск, сигнал. Гърми последният четвърти диск… Паника. Цялата държава е на крак, руски хакери са виновни, ДАНС и разузнаването да се захващат. Всъщност, всичко е на едно-единствено място – във вмирисаната глава на рибата ГЕРБ. Всички знаем коя е тази глава, и докато тя не се отреже и изхвърли на боклука, все така ще е. И с “чумата”, дето я няма, и с Търговския регистър, и с мигрантите, та и с българите, които също са мигранти – бягат от собствената си страна Бойколандия… Това е то – имаме таланти и пишем софтуер за целия свят, а у нас софтуерът го пише само Бойко Борисов…    ", "date": "2018.08.13", "title": "Само Бойко може да докара страна, която изнася софтуер на 7 континента, да не може един регистър да закърпи…"}
{"url": "http://www.classa.bg/%D1%81%D0%B2%D1%8F%D1%82/item/385394-%D0%BC%D0%B5%D1%80%D0%BA%D0%B5%D0%BB-%D0%B8-%D0%BF%D1%83%D1%82%D0%B8%D0%BD-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%BA%D1%80%D0%B0%D0%B9-%D0%B1%D0%B5%D1%80%D0%BB%D0%B8%D0%BD-%D0%B2-%D1%81%D1%8A%D0%B1%D0%BE%D1%82%D0%B0", "text": "Германският канцлер Ангела Меркел ще се срещне с руския президент край Берлин в събота, съобщи говорителят на германския кабинет Щефан Зайберт. Двамата ще обсъдят в двореца Мезеберг конфликтите в Сирия и Източна Украйна, както и енергийни въпроси. Все още не е ясно дали ще има среща на външните министри на двете страни. Меркел и Путин се срещнаха в руския черноморски курорт Сочи през май. Миналия месец германският канцлер и министърът на външните работи Хайко Маас разговаряха в Берлин с руския външен министър Сергей Лавров и началника на генералния щаб на въоръжените сили на Русия Валерий Герасимов.", "date": "2018.08.13", "title": "Меркел и Путин се срещат край Берлин в събота"}
{"url": "http://www.classa.bg/%D1%81%D0%B2%D1%8F%D1%82/item/385395-bloomberg-%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%BF%D1%80%D0%B5%D0%B4%D0%BD%D0%B0%D0%BC%D0%B5%D1%80%D0%B5%D0%BD%D0%BE-%D0%B4%D0%B0-%D1%81%D1%80%D0%B8%D0%BD%D0%B5-%D0%B4%D0%BE%D0%BB%D0%B0%D1%80%D0%B0", "text": "Президентът на Съединените щати Доналд Тръмп може да използва преднамерено отслабване на националната валута в рамките на търговската война, за да засили позициите на американската икономика, пише агенция Bloomberg. –  Макар, че това не е наш базов сценарий, но да бъде изключен подобен обрат по посока на валутните интервенции не бива, особено като се има предвид, че администрацията на Тръмп периодично намеква, че е заинтересована от по-слаб курс на долара  – счита аналитикът на инвестиционната банка JPMorgan Chase & Co Майкъл Фероли. Според експерта, американският лидер може да се реши на подобна крачка, особено на фона на редовните обвинения по адрес на Китай, който манипулира курса на юана, създавайки предимство на китайските стоки на пазара. Така например агенцията привежда серия от туити на Доналд Тръмп, в които той обвинява властите на КНР и ЕС за преднамерено манипулиране на курсовете на валутите. Ще напомним, че САЩ имат намерение да въведат търговски мита в размер на 25% върху внасяните от Китай стоки на сума $50 млрд. В отговор на това Пекин въведе аналогично плащане за стоките от САЩ. Тръмп нарече тези контрамерки жестоки, а кметът на Лос Анджелис разкритикува разгърналата се търговска война.  ", "date": "2018.08.13", "title": "Bloomberg: Тръмп може преднамерено да срине долара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385396-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B2-%D0%BB%D1%83%D0%B4%D0%BD%D0%B8%D1%86%D0%B0", "text": "Анджелина Джоли е приета в болница с хранително разстройство на психична основа, съобщава изданието Холивуд лайф. В болничното заведение актрисата ще изкара около две седмици. Междувременно, тя преустанови снимките за филма Господарка на злото 2. Джоли е станала 44 килограма при ръст от 170 сантиметра. Най-тревожното е, че тя продължавала да слабее. Актрисата е постъпила в същата клиника, в която се бори с анорексията преди години.", "date": "2018.08.13", "title": "Анджелина в лудница"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385392-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8%D0%B7%D1%8F%D0%BB%D0%B8-12-000-%D1%82%D0%BE%D0%BD%D0%B0-%D0%BF%D0%B0%D0%BB%D0%BC%D0%BE%D0%B2%D0%BE-%D0%BC%D0%B0%D1%81%D0%BB%D0%BE,-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%BE-%D0%BA%D0%B0%D1%82%D0%BE-%E2%80%9C%D1%81%D0%B8%D1%80%D0%B5%D0%BD%D0%B5%E2%80%9D", "text": "В последните няколко години българите все повече купуват продукти с палмово масло. За 2017 г. във вид на сирене са изконсумирани 12 хиляди тона палмова мазнина, коментира за БТА Иван Грънчаров, член на УС на Асоциацията на млекопреработвателите. Експертът припомни, че е влязла в сила наредба, която забранява производството на имитиращи продукти и влагането на палмово масло в млечните продукти в мандрите. “Надявам се това да промени баланса при продажбата на имитиращи и истински продукти. В много страни са забранили използването на растителни мазнини”, добави той. По думите му проблемът с растителните мазнини е, че се влагат в сиренето и кашкавала в големи количества. Според него българите трябва да осъзнаят вредата от тези мазнини, които се наслагват в човешкото тяло и трудно се преработват от организма.     “В България имаме възможност да ядем качествени продукти, но болшинството от хората не го правят. Оправданието е липсата на финансови средства. Аз съм сметнал, че средногодишно разликата е 50 стотинки на ден”, заяви Грънчаров. Един от определящите фактори за качеството на сиренето е цената, тъй като обикновения потребител трудно може да направи разлика по визия дали един продукт е истински или имитиращ, каза Грънчаров. Сиренето, което е истинско, дори във вода няма да се размие, а ще си остане пак здрав продукт, обяснява експертът. Според него реалната му цена трябва да започва минимум от 5,50 лева, а ако искаме да ядем истински качествено сирене, то трябва да е поне 9 лева. “В България има качествени продукти от качествено мляко. Млякото през последните 5-6 години се различава от това преди десетилетия. Фермите са на ниво. Ако има желание, българинът яде качествени продукти”, заяви Грънчаров. По думите му цените на млечните продукти зависят от млякото, а то зависи от цената на млякото в Европа. “Основният проблем в бранша са имитиращите продукти или палмовата мазнина. Има недостиг на българска суровина. Цените на българските фермери се вдигат благодарение на фермерите от Европа. Цената, която влиза като внос, е малко по-висока от цената на българското мляко. Внасяме не повече от 20 процента от млякото”, посочи Иван Грънчаров. В България има над 260 са млекопреработвателни предприятия, като от тях 30-40 фирми използват растителна мазнина, каза експертът.  ", "date": "2018.08.13", "title": "Българите изяли 12 000 тона палмово масло, маскирано като “сирене”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385388-300-%D1%85%D0%B8%D0%BB%D1%8F%D0%B4%D0%B8-%D0%B8%D0%B7%D1%81%D0%B5%D0%BB%D0%BD%D0%B8%D1%86%D0%B8-%D1%89%D0%B5-%D1%81%D0%B5-%D0%B2%D1%8A%D1%80%D0%BD%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%81%D0%BB%D0%B5%D0%B4-%D1%84%D0%B0%D0%BB%D0%B8%D1%82%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD%E2%80%A6-%D0%BA%D1%80%D0%B0%D1%8F%D1%82-%D0%BD%D0%B0-%D1%82%D0%BE%D0%B7%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%B8%D0%B4%D0%B8%D0%BE%D1%82-%D0%B5-%D0%B4%D0%BE-%D0%BC%D0%B5%D1%81%D0%B5%D1%86%D0%B8%E2%80%A6-%D0%B0-%D0%BD%D0%B8%D0%B5-%D0%B4%D0%B0-%D0%BC%D1%83-%D0%BC%D0%B8%D1%81%D0%BB%D0%B8%D0%BC-%D0%BA%D0%B0%D0%BA%D0%B2%D0%BE-%D1%89%D0%B5-%D0%B3%D0%B8-%D0%BF%D1%80%D0%B0%D0%B2%D0%B8%D0%BC%E2%80%A6", "text": "Турция се намира пред икономически колапс, и много скоро може да видим завръщащи се “изселници” от времето на Голямата екскурзия. Но това е отделен въпрос, който нека се надяваме, нашите политици ще намерят решение. Става дума за 300 хиляди души, които могат да взривят и нашата страна отвътре. Трябва много да мислят Бойко, Каракачанов и компания, защото положението е напечено… Но това е бъдещето, по-актуалното в момента е какво се случва в самата Турция? Истината е, че този път Джордж Сорос няма никакво участие (защото той отдавна е изгонен от Турция). Прочетох едно сравнение, че “Ердоган е турският Виденов, ще си измият ръцете с него и ще дадат страната на Сорос”. Това не е така. Разликите са огромни. Ердоган е на власт от 15 години, при това неговата власт е силно концентрирана. За всичко, което се случва в Турция, е виновен той. Виденов го сложиха само за 2 години – колкото да излезе виновен за всички безумия на кръга Луканов-Костов преди него. За напечатаните пари, за убийствено високите лихви (до 300%) и пр. Сложиха го, системата изгърмя, и Костов дойде като спасител. А именно той, по поръчка на Луканов, направи онова, дето взриви Виденов – като финансов министър още от 90-те, той пусна печатницата на пари и въведе въпросната “парична политика”. Още преди Виденов държавните банки бяха източени, а част от тях станаха частни. Виденов дойде за кратко, и отнесе боя. Накрая Сорос се намеси, само за да го досвалят, че той по една време за малко да се справи и държавата да вземе и да не фалира. Току-виж беше успял. Но го бутнаха. Но при Ердоган положението е съвсем друго. Цялата съвременна икономика на Турция е създадена от него. Съответно, този “балон”, който разду, сега гърми. Турската икономика е изкуствено напомпана от външни капитали. Това са основно пари от Саудитска Арабия. Именно затова Анкара и Риад са съюзници в Сирия, и заедно поддържаха Ислямска държава. Заради срива на цените на петрола обаче, както и заради войните в Йемен и в самата Сирия, саудитците закъсаха. Те вече имат дефицит, дори вземат заеми. Разбира се, дългосрочно те ще се оправят, защото имат много петрол, и защото цената му сега е тръгнала нагоре. Но намалението на възможностите им да наливат в Турция, логично ще я остави без капитали. Т.е. това е едно много сериозно оттегляне на стотици милиарди долари – по чисто обективни причини. От друга страна, Ердоган провеждаше прекалено агресивна политика, насочена към бърз икономически растеж. По принцип това го правеха и тези преди него, но те не възпираха инфлацията. Турция десетилетия наред има подобна политика – бърз растеж и висока инфлация. Т.е. в нетно изражение, чистият растеж не е бил толкова голям. Затова и например към 1989 г. България е доста по-развита и по-силна икономически (на глава от населението) от Турция. Ердоган се опита да остави само растежа, но да потисне инфлацията. Т.е. той печаташе пари, за да налива в икономиката, но не оставяше инфлацията да ги “изгори”. Нещо повече – той пречи дори на Централната банка да се бори с инфлацията. Тя искаше да увеличава лихвените проценти, което краткосрочно изтегля пари от икономиката и намалява натиска върху цените. Но Ердоган не и даде, и сега използва диктаторските си правомощия, за да настани там лоялни партийни функционери. Ердоган иска ниски лихви, напечатани пари и ниска инфлация. Това е възможно само ако печаташ долари, както правят САЩ. Защото целият свят е длъжен да ти ги приема, и реално светът абсорбира инфлационния натиск. Един вид – изсмукваш света с печатане на долари.  Турски лири никой не е длъжен да приема. Това е втората причина за краха – твърде агресивна политика, насочена към бърз растеж, за която Турция реално няма ресурс. На трето място, Ердоган твърде много си повярва, че от политиката зависи всичко, и започна агресивни действия спрямо важни икономически партньори. Той е фактически скаран и с ЕС, и със САЩ. В някакви умерено позитивни отношения е с Русия, но тя икономически не е толкова могъщ фактор, че да го спаси. С Китай Ердоган няма никакви отношения. От там само стоят и гледат, вероятно чакат Турция да се срине, за да изкупуват всичко на безценица. Острите отношения на Турция с ЕС и САЩ, макар все още да няма икономически санкции, доведоха до предпазливост у икономическите субекти в тези 2 световни стопански колоса. Вчера Тръмп наложи мита на някои турски продукти, като го обясни с това, че обезценката на турската лира ще ги направи нечестно конкурентни на американските. Но той е наясно, че подобно действие, точно когато Турция се гърчи във финансова криза, ще ескалира кризата. Такова нещо не би се случило, ако Турция и САЩ бяха в добри отношения и Ердоган не размахваше пръст на Тръмп, не арестуваше американски пастори, и не изискваше да му предадат Фетуллах Гюллен. По сходен начин се развалиха отношенията с Европа, която Ердоган започна да изнудва за пари, като я заля с мигранти. ЕС плати, но скърца със зъби. И сега няма да се втурне да спасява “изнудвача”. А иначе, ЕЦБ би могла да стабилизира лирата, ще и струва много по-малко, отколкото бяха спасителните пакети за Гърция например. Но чакайте да го направи… Т.е. третата причина за краха е политическа – нямаш приятели, а като закъсаш, доскорошните приятели започват да те наказват. Скарването с ЕС и САЩ поставя Турция в трудна позиция и пред международни кредитори като Световната банка и МВФ. Там САЩ имат право на вето. Не че ще го използват. Просто МВФ ще постави тежки условия на Ердоган, и тези условия ще бъдат написани от Тръмп. Ще му дадат пари, но ще му “начукат канчето”. Не е сигурно обаче дали той ще поиска това. В момента Ердоган се държи за пореден път откровено идиотски като призова народът да извади долари и евра от дюшеците, и да купува лири. Подобен призив за ориенталски народ ще доведе до точно обратното. Народът ще си обмени лирите в нещо по-сигурно. Подобен призив преди време помогна, но… в Южна Корея. Тогава народът наистина извади резервните валути и злато, за да спаси “вона”. И успяха. Спасиха го и избегнаха МВФ. Само че корейците са източен народ, с конфуцианска философия. Те вярват на държавата, просто защото държавата наистина се грижи за тях. В Турция (или в България) никой не вярва на държавата, и няма и да повярва. Т.е. паническият опит на Ердоган с някакви патриотизми или дори с религиозни послания (той каза, че Аллах е с тях и е по-силен от долара) да спасява положението, са обречени. Ако колапсът не бъде овладян, буквално за седмици, Турция ще стане по-бедна държава на глава от населението, от България. Финансовите кризи в капитализма имат свойството бързо да заличават години наред дисбаланси. Ердоган е силен политически диктатор, но ще бъде отнесен от икономическата си глупост. Няма да е първият такъв. А в България скоро може да се появят на “тезгяха” евтини турски банки, предприятия и дори болници. Турция ще повтори икономическото свиване на Гърция, която също беше тръгнала да настъпва в чужбина, и накрая загуби и банки, и телекоми, и всичко. Разпродадоха им ги кредиторите. В момента пред Ердоган има 2 пътя. Единият е да бъде спасен от МВФ, т.е. от САЩ, но това ще е краят на диктатурата му. Ще му наложат всякакви изисквания, вкл. политически, и с възстановяването на Османската империя е свършено. Нещо подобно стана в Аржентина, където след изборен преврат, про-американските сили предизвикаха умишлено криза, за да дойде МВФ и да подчинят страната отново на САЩ. Сега обаче това не го е направил умишлено Ердоган, той реално иска да се откъсва от САЩ. Онова, което направи, е глупава икономическа политика. Цената за нея ще е чалмата на султана. Може и да не поиска това. Може да опита да се спаси със свои сили, и с политическата власт, която държи. Ще бъде класическо противопоставяне на диктатура срещу икономически крах. Може да спечели малко време, но тогава пропадането накрая ще е още по-голямо. Тогава не военните, а народът от улиците ще го измете. Най-вероятно ерата “Ердоган” е към края си – или ще падне, или ще му подрежат крилцата, и ще го направят да слушка. Може дори накрая и да пусне обратно Отворено общество в Турция…    ", "date": "2018.08.13", "title": "300 хиляди изселници ще се върнат в България, след фалита на Ердоган… Краят на този исторически идиот е до месеци… А ние да му мислим какво ще ги правим…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385389-%D0%BF%D1%80%D0%BE%D1%84-%D0%BC%D0%B8%D1%85%D0%B0%D0%B8%D0%BB-%D0%BC%D0%B8%D1%80%D1%87%D0%B5%D0%B2-%D0%B3%D0%B5%D1%80%D0%B1-%D0%B5-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%BC%D0%B0%D1%84%D0%B8%D0%BE%D1%82%D1%81%D0%BA%D0%B0-%D1%81%D0%B8%D0%BB%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "т скандала с Бенчо Бенчев ще пострадат всички главни актьори в днешната българска политика. Няма как да не удари по БСП, която обяви, че ще се бори с паралелната престъпна държава. Но няма да пострада само БСП. Ударът ще и по ГЕРБ като тоталитарно управляваща там партия, стимулираща връщането на най-зловещите мутренски времена по южното ни Черноморие. Ударът ще е и по светлия непомръкващ образ на главния прокурор и неговите подчинени из Бургаско – никъде по света няма успешна мафия без драгоценно съдействие от прокурори и съдии. Това е пореден удар и по публичния образ на българския бизнес като цяло, казва в интервю за “Гласове” проф. Михаил Мирчев. Той е категоричен, че такива богаташи и капиталисти, като Бенчо Бенчев, нямат място в БСП. Според проф. Мирчев БСП и всяка нормална партия имат нужда от друг тип богати хора и предприемачи – които правят честен бизнес с ума и смелостта си, печелят много, но не от кражби и издевателства над работниците. “Няма нищо лошо те да помагат на БСП, някои от тях дори да са партийни функционери. Нека не слагаме всички днешни богаташи и капиталисти в България под един и същ общ знаменател. Това нито е справедливо, нито отговаря на реалностите. Това е зловреден медиен и партиен популизъм”, казва още проф. Михаил Мирчев. – Мислите ли, че случаят с Бенчо Бенчев ще нанесе сериозен удар по БСП и как оценявате поведението на Корнелия Нинова, която поиска незабавното му отстраняване от Общинския съвет в Бургас? –  Жега, истинска жега в началото на август. Но не поради жарещо слънце, което тази година е все скрито зад дъждовни облаци. А поради криминалния екшън между София, Истанбул и Бургас. Мафиотският арест в Истанбул на български „честни бизнесмени”, бивш кмет и депутат, още по-праведен местен олигарх, дъщеря на прокурор, мацка за групово среднощно забавление, и още други участващи персони – ударът и разкриването на тази весела компания няма как да не удари по БСП, която през февруари 2017 г. обяви, че иска и ще се бори с паралелната престъпна държава, а наскоро, на 21 юли 2018 г., продължи, че иска да надбори престъпната система в България. Но няма да пострада само БСП. Ударът ще и по ГЕРБ като тоталитарно управляваща там партия, стимулираща връщането на най-зловещите мутренски времена по южното ни Черноморие. Ударът също ще е и по светлия непомръкващ образ на главния прокурор и неговите подчинени из Бургаско – никъде по света няма успешна мафия без драгоценно съдействие от прокурори и съдии. Това е пореден удар и по публичния образ на българския бизнес като цяло. В триъгълника Карнобат-Несебър-Бургас виждаме какво ужасно срастване си имаме между бизнес и престъпници, за какво цинично единство между партийни структури, престъпни босове и държавни институции става дума. Ужасно е! Тези дни чета цунамито от конкретна информация и ми настръхват косите. БСП и Корнелия Нинова реагираха на скандала адекватно. Щом приближеният на бургаската партийна организация Бенчо Бенчев е така натопен в лични мафиотски приятелства, порнографски забавления и съмнителен рекетьорски бизнес, при това заедно с такива звезди от криминалния ни нарконебосклон като Митьо Очите, истината следва да бъде казана без заобикалки и пряко виновните да си понесат бързо отговорностите. По-добре късно, отколкото прекалено късно. За мен е смущаващо, че от самата бургаска партийна организация се гънат и мънкат, и не казват ясно нещата. С това те не подкрепят позицията на Нинова, а фактически я бламират. Познавам тази организация от 1999 година. Знам, че още на местните избори през 2003 г. започна разцеплението сред тях. През 2007 г. вече не можеха да се гледат, през 2011 г. опитаха кметска победа чрез един наглед праведен бизнесмен, но катастрофираха. Това е дълъг период, в който истински партийните и идейните хора бяха избутани встрани и надалеч и подменяни от търговци в политиката и все по-съмнителни бизнесмени, като Бенчо Бенчев. Просто не разбирам какво прави на масата на оправдаващите се социалисти от Бургас бившият председател Стойко Танков, който задвижи този деформиращ процес в Бургас. Там достойните социалисти искат истината. Предполагам, че очакват “Позитано” да им помогне да се справят с Бенчо-Бенчевците. Иначе БСП няма да има добро бъдеще, като алтернатива на мафиотската ГЕРБ и на не по-малко мафиотската ДПС по южното ни Черноморие. От този скандал, който няма да успеят удобно да затихнат, ще пострадат всички главни актьори в днешната българска политика. Но всички виждаме какво неистово медийно усилие се прави всичко да се стовари само към Бенчо Бенчев, а чрез него и срещу врагът БСП. Някак в сянката остава главният герой Митьо Очите, а ДПС-арът Узун се изплъзва сякаш е изваден от сцената. Оставят в сянка дори фактът, че мафиотът Митьо Очите е още в турски затвор и не е ясно кога ще го върнат оттам в България – след като са си изтеглили от него „чувствителната” злепоставяща информация за наши престъпни политици. Пропагандата е велика сила. Чрез така разигравания скандал, БСП я изправят до стената в упор. С цел да се забрави, че водещата мафиотска сила в страната и в Бургаско е управляващата ГЕРБ, полицията на ГЕРБ, прокуратурата и съдиите на ГЕРБ. Разбрахме, че Митьо Очите – в качеството му на наркобос и криминален рекетьор по Черноморието – е „разработван” от МВР цели две години. Него са го подготвили. И вероятно малко преди да го гръмнат, този път успешно, са си спретнали този екшън, за да стоварят всичко върху БСП, като единствената политическа сила, която днес застрашава монопола на ГЕРБ, на Борисов и Цветанов. Така изглеждат нещата, ако човек се позамисли по-издълбоко, ако проследи как се режисира медийната истерия вече цяла седмица. Пропагандата е велика сила в политиката. Чрез нея се пренасочва гражданският гняв, прикриват се ключовите злодеи, обезсилва се обществената енергия срещу властта. – Имат ли място разбогатели по време на прехода капиталисти в Социалистическата партия? Този въпрос тегне над БСП вече четвърт век и досега няма еднозначен отговор. Как следва да бъде решен той? – Преходът от 1989-1990 започна с организирано разграбване на държавните и кооперативните богатства и активи. Самият Бенчо Бенчев се хвали, че е станал милионер само за едно лято. Бил спечелил 1,6 милиона, като с магическа пръчка от производство и продажба на зърно и други земеделски стоки. Как е спечелил толкова тогава? Вероятно са му подарили активите на местното АПК, човекът ненадейно се е оказал приватизатор, държавно-общественото му е било подарено като частно, и … ето ни го, готов напет нашенски милионер. Точно така ли е станало в неговото село Крумово градище? Не зная. Но зная, че тогава по този начин бе произведена нашата нова българска буржоазия, така им натрупаха първоначалния капитал, още тогава ги научиха на вандалско мислене и мимикрия сред престъпници и партийци. Бенчо Бенчев в тази светлина и с тази си милионерска биография на „Зърнения бос”, е пример за учебниците, които биха описали изродения ни първи преход – от 1989 до 2000 година. Тук не говоря за втория ни преход, който се разгърна след 2009 и 2011 г. и си е откровен мафиотски преход в държавата и икономиката ни като цяло. Такива богаташи и капиталисти нямат място в БСП. Не би трябвало да имат място и в десните партии – ако сме истинска демокрация. Абсурдно е да са и в „патриотичните” партии, ако те са наистина родолюбиви. Лидерите на БСП от началото на прехода (Луканов и Младенов, Атанасов и Семерджиев) организираха процеса на създаване на такива капиталисти, подбраха групата и кастата на такива капиталисти. Стратегическият план за неолиберална шокова терапия в България на презокеанските господа Ран и Ът описа модела за такъв капитализъм у нас. Стратегията и кадровия подбор от страна на Горбачово-Елциновата Москва самоотвержено съдействаше тогава за същото. И като резултат не малка част от тях, избраните, тръгнаха по нечестен и криминален начин в бизнеса си и къде да достигнат освен до приятелска прегръдка с наркобоса Митьо Очите или друг подобен галеник. Това е тъжната истина и личностната закономерност. Нещата в живота си имат желязна логика. Бенчо Бенчев е бургаски актьор от тази тристранна сглобка. Не е бил достатъчно интелигентен да се отскубне от нея. А за моралните му качества и цинизъм е травматично да се говори. БСП и всяка друга нормална партия днес има нужда от друг тип богати хора и предприемачи, от друг тип капиталисти в своите редици и в кръговете около себе си. Говоря за предприемачи и капиталисти, които са направили сами себе си, които правят честен бизнес с ума и смелостта си, които печелят много, но не от кражби и издевателства над работниците си. Говоря за предприемачи и капиталисти, които милеят за родината си и за своята си българска достойна нация. Има такива богаташи и български капиталисти. Няма нищо лошо те да помагат на БСП, някои от тях дори да са партийни функционери. Нека не слагаме всички днешни богаташи и капиталисти в България под един и същ общ знаменател. Това нито е справедливо, нито отговаря на реалностите. Това е зловреден медиен и партиен популизъм. – Ако трябва да обобщите, накъде води „Визия за България“, предложена от БСП на 21 юли 2018 г.? – Предложената „Визия за България” на БСП и Корнелия Нинова е интересен документ. В него са преплетени стари, много пъти изговаряни неща, с нови и дори принципно нови неща. Ако “Визията” оживее и узрее като партиен документ и управленска програма, ако партията съумее да се обедини около нея и мобилизира заради нея, то БСП ще успее да очертае своя публичен образ като силна алтернатива на сега управляващата мафиотизирана коалиция, на ГЕРБ и това нашенско чуждестранно галениче.  „Визия за България” води към събиране на сили за преборване на системата. Системата, създадена през 1990 г. и набираща разрушителна и израждаща мощ вече 28 години. Системата, деградирала икономиката и духа на България, прогонила немалка част от цвета на нацията ни към чужбина, възпираща майките да раждат желаните деца, превръщаща мъжа в несигурен и обеднял комплексар, върнала по българските земи масирана примитивна неграмотност от XVII век. Системата, която задушава българската нация чрез все по-агресивни племенни малцинства и чужди диаспори, която вдиотява българската държава чрез мафиотска корупция, престъпна полиция и телевизионен гаменско-просташки артистизъм. Тази „Визия за България” на БСП все още не е партиен документ и не е готова алтернативна управленска програма, няма претенция за завършеност и изчистеност. Тя все още е само заявка за публичен разговор и спор, за съвместно избистряне на постижимото. Тя е опит да се пробие стената на недоверието, че нищо не може да се направи срещу матрицата и нейната система за действие в България. Тя е опит да се надмогне страха от отмъстителите, които бързо и злостно ще скочат срещу всеки дръзнал в тази посока. Тя е опит и за самоочистване, доколкото днешното БСП в предишните десетилетия също бе в основата и в изиграването на тази съсипителна за България и за българите матрица и система.      Има едно интелектуално гражданско сдружение, което още през февруари 2018 г. обяви своя проект за „Визия за България”, а през юни презентираха свои обширен доклад и анализ. Сега чета за един смешен плач по това кой има „авторското право”. Формално погледнато, БСП са могли да сменят името, да обявят своята визия под друго име. Но не са го направили. И ми се струва, че това е правилно. Защо, според мен? Вижте, става дума за оцеляването и възраждането на България – за какво частно авторско право може да се претендира тук? Става дума за принципна и стратегическа визия за радикална смяна и промяна, за по същество революционно спиране и възпиране на Матрицата и промяна във функционирането на обществената Система, за оцеляване на суверенната ни и достойна Държава. Това са толкова мащабни и болезнени неща, толкова отговорни и изискващи огромна енергия неща, че за какво частно авторско право е редно да се претендира? Ясно бе казано на 21 юли, че БСП насочва Визията към вниманието на народа, а не тясно и свито само сред своите членове и симпатизанти. БСП очаква съдействие от страна на интелектуалните среди, а не само от някакви отделни самовлюбени клубни групички. Промяна в България може да бъде реализирана, само ако потокът на желанието е наистина пълноводен, само ако се съюзят многообразни сили и структури, само ако стане общо народополезно и държаво-спасяващо дело. Точно това е заявката във „Визия за България” на БСП. Аз дори не знам, те самите като са написали и изговарят това, доколко си вярват и ясно разбират точно за какво става дума. Но факт е, че е написано. Факт е, че написаното може така да се тълкува. Моята лична надежда е, че сегашното БСП ще продължи по този път, а няма да се откаже на първия завой, че „отгоре” лидерите й ще устоят на стопиращите пасове и подсечки от всички страни. Също така се надявам, че „отдолу” активистите на БСП няма за затворят всичко това в своето си групово дворче и да назидават другите наоколо, че нещо пак не разбират както трябва. Всичко това се е случвало не веднъж. Дано този път има повече мисловна широта и обществено благородство в действията на една партия и нейното ръководство. – Чуха се обидени гласове от ДПС, че „Визията” не била подложена на широк дебат и представлявала вътрешнопартийно действие, а не алтернативна управленска програма. Имат ли резон подобни обвинения? – Нямат никакъв разумен резон. „Визията” е инициатива и дело на “Позитано” и Корнелия Нинова. Къде се бутат пак депесарите? Те бяха привикнали от времето на Георги Първанов и Сергей Станишев всяко действие на БСП предварително да бъде съгласувано с ДПС и уж великия Ахмед Доган. Но мисля, че това време вече отминава. БСП твърде много загуби от тази вълча турска прегръдка. Депесаарите много пъти предадоха своя партньор БСП и стъпкаха в калта политическата си коректност. Аз лично, като активен експерт, още през 2003 г. настоятелно говорих на “Позитано” и в медиите, че това съобразяване и партньорско разчитане на ДПС ще ги ерозира и дискредитира смъртоносно. След 2005 до 2009 г. това се видя съвсем ясно, станаха му жертва при правителството на Орешарски (2013-2014 г.), смъртоносно катастрофираха на изборите през 2014 година. Спомням си първата година на премиера Станишев. Той тогава се опитваше да прави неща, независимо от благословията на Доган, да играе ролята на големия и силния в Тройната коалиция. Но после го пречупиха, вкараха го в матрицата на младия премиер, който трябва да слушка мадридския старец и още повече обнаглелия либерален философ. Има и едно лично „лидерско” обстоятелство, поради което няма как ДПС и Доган да гледат поддържащо и с умиление към „Визията”. Чрез тази и такава политическа „Визия за България” БСП и Корнелия Нинова не просто искат да се демонстрират като алтернатива на ГЕРБ и тяхната катастрофална политика. Преди това те се опитват да преодолеят собственото си съучастие и вини от предходните три десетилетия, да надскочат своята инерция и заплетеност, да изчистят публичния си образ като единствената политическа сила, която днес милее за родината България. Трудна е тази задача. Но те се опитват. И в това има нещо странно за мнозина. Корнелия Нинова прави впечатление на доста непоследователна, действията на нейното БСП са обвинявани, че са половинчати, има много поводи да се твърди, че говорят революционно, а зад кулисите действат съглашателски. Но в същото време за по-внимателните и по-честните анализатори би трябвало да е ясно, че същото това БСП и Корнелия Нинова проявяват странна последователност и още по-неочаквана политическа смелост. Само ще изброя няколко ключови неща. Първо, преди 18 месеца ясно се обявиха против „паралелната престъпна държава” на ГЕРБ и партньорите му. Потвърдиха това през ноември 2017 г., доразвиха го чрез „Визията” през юли 2018-а. Бият в една точка, не се отказват. Второ, категорично застанаха срещу проклетата Истанбулска конвенция и голямата лъжа в нея – през януари 2018, и досега удържаха. Въпреки заплахите от ПЕС и техния Станишев, въпреки натиска на посолствата и емисарите от Еврокомисията, въпреки ЛГБТ-злобата, която се излива върху левите и БСП, заради принципния им отказ от „джендър идеологията и прогресизъм”. Заеха позиция и не се отказват. Трето, казаха преди година, че не одобряват западните санкции срещу Москва и Путин, че е нужно да има балансирана политика спрямо Русия, като вече отново глобална сила. И на 21 юли 2018 г. доразвиха, че при политическото и ценностното разцепване на Европа и Европейския съюз България има място в зоната на Вишеградската четворка, а не на Брюкселската соросоидщина. Смело ли е това, смело е! Казаха го и вероятно ще го устоят. Въпреки потреса отвътре сред БСП-номенклатурата и натиска отвън отвсякъде. Странна е тази последователност на спонтанната Корнелия Нинова, изненадваща е тази принципност в уж безпринципната БСП, респектираща е тази смелост от страна на уж колониалната БСП. Някой друг от партиите и лидерите могат ли да се похвалят с нещо подобно? ДПС и Ахмед Доган (либералът философ) може ли да се похвалят с нещо толкова адекватно на ситуацията и съответстващо на националния и държавническия ни интерес?  Не могат да се похвалят. ДПС и Доган си мълчат за тези неща или нещо мънкат от време на време. Няма ги на сцената, изчакват за да се присламчат, въртят си бизнеса и не се разсейват с принципни неща. Е, как ще харесат „Визията”? Та те точно в нея се оглеждат и не се харесват. А по-лошото е, че знаят, че другите в това огледало съвсем няма да ги харесат. А идват и три избора през 2019 г. ДПС и Доган и без това вече го закъсаха под натиска на Местан и злобния турски сепаратизъм, и без това го закъсаха, заставайки срещу всевластния властелин Ердоган, и без това ще го закъсат, ако патроните им от Москва, Брюксел и Вашингтон вземат да решат, че вече те са изхабени коне и е по-добре да бъдат подменени сменени от свежи компрадори тук, в България. – Смятате ли, че с подобна „Визия за България” БСП ще успее да намери съюзници сред останалите партии? Или вярвате, че е в състояние да управлява сама? Ще се намерят ли поддръжници на идеята държавата да си върне ролята в икономиката? –  „Визията” е насочена към народа, към патриотичните интелектуални среди, към гневното българско гражданство, към всички в България, които „вече нито могат, нито желаят да живеят по старому”. В същото време БСП е в пропагандна обсада, не разполага с мощна медийна мрежа, няма добре сглобен оркестър в политическото си публично говорене, вътрешните кадрови и организационни проблеми все още са в критично състояние. Освен това БСП все още не е ясно позиционирана в международен план. Тя е с плахо протегната, но все още неприета ръка към Русия и Путин. С американски контакти, но без яснота дали няма да пропадне между традиционните си връзки с демократите и новата сила на Тръмп. Тръгнала към Вишеградското поле на Европа, но съвсем отскоро. Категорична по няколко европейски казуса, но все още пропускаща да се позиционира по други не по-малко важни и фатални. Сложна ситуация вътре и отвън на БСП. Но, от друга страна, самата ситуация в държавата и икономиката ни днес работи за БСП. Целият въпрос е в няколкото оставащи месеца дали БСП със сегашното си ръководствоще продължи по здравословния за нея и за България път, ще може ли да го покаже ясно на гражданската публика, ще изведе ли на сцената истински убедителни свои говорители и лица, ще ли …, ще ли …, ще ли…?    Много са въпросителните, времето е малко, решенията са в движение, успехът й лесно го обръщат    в неуспех, неудачите пък изненадващо могат да се превръщат в победа. Политическа диалектика! Интересни времена!! Що се отнася до други партии, евентуално като коалиционни партньори, това е най-тежката дилема днес пред БСП и най-голямото предизвикателство пред политическата зрялост на лидерите й. Нямат шанс за безпроблемни и лоялни партньори. Няма такива. От друга страна, БСП сами не могат да управляват, защото няма да им достигнат гласове и проценти. Вероятно е отново да се окажат голямата партия в една предстояща коалиция. Но дано не са отново големият, който е командван и подмятан от малките до него, както бе по времето на Станишев и Орешарски. Това отново ще бъде самоубийствено за БСП и убийствено за България. – Целите, заложени във „Визия за България“, са с по-далечен хоризонт и предполагат приемственост, но при озъбените ни политически нрави това едва ли ще е възможно. Какво от разписаното в нея може да се осъществи в рамките на един мандат? – Вижте, обществото е не само сложна и динамична система. То е организирано и управлявано от още по-усложнено конструирана държава – с нейната административна, законова и институционална машина. Изкуството на резките промени в обществото и държавата не е да се занимаваш с всичко и навсякъде. Нужно е да се овладеят ключовите структури и да се промени тяхното действие. След това по веригите и мрежите на обществените навързаности и държавните механизми се получава широкият обществен ефект и дълбокият държавен резултат. Има три ключови неща. Първо, това е икономиката – с нейната производителност и производство на реално богатство и благоденствие. Но не само за собственици и банки. Но и за работещите и семействата им, за купувачите и потребителите на съответните стоки и услуги, за държавния бюджет и социалните фондове, на фиска на държавата и благоустрояваните селища. Икономиката да се обърне от брутално и самоцелно печалбарство към своите социални измерения. Тук е задачата да се ограничава разумно сивата част на икономиката. Тук е смелостта да се свие криминалната икономика и да се извади извън рекламните страници на вестници и телевизии. Тук е ловкостта да се отблъсне корупцията извън болницата и училището, извън армията и полицията, извън правителството и съда. Във „Визията” се иска връщане към социално по-справедливото пропорционално данъчно облагане. Орешарски и Станишев закопчаха „лявата” БСП в хипердесния „плосък 10-процентен данък” (декември 2007 г.), при това без необлагаем минимум. Време е БСП да се освободи от това бреме и да върне държавата към 4-степенна данъчна стълбица. Иска се диференцирана ставка за ДДС, освобождаване или ниски ставки за ежедневни храни и за лекарства, за учебници и за книги, за социални услуги. И това не бива да се тълкува опростенчески само като грижа за бедните. Това е преди всичко грижа за средната класа, за образованите млади семейства и родители, за създаващите чрез труда си обществени блага. Съвсем директно това ще се почувства, ако бъде възстановено и семейното подоходно облагане (заради гледане на деца). Още, иска се национално планиране на икономическото развитие, връщане на индустрия в сега обезлюдените и примитивизираните райони от страната ни. Иска се държавен контрол върху стратегическите обекти в икономиката ни, иска се възпиране на безумните концесии, чрез които подаряваме на чужденци и мутри националните си природни богатства, инфраструктурите, летище София, ЧЕЗ и др. под.  Второ, демографската криза и катастрофа най-после да станат приоритетна грижа за държавата. Нещо, което пропуснаха да сторят Георги Първанов и Сергей Станишев през 2004-2009 г. Нещо, което отказва да прави ГЕРБ и разбойниците около него. Нещо, което дори не си помисли да прави правителството на набедения, че е уж „ляв премиер и депутат”, а всъщност крайнодесен Пламен Орешарски. Като държава и народ, като нация и интелигенция пропуснахме 14 години, за да реагираме навреме и адекватно на набиращата инерция и разрушителност демографска катастрофа. Но все пак нали и една смачкана и премачкана катастрофирала кола може да се поправи, да се пусне в движение, да се излъска, дори да се продаде после като нова. Наистина от катастрофата може да следва смърт в унисон с хленчещото „нацията ни умира, ох, помилуй, Господи”. Но може да следва и обновяване и възраждане. Проблемът е, че то, възраждането, няма да стане от само себе си, чрез патриотични охкания и ронене на сълзи. Може да стане само чрез контра-механизъм. Много фактори комплексно действат и ни завъртяха в спиралата на демографската криза до катастрофа. Обратно, много институции и контра-фактори следва да бъдат организирани и задействани за продължително време, за да възпрем катастрофата и да стабилизираме процеса на качествено възпроизводство на нацията и трудовите й ресурси, за да обърнем процеса в положителна посока. Така както вече го направиха съпоставими с нас страни като Унгария и Русия. Всичко това като анализ и политическа програма е започнато в сегашния вариант на „Визията”, следва да бъде доразвито и уплътнено, да бъде инструментализирано. Нужно е ясно да се открои връзката между икономика и демография, както и между демография и национална идентичност. Демографските процеси са български проблем, български фатален въпрос за оцеляването на българската народност и за енергичната жизненост на българската нация. Това не са проблеми просто на населението и на бройката му. Не е ли време след 28 години истеричен мултикултурализъм, след 18 години интензивно турцизиране и циганизиране на България, след пет години самообийствено канене и настаняване сред нас на примитивни другорасови и друговерски нападателни примитивни човешки маси да се освестим и да си върнем здравия разум, да се осмелим сами себе си да пазим?    Нали следите какво става около границата на Испания? Прекачват я хиляди всеки ден, всяка седмица. Испанската армия стои парализирана, замеряна, унижавана. Вече и те протестират срещу правителството на Санчес и срещу идиотизма откъм Брюксел и Меркел. Втората световна война фактически пламна с Гражданската война в Испания от 1936 година. Сега сме пред парещата вероятност расовата война насред Европа също да започне от Испания. После ще пламне в обезумялата от либералност Франция и в още по-обезумялата от богатство и високомерие Германия. И това вече не е болна фантазия на параноичен човек. Поне аз не съм такъв. За жалост това вече са сцени от новините днес в Европа. Трето, това е проблематиката за културната идентичност на хората в България, за ценностното оцеляване на българската нация, за културния консерватизъм, който да ни спаси от половото побъркване на децата ни още от шестгодишна възраст. Чрез проекти за национално отродяване и „джендър балансиране” в училището. Чрез поругаване на всичко най-светло от достойната ни българска история. Чрез потресаващи с грозотата и извратеността си гей-лесбо-травестит паради в центъра на столицата ни. Чрез гадни филми, показвани на семействата и децата ни в ранни часове, вече дори от националната ни държавна/обществена телевизия. Искрено се надявам, че ние като държава и нация няма да допуснем да ни побъркат, както вече направиха в Норвегия и Канада. Ние, българите, сме зравомислеща нация, с инстинкт за човешка нормалност, с уважение към семейството и родителството, с искрена любов към децата си, със закодирана в сърцата ни омраза към всякакви педофили и извратеняци. В този смисъл ние сме консервативни, културно консервативни, изостанало консервативни. И нищо по-хубаво за нас не виждам в това сред днешната развратна и вече извратено декадентска епоха в западния свят. Това, не така рязко казано, е подсказано и кодирано във „Визията”. Затова я харесвам и се надявам. Затова гневът срещу „Визията” и опитът тя да бъде подценена, а БСП да бъде разколебана, е толкова напорист и от толкова много посоки. Днес в света дойде времето на патриотизма и стопанския протекционизъм,    на левия и десния консерватизъм, а преди това на културния национален консерватизъм. Този консерватизъм е модната линия за промяна и смяна. Тя е контра на досегашната американска глобализация. Тя е в сърцевината на алтер-глобализацията, която вече има световни политически лидери, има си държавните оазиси, налага се като перспективно идеологизирано мислене, дава живот на нови алтернативни партии и движения. И виждаме как от избор към избор в Европа те все по-успешно избутват надолу и встрани ляво-десния досегашен консенсус на прехода/преходите у нас и на глобализацията като цяло от 90-те г. досега. В този смисъл „Визията” стои близо да „десятката”. Остава още малко, за да я нацели съвсем точно. В тази посока „Визията” е печеливша плоскост с оглед на трите предстоящи избора през 2019 година. Пак нека кажа, че се надявам да бъде доразвита, а не изхабена и политически пропиляна. – Опитът на страни с разграден суверенитет, каквато е България и каквато бе Русия по време на перестройката, показва, че укрепването на държавността минава през задължително усилване на военната мощ. Възможно ли е да просперира икономиката без силовия аргумент? –  Глобализацията от 90-те г. насаждаше илюзията, че светът става единен и мирен, че границите се отварят и дори вече не са нужни армии, защото нямаме врагове, а само международни партньори. И всички те няма как да не бъдат мирни и добронамерени, след като ние всички дружно сме под патронажа и властта на глобалното правителство, на САЩ като организатор и стожер на новия световен ред, на армиите на НАТО, като пазител на мира и взаимното добромислие. България се поддаде на тази илюзия и сама си унищожи армията. А ние до началото на 90-те г. имахме десетата по мощ армия в света, най-силната армия на Балканите, изключително висока и престижна позиция в ООН и Съвета за сигурност. Имахме страха на Турция от нашите ракети и модерна авиация, както и от огромната ни танкова армия. Но после какво стана? Нарязахме си ракетите и самолетите. Останалите малко самолети и вертолети са без двигатели и надеждна поддръжка. Сега сме практически без авиация. Продадохме или подарихме модерните си танкове. Вече нямаме подводници и морска флотилия. Братята от САЩ тези дни ни се подиграха, като ни подариха няколко надуваеми лодки. Турски катери своеволничат демонстративно по нашето Черноморие. Турски съдилища съдят наши войници, защото са си изпълнили воинския дълг. Жалка работа! Нямаме вече военна мощ – няма как да имаме и държавен суверенитет. Това е простата истина. Суверенитетът следва да се охранява, да се пази, да си силен да се сбиеш заради него. Ние вече няма с какво, дори да поискаме. А държавите и нациите наоколо останаха със силни армии. Турция стана огромна сила. Гърция също има модерна и мощна армия, те са готови да се сбият с колоса Турция и окото няма да им мигне, ако се наложи. Сърбия получава модерни самолети от Русия, модернизират си армията и се готвят за война – и срещу Косово, и срещу Хърватия. Хърватия пък се въоръжава и модернизира с помощта на САЩ, те пък срещу Сърбия. Румъния също прави нещо за армията си. Само ние и Македония сме безпомощни. Македонците, защото са ги подготвили да разделят страната им на две или три части. А ние, защо? Някои има ли ясен отговор? Някои от президентството, от правителствата, от уж патриотичните патриотарски партии или от левицата? Не съм чул, не съм прочел. Във „Визията”, за която говорехме по-горе, има немалък раздел за армията и сигурността. Но нещата са казани обтекаемо, липсва конкретност, най-важните неща са пропуснати или заобиколени. Например, казуса с американските бази в България – поне четири големи бази, не ни плащат никакъв наем, там    правят каквото си искат без наш държавен контрол, войниците им тук са освободени от криминална отговорност, снабдяват се с всичко сами. Ние фактически сме под американска военна окупация, а за това никой не смее да говори. Така че ние имаме дори нещо повече от безпомощност. Зависими сме. Освен от САЩ и армията им в България, ние сме зависими от въздържаността на Турция и Ердоган, които за 20 г. – вместо нас – развиха изключително мощна и модернизирана и със самочувствие армия. Вижте, те се осмеляват на действия дори срещу Израел, свалиха руски самолет, навлязоха и водят своя война в Сирия, заплашват САЩ, че ще ги отстранят от базата Инджирлик. Но нали помните, че те наред с това си имат    политическа неоосманска стратегия. Тази стратегия по същество е регионално имперска великотурска стратегия. Засега са ни пожалили военно само поради тактика и отлагане. В това аз нямам никакво съмнение. Въпреки че и аз харесвам турската ракия и техните ястия, въпреки че ценя евтините им плажове и курорти, въпреки че децата ми живяха там няколко години. Дребните лични удоволствия са едно – мащаба на голямата политика е нещо съвсем друго. Просто не вярвам на неспособността на толкова много хора в България да правят разграничение между двете. Разбира се, те се подвеждат от турските любовно сладникави сериали, от благородническо-царствените им исторически филми, от сълзливата им литература. Хората в България четат и забравят, гледат филми и се заблуждават, ходят на почивка и предъвкват вкусно, а българският им инстинкт за самосъхраняване заспива и спи дълбоко.Това е масов ефект от турската пропаганда и тяхното мощно брандиране на съвременна Турция – като една цивилизована, модернизира, европеизирана и облагородена страна, държава и народ. Дори антидемокрачните изстъпления и репресии на Ердоган от последните три години не успяват да пробият този розов балон на българско харесване и приспана политическа и народопсихологическа предпазливост. Тази българска добрящина и широкодушие са просто уникален наш феномен. – Как бихте описали сегашното състояние на България? Знайно е, че преди да се предприеме оздравяване, трябва да се постави точна диагноза. – Сега България живее в клещите на одържавената мафия. Това е резултат от втория преход, който се разгърна от 2009-2011 г. с възцаряването на ГЕРБ и сиамските близнаци Борисов и Цветанов. Този преход успешно го завършиха към края на 2014 година. Тогава след уличните подвизи на десните „умни и още по-красиви” и предателството на Местан-ДПС към правителството на Орешарски (юни 2014 г.) ГЕРБ спечелиха отново изборите и поеха втория си правителствен мандат. Оттогава официално мафията има своя държава в България. При мафиотска власт и правителство всичко се решава чрез рекет и мутренски репресии, чрез правителствена корупция в огромни и дори немислими размери, както и под благия поглед и нежни потупвания от страна на западни политически меценати (канцлери, папи, президенти), които тук си отглеждат удобни управляващи послушници. Колкото по-криминални са те, толкова са по-послушни – за да изпълняват мръсни поръчки към собствения си народ и страна, към съседни народи и страни, и чат-пат в общоевропейски мащаб. Бенчо Бенчев, с когото започнахме интервюто, е персонаж от такава държава, от болната и изродена част на това общество и политическа структура. Митьо Очите също е класически персонаж, един от все още физически оцелелите. Мутрите, които бият хора по магистралата или по централни столични кръстовища, са също класически персонаж. Директорките на училища и нещастни учители, които виждат как сред учениците им се разпространяват наркотици, но се страхуват и си мълчат, дори отричат пред родители и инспектори, че в училището има такива неща, са също класически персонаж от едно такова увредено общество с мафиотизирана държава. За драмата с КТБ от лятото на същата 2014 г. дори не е нужно да говорим – след като на всички от години е известено, че там са оплетени всички партии, вкл. управляващата, оплетен е главният прокурор и назначените синдици, оплетена е централната банка и контролиращите й звена, оплетени са досегашните президенти, оплетен е най-личния сред олигарсите ни, оплетен е лично премиерът ни светлоструен и неподражаемо народолюбив. Във весела държава живеем. И затова обществото ни болезнено боледува. Европа от Брюксел не ни лекува, а за жалост допълнително ни разболява. Натискът да приемем Истанбулската конвенция е свидетелство за това тяхно грижовно разболяване на България и българите, като просветен и достоен народ. Но се приближаваме към развръзка. 2016 и 2017 бяха последните години от предишния обществен деградиращ цикъл. 2018 г. е първата година на новото пренареждане, на събиране на сила за обръщане на процеса и посоката. Очаквам изборите в Европа и България през следващата 2019 г. ясно да го демонстрират. На сцената излизат нови лица, партии, морален заряд. Аз съм оптимист, че поне част от тях няма да са поредните сценарни и режисирани измекяри. Европа се обръща, макар бавно и травматично, но се обръща към оздравяване. Светът също се обръща. Това съвпада и с обръщането в България. Така ми се струва в една най-обща и глобална перспектива. Дано не се лъжа, дано се окажа не оптимист, а реалист! – Преди да мисли за голямата власт, БСП ще трябва да покаже сила на местните избори догодина. Вие бяхте кандидат на левицата за кмет на София на последните кметски избори през 2015 г., на които БСП претърпя провал. Какво бихте споделили от своя опит в кампанията? –  Имате право. Битката за местните избори е решаваща за обръщане на ситуацията в държавата или за удържането й от сега управляващите. В този смисъл първата проверка ще бъде на 26 май 2019 г. – тогава ще гласуваме за евродепутати от България. Това ще бъде първата проверка дали БСП ще има силата и умението да надделее над ГЕРБ и изборджията Цветанов. Тогава ще бъде и проверката десните още живи ли са и в каква лидерска и партийна конфигурация? ДПС на Доган също ще доказва дали може да се измъкне изпод валяка на Местан? Но истинската проверка са местните избори през октомври 2019 година. При така мафиотизирана държава, при такова циганизиране в много общини, при тези купища с фалшиви лични карти, с които се гласува за фиктивни избиратели, местните избори ще бъдат най-ясната проверка имаме ли сила като общество да се отърсим, опозицията владее ли ресурси, за да победи, гражданите имат ли волята да се противопоставят? Гражданското общество с реалната му тъкан и енергиен заряд, макар и облечено в партийни одежди, най-директно се проявява именно на местни избори. Особено при избора на кмет, който е винаги с висока доза мажоритарност. На местни избори се правят нестандартни коалиции, дори между партии, които на централно равнище са противници и врагове. Хората са гъвкави и прагматични, партиите са особено безпринципни, бизнес структурите са често решаващи, мафиотските рекети на много места накланят везната. БСП видимо влошава своите резултати на местни избори от 2007 г. насам. През 2011 и 2015 г. резултатите бяха на ръба на катастрофата. Няма накъде повече да отстъпват и да пропадат. Така че октомври 2019 г. за БСП и амбицията на Корнелия Нинова да изземе от ГЕРБ властта в обществото и държавата ще са фатално решаващи. За да успеят, според моя опит и помъдряване, те имат четири фундаментални задачи:    първата е кадрите кандидати – подбрани не както досега, според вярност и групов интерес, а преди всичко като лица с обществен авторитет и влиятелност; второ, умни и предприемчиви кампании, а не както досега със заспали мозъци и глупаво самочувствие, че са стари изборджии и всичко добре си знаят;    трето, увличане и привличане не само на „леви и социалисти”, повечето от които вече са престарели хора или млада номенклатура със остаряло мислене, а привличане на честните и активни граждани, милеещи за страната и селищата си – без значение какви са идеологическите им пристрастия;    четвърто, да се осмелят да контрират циничните форми за фалшифициране на изборни резултати от Цветан Цветанов и неговите момчета по места. Има как да стане, но напоследък го няма желанието да се опитва и това е истинският проблем. Желанието на БСП да пречи на Цветанов съвсем затихна след местните избори от 2011 година. Ако БСП не намери сили, не приложи ефективни форми за всичко това, то Бенчо-Бенчевци пак ще вземат връх и тогава пак престои изборна трагедия. Що се отнася до моята кандидатура за кмет на София през 2015 г., това беше един експеримент. Идеята да се кандидатирам дойде от мои приятели. Аз помислих и се съгласих да опитам. Беше ми интересно как ще реагират на моята нестандартна кандидатура лидерите на БСП и още повече електоратът на БСП, както и по-широките кръгове софиянци. Започнах и кампанията си нестандартно и провокативно – първо с остри „некавалерски” думи към приятната на външен вид жена Фандъкова още през юни-юли 2015 г., после с предварителния си билборд от 10 септември със закачливите очила и предизвикателен поглед, накрая със серията шест мои пресконференции в сряда, на които изнасях пред софиянци по два-три големи скандала с бандитите около и зад Фандъкова в София. И какво се получи? Експериментът не успя. Лидерите казаха „да”, харесваме те, подходящ си, ще работим за твоя успех, който ще стане и наш успех. Казаха и много неща направиха, но още повече си спестиха. Бяха ми осигурени медии до края на септември, после три седмици бях изолиран от тях и се появих едва в последните дни преди изборите. Вторият ми билборд вместо в 50 броя го свиха до десетина, което било достатъчно за цяла София, при това закъсня с една седмица. Трябваше да обходя партийните организации до 10 септември, а после да правя кампания общо сред софиянци – стана обратното, срещите бяха проточени до 15 октомври, за другите софиянци не стигна времето и организацията. Моят рейтинг за два месеца се утрои, после застина, накрая логично си спадна. Но въпреки всичко това пак щях да успея. Формата на успеха беше да победя убедително сините и Вили Лилков в уж „синя” София. После да принудя Фандъкова да се яви срещу мен на втори тур. Там щях да загубя, беше очевидно. Но и първите две победи тогава щяха да са съвсем достатъчни, особено ако покрай мен БСП бе получила 14-16 места в столичния парламент. Числата показват, че всичко това бе съвсем реалистично, ако… Акото бе, че в София срещу мен бе приложена класическа саботьорска тактика откъм своите. Въпреки обещанието (официално на 25 юни), че няма да се кандидатира, в началото на септември влюбеният в изборните си загуби кандидат за кмет Георги Кадиев издигна своята паралелна уж „лява” кандидатура, при това от паралелна уж лява политическа формация. И хората се раздвоиха, левият електорат се смути, част от тях се разгневиха. Да не говорим, че това бе бариера и пред друга периферия, която в нормална ситуация можеше да бъде привлечена. И кампанията потече изместена и разконцентрирана. В такива случаи резултатите закономерно са плачевни. Това в моите лекции пред студенти съм го нарекъл тактика на „удобния трети” кандидат – противникът подкупва човек от твоите среди, той се кандидатира, като раздвоява и демотивира твоя електорат, после губи платено и удобно, а ти се сгромолясваш далеч под минимума на нормалните си изборни резултати. Числата го показват. Кадиев с лично дръзновение и партийна подкрепа от няколко големи района в София, като „Младост”, директно ми открадна 12-15 хил. гласа, допълнително блокира поне още над 10 хил. гласа за мен. И така, без тази приятелска услуга, моите гласове бе нормално да бъдат 55-60 хил. на първи тур. Което е с 20 хил. повече от гласовете за Вили Лилков – първата победна задача би била постигната. Броят на общинските съветници в Столичния парламент щяха да са два пъти повече – това същи би било голяма победа, вместо сегашното унизително ляво малцинство там. Без Кадиев и ефектите от него изборната активност щеше да бъде по-висока, и то не в полза на Фандъкова. Още, ако БСП бе се опитала тогава поне малко от малко да ограничи фалшификаторския размах на Цветанов, то регистрираните гласовете за Фандъкова щяха да са с 10-20 хиляди по-малко и така тя критично би се доближила до неприятните за нея 50 процента на първи тур. Така би била възможна и втората част от победата – отиване на втори тур. Така беше. Тази игра, точно по този начин я играх и на кметските избори в Ямбол през 2011 г. Тогава пак ни изяде „удобният трети” от БСП, подкупен от ГЕРБ, който заигра срещу печелившата кандидатура на Мариета Сивкова от БСП. Там циганските босове от Сливен много помогнаха на ГЕРБ. Но дори и с тях шансовете за успех бяха големи и съвсем реални. 2011 г. в Ямбол, 2015 г. в София – една схема, еднакъв изборен провал. Изборите са методика. Който владее методиката той печели. ГЕРБ владеят методиката и печелят от 2005 г. досега. БСП има шанс да пребори ГЕРБ само чрез методика, а не само със страстни речи и предварителни розови рейтинги. Това е моят опит и вече горчива експертна опитност. – Догодина, в изборите за Европейски парламент, как ще се отрази на БСП двусмислието по някои ключови европейски теми като Истанбулската конвенция например? Председателят на ПЕС и бивш лидер на БСП Сергей Станишев е активен защитник на конвенцията, докато ръководството на партията е категорично против. Подобни противоречия има и по други европейски въпроси като този за влизането ни в Еврозоната. –  БСП в лицето на лидера си Корнелия Нинова заема все по-открояваща се позиция по деликатни дилеми в европейската политика. Вече говорихме за това. Те са упорито срещу ратифицирането на Истанбулската конвенция от България. Очаквам да поискат и оттегляне на подписа ни като държава. Очаквам да бъдат активни и по изваждането на всякакви джендър-балансиращи програми от територията на българското училище. Скандалите вече започнаха. БСП следва да е последователна и напористо активна, за да има траен политически и граждански ефект. Освен това предстои обсъждане в Европарламента, с цел приемане на Конвенцията като общоевропейско законодателство – ние трябва да сме убедително и настоятелно против като държава. Същото ще се прави и в ООН – и там трябва да се чуе и чува принципната българска позиция. БСП като опозиция трябва да натиска за всичко това. И тогава БСП наистина би показала себе си като алтернатива – не само на сега властващата ГЕРБ, но и на Системата. Що се отнася до Сергей Станишев, моето разочарование вече граничи с отчаяние. Познавам го като интелигентен и разумен човек вече над 20 години. Били сме заедно в една приятелска компания. След 2002-а дълги години му бях доверен и близък съветник и експерт по немалко въпроси. Давал ми е възможност да работя с мащаб. Винаги се е вслушвал в мнението ми – дори след като ме дистанцира извън кръга на близките си сътрудници. И това продължи и след краха му от 2009 г. и    катастрофалните местни избори от 2011 година. Наблюдавах неговите властови и личностни метаморфози. Но това, което той демонстрира през последните две-три години е извън разума. Има две дечица, как е възможно да е такъв страстен привърженик на Конвенцията, която е за израждане именно на дечицата. Той това не би могъл да не го разбира. Защото разбира от ценности и морално съзряване. Разбира от педагогика и механизма на социализиране. Разбира от обществените институции, чрез които в здравите общества се изграждат здрави поколения, които да заместват вече възрастните.  Срещу него Корнелия Нинова е в печеливша позиция и вече в изпреварваща инерция. Най-яркият пример е сблъсъкът им и разминаването им по повод на Конвенцията, но се натрупват и други подобни разминавания. Това за БСП и Вишеградската четворка ще бъде следващо радикално разминаване. Доколкото се ориентирам, третото разминаване ще бъде за еврозоната. БСП промени своята конгресна позиция от 2017 г. за влизане сега в еврозоната. На 21 юли те ясно казаха, че България все още не е готова – нито икономически, нито политически, нито граждански. Можем и да влезем някога в еврозоната, ако самата тя оцелее, но не сега, а след време. И мисля, че това е адекватната българска позиция днес. Съгласен съм с много американски икономически експерти, с български експерти от Лондон, с експерти от УНСС и Софийския университет, които професионално и ясно доказват правотата на една такава политическа позиция.  ", "date": "2018.08.13", "title": "Проф. Михаил Мирчев: ГЕРБ е водещата мафиотска сила в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385390-%E2%80%9E%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%E2%80%9C-%D0%B5-%D1%81%D0%BA%D0%BE%D1%87%D0%B8%D0%BB%D0%B0-%D1%81-50", "text": "Най-ощетени са собствениците на МПС-та с регистрация в големите градове и младите шофьори. Заради засилената конкуренция на пазара данните показваха друга реалност в периода 2011 до 2017 г., когато те се понижаваха. През тази година за пръв път има по-значително поскъпване на полиците - например при опитните шофьори е между 25% и 30%. С 50 на сто повече обаче, или 270 лева, ще платят за полицата собствениците на възраст под 25 години на най-масовите автомобили с до 1300 кубика обем на двигателя, а с 15 лева по-малко шофьор от по-малък град. С 80 лева пада цената, ако собственикът на колата е на възраст 35 години, пише \"Монитор\". При по-мощните автомобили до 2000 кубика скокът в цените на задължителната застраховка е около 30 на сто. Така, ако сте шофьор над 25 години, в Пловдив ще платите 230 лева, а в Малко Търново - 205 лева. При колите с най-мощни двигатели картинката не е по-различна, ръстът е също 30 на сто за всички възрасти техни притежатели. В момента три са основните фактори, които влияят на цената на \"Гражданска отговорност\". На първо място е възрастта на водача, следвана от обема на двигателя на колата и мястото на регистрация и годините на возилото, като при промяна на всяка от тях се мени и цената - по-голям мотор и по-стар автомобил я повишават. В стойността на застраховката са включени задължителните 11,50 лева, които застрахователните компании внасят в Гаранционния фонд, стойността на стикера за валидност, който се лепи на возилото и 2 на сто данък върху застрахователната премия. Застраховката (която е сред малкото, която правим за другите, а не за себе си) ще продължи да поскъпва и напред във времето. Такъв сигнал беше даден и от доклад на Комисията за финансов надзор. В него се посочва, че техническият резултат от застраховката \"Гражданска отговорност\" за миналата година е отрицателен. По-лесно казано платените от водачите им премии не покриват разходите на застрахователните компании по обслужване на дейността. Средна цена от малко над 200 лв. за \"Гражданска отговорност\" е недостатъчна при ежегодно увеличаващите се разходи за обезщетения за миналата година. Остава водачите да чакат въвеждането на системата „бонус-малус“, която се забавя за пореден път, но ще въведе по-справедливо определяне на цената.", "date": "2018.08.13", "title": "„Гражданската отговорност“ е скочила с 50%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385391-%D1%81%D0%B5%D0%B2%D0%B5%D1%80%D0%BD%D0%BE%D1%82%D0%BE-%D0%BD%D0%B8-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5-%D0%BF%D1%80%D0%B8%D0%B2%D0%BB%D0%B8%D1%87%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8-%D0%BE%D1%82-%D1%86%D1%8F%D0%BB-%D1%81%D0%B2%D1%8F%D1%82-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%BB%D0%B5%D0%B4%D0%B5%D0%BD%D0%B0-%D0%BF%D1%8A%D1%80%D0%B7%D0%B0%D0%BB%D0%BA%D0%B0", "text": "    Социално измерение на събитието е свързано с целогодишната кампания на PR-агенция ВИП Комюникейшън за подпомагане на социално слаби отличници, които искат да останат да учат и да работят в България. Под патронажа на Ротари Клуб Самоков и ERP-Academy. ", "date": "2018.08.13", "title": "Северното ни Черноморие привлича спортисти от цял свят с уникална ледена пързалка"}
{"url": "http://www.classa.bg/%D1%81%D0%B2%D1%8F%D1%82/item/385384-%D1%83%D1%87%D0%B5%D0%BD%D0%B8%D1%82%D0%B5-%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE,-%D0%BA%D0%BE%D0%B5%D1%82%D0%BE-%D0%B1%D0%B8-%D0%BF%D0%BE%D0%B7%D0%B2%D0%BE%D0%BB%D0%B8%D0%BB%D0%BE-%D0%B4%D0%B0-%D1%81%D0%B5-%D1%8F%D0%B4%D0%B5-%D0%B2%D1%81%D0%B8%D1%87%D0%BA%D0%BE,-%D0%B1%D0%B5%D0%B7-%D0%B4%D0%B0-%D1%81%D0%B5-%D0%BD%D0%B0%D1%82%D1%80%D1%83%D0%BF%D0%B2%D0%B0%D1%82-%D0%BC%D0%B0%D0%B7%D0%BD%D0%B8%D0%BD%D0%B8", "text": "Учените в университета Йейл (САЩ) се опитвали да отгледат група мишки с болестно затлъстяване. При това, те регистрирали два гена, които изглежда предпазват мишките от наддаване на тегло, въпреки че консумират диета с високо съдържание на мазнини.   Екипът от експерти, ръководен от професора по кардиология Ан Ейхман и ; изследователя Фън Занг, направили много корекции в генетичния състав на лабораторните мишки, за да ги накарат да наддават на тегло.   Но след като минали седмици и гризачите запазили първоначалната си тежест, учените решили да спрат експеримента и да изследват причините. Те открили, че по-специално два гена са причинили уникална и решаваща промяна в червата: те смазали някои \"портали\" на лимфните капиляри.   Тези \"портали\" действат като портал за липиди (мастни киселини), които преминават в кръвта, за да осигуряват енергия или да се съхраняват като мазнини, според проучването, публикувано в списание Nature. Досега обаче не беше ясно колко са важни и не беше известно, че затварянето на \"каналите\" може да предотврати натрупването на тегло.   Експериментът отваря пътя към напълно различна гледна точка: може ли същото да се направи и при хората? Отговорът на учените е засега не, поради очевидни етични причини. Но вместо да редактираме нашите гени, според тях може да има начин да се възпрепятстват някои рецептори, за да предизвикат същия ефект.   Експертите са установили, че вече има медикамент, с такъв ефект. В допълнение, той е одобрен от Американската администрация по храните и лекарствата за лечение на глаукома, основната причина за слепота.   Лекарството инхибира киназата ROCK, набор от молекули, които могат да контролират лактеалите. Ейхман казва, че следващата стъпка може да бъде да се наблюдават пациентите, приемащи това лекарство, за да се види как влияе на абсорбцията на липидите и на натрупването на тегло при хората.", "date": "2018.08.13", "title": "Учените случайно откриха лекарство, което би позволило да се яде всичко, без да се натрупват мазнини"}
{"url": "http://www.classa.bg/%D1%81%D0%B2%D1%8F%D1%82/item/385385-%D0%BF%D0%B0%D1%82%D1%80%D1%83%D0%BB-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%B3%D0%B8%D0%B3%D0%B0%D0%BD%D1%82%D0%B8-%D0%BF%D0%BE%D0%B5%D0%BC%D0%B0%D1%82-%D0%BD%D0%BE%D0%B2%D0%B8-%D1%80%D0%B5%D0%B3%D1%83%D0%BB%D0%B0%D1%82%D0%BE%D1%80%D0%BD%D0%B8-%D1%84%D1%83%D0%BD%D0%BA%D1%86%D0%B8%D0%B8", "text": "Спорът около големите технологични компании, като Facebook, Twitter или YouTube, регулираy какво съдържание може да бъде разпространено на платформите им, показва до каква степен тези мултинационални компании са се превърнали в \"арбитри на дискурса\", казва американският технически редактор Скот Розенберг в статия за Axios.   Според Розенберг тези компании винаги са се застъпвали за \"онлайн безконтролен и свободен\" дискурс. Но новите правила на медиите диктуващи, \"право на публикуване и премахване на публикуваното\", сега попадат като юмрук върху технологичните компании.   В този смисъл журналистът припомня, че само през последните две седмици тези компании са предприели редица инициативи за регулиране на информацията в Интернет. Например, тази седмица няколко платформи са елиминирали голяма част от публикуваните материали от сайта Infowars и Алекс Джоунс, известен американски теоретик на конспирацията, защото попадат в категориите на \"Реч на омразата\" и \" Повторни нарушения на правилата за съдържанието\". Редакторът на сайта, Пол Джоузеф Уотсън, смята това за \"политическа цензура\".   В същото време, наскоро Facebook забрани десетки акаунти, които според компанията, са участвали в \"неавтентично координирано поведение, за да влияят на частичните избори в САЩ \" през ноември. Технологичният гигант обаче твърди, че не знае за какво са създадени тези акаунти.   Всичко това, според Розенберг, приписва на технологичните гиганти \"нови функции\", които обикновено изпълняват правителствата. Ето защо, журналистът вярва, че Facebook и други компании в момента поемат отговорностите на \"обща война срещу фалшивите новини, на съдии при възпламенителните речи и на регулатори на случаите на дезинформация\".   Според Розенберг технологичните мултинационални компании \"счупиха публичната сфера и сега я притежават\".   В заключение, журналистът твърди, че на фона на спора за поверителност и контрол, платформите са изправени пред трудна дилема, тъй като те трябва да решат дали да се превърнат в \"квази-правителство, или да оставят всички тези проблеми на реалните правителства и да се посветят на техните основни професии - да програмират и печелят\".", "date": "2018.08.13", "title": "\"Патрул в мрежата - технологичните гиганти поемат нови регулаторни функции\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385386-%D1%86%D0%B0%D1%87%D0%B5%D0%B2%D0%B0-%D1%81%D0%B5%D0%B7%D0%B8%D1%80%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%80%D0%B8%D0%B2-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80", "text": "Правосъдният министър Цецка Цачева е подала сигнал до прокуратурата, ДАНС и МВР заради срив в електронната система на Търговския регистър. Достъпът до регистъра беше преустановен в петък, но проблемът остава неразрешен вече трети ден. В момента е невъзможно да се подават документи онлайн към Агенцията по вписванията, няма възможност и за справки през сайта на www.brra.bg. От Агенцията по вписванията, която управлява ТР, съобщават, че са приложили авариен план за действие за възстановяване на пълната функционалност на регистъра. За отстраняването на проблема са ангажирани екипи на всички поддържащи фирми и IT експерти от агенцията, както и от други държавни институции. Всички останали регистри на Агенцията по вписванията са достъпни и работят нормално. Все още няма детайли относно причината за техническия срив. Това е вторият сериозен проблем в работата на Търговския регистър от началото на 2018 г. досега. Затрупването на Агенцията по вписванията с декларации от фирми, които не са извършвали дейност през изминалата година, доведе до рязко забавяне на обработването на заявления, включително по спешни процедури като запори или регистриране на нови фирми.", "date": "2018.08.13", "title": "Цачева сезира прокуратурата заради срив в Търговския регистър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385387-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B7%D0%B0%D0%BF%D0%BB%D0%B0%D1%88%D0%B2%D0%B0-1,2-%D0%BC%D0%BB%D0%BD-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8-%D0%BD%D0%B0-%D0%B3%D0%B5%D1%80%D0%B1", "text": "Този тип май не си дава сметка какво дрънка. Няма нито едно ЗАКОНОВО основание да се освобождават в рамките на кампания за прочистване на администрацията кадри на предишното правителство. Това написа в социалната мрежа Фейсбук бившият депутат от ГЕРБ Антон Тодоров по повод днешното изказване на президента Румен Радев, който заяви, че при следващ служебен кабинет всички кадри на ГЕРБ трябва да бъдат вън от властта. Тодоров цитира заглавие на Епицентър.бг от изявлението на президента в морската столица. ,,Този тип с напълно липсваща политическа подготовка дава ли си сметка, че призовава за незачитане на законите и политически репресии! Ами ако 1,2 млн. избиратели на ГЕРБ решим да му направим една “визит дьо куртоази” в президентството. Дали няма да му се види небето в овча кожа?!”, написа още в профила си Тодоров.", "date": "2018.08.13", "title": "Антон Тодоров: Президентът заплашва 1,2 млн. избиратели на ГЕРБ"}
{"url": "http://www.classa.bg/%D1%81%D0%B2%D1%8F%D1%82/item/385383-%D0%BD%D0%B5%D1%81%D1%80%D0%B0%D0%B2%D0%BD%D0%B8%D0%BC%D0%B8%D1%8F%D1%82-%D1%80%D1%83%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-mig-31,-%D0%BA%D0%BE%D0%B9%D1%82%D0%BE-%D0%B4%D0%BE%D0%BA%D0%BE%D1%81%D0%B2%D0%B0-%D0%BA%D0%BE%D1%81%D0%BC%D0%BE%D1%81%D0%B0", "text": "Руският изтребител МиГ-31 има ненадминати качества и предлага космически възможности за пилотите, заяви в събота, Юри Сушков, директор на Центъра за подготовка на пилотите, разположен в руския град Липецк, съобщава РИА Новости.   \"Поради характеристиките си, изтребителят МиГ-31 е уникален боец. Нашият отдел изследва възможностите му. Полетите включват изкачване до стратосферата и това изисква допълнителни средства и оборудване\", каза Сушков.   Според думите му, пилотите на MiG-31 могат да видят заобления хоризонт, както астронавтите го виждат в Космоса. Освен това Сушков заяви, че скоростта на изтребителя надвишава два пъти скоростта на звука.   Въпреки че MiG-31 е замислен като \"изтребител за опитни пилоти\", млади пилоти също се обучават в пилотния тренировъчен център. \"Имаме опит в обучението на току-що завършилите авиационните училища\", казва директорът на центъра.", "date": "2018.08.13", "title": "Несравнимият руски изтребител MiG-31, който докосва Космоса"}
{"url": "http://www.classa.bg/%D1%81%D0%B2%D1%8F%D1%82/item/385382-%D0%BA%D0%BE%D1%80%D0%B0%D0%B1-%D0%BD%D0%B0-%D1%81%D0%B0%D1%89-%D1%81-%D0%BC%D0%B8%D0%BB%D0%B8%D0%BE%D0%BD%D0%B5%D0%BD-%D1%82%D0%BE%D0%B2%D0%B0%D1%80-%D1%81%D0%B5-%D0%B2%D1%8A%D1%80%D1%82%D0%B8-%D0%B2-%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Товарният кораб Peak Pegasus, собственост на JPMorgan Asset Management, има нещастието да пристигне в Китай няколко часа, след като влязоха в сила китайските мита за продукти от САЩ, така че обикаля в морето в продължение на повече от месец и продължава да го прави.   Корабът, с товар от 70 000 тона соеви семена от САЩ, който се оценява на около 20 милиона долара, потегли от Сиатъл на 8 юни, като след дълго пътуване пристигна в Китай на 6 юли, пет часа, след като влязоха в сила китайските мита, в отмъщение срещу наложените от Вашингтон. Поради тази причина, при разтоварване продуктът ще бъде обложен с мито в размер на 25% (т.е. 6 милиона), а да бъде превозен до друга дестинация също струва \"изключително висока цена\", според експертите, цитирани от The Guardian.   Оттогава той плава безцелно в Жълто море, докато собствениците на товара, компанията Луи Драйфус, вземат решение. Това удължено пътуване вече им струва астрономическа сума допълнителни разходи. Според вестника, собствениците на товара трябва да плащат по $ 12,500 на ден за наемане на кораба, което вече им струва повече от $ 400,000.   Съдбата на соята все още не е решена, а анализаторите смятат, че корабът ще продължи да плава с надеждата, че Пекин реши да субсидира вносителите на продукта. Тази опция е жизнеспособна, защото другите източници на соя в Китай по това време на годината се изчерпват бързо, а въпросната пратка \"може да се окаже единственият източник\" за страната, каза анализаторът Майкъл Магдовиц.", "date": "2018.08.13", "title": "Кораб на САЩ с милионен товар се върти в Китайско море заради търговската война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385378-%D0%B0-%D0%B7%D0%B0%D1%89%D0%BE-%D0%BD%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "Гледам, че масово се публикуват снимки от протестите в Румъния с укор към българите, че спят/ почиват/ празнуват. Не уважаеми, не в това е причината. Защо не протестират българите срещу корупцията? Не защото е по-малка корупцията. Не защото имат по-малко корумпирани политици. Не защото имат по-добра съдебна система (което дори звучи абсурдно) Не защото по-малко разбират проблема. А защото нямат никакво доверие помежду си. Защото това доверие беше предавано безброй пъти от проксита на лидери, започващи някаква борба със статуквото. Защото винаги в крайна сметка се оказваше, че помагат просто на някого да продължи под нова форма корупционния модел. А защо това е така? Ами защото зад властта има някой, който не може да бъде махнат или изгонен от нея - за разлика от Румъния. И това се дължи още на различните по характер отношения на нашите страни с Метрополията преди 10.11. Както казваше още тогава един от \"нейните\" хора - вграден като лидер на СДС: \"У нас спонтанни протести няма, спонтанни може да са само абортите\".  ", "date": "2018.08.13", "title": "А защо не протестират българите срещу корупцията?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385379-%D0%B4-%D1%80-%D0%B1%D0%BE%D1%80%D0%B8%D1%81%D0%BB%D0%B0%D0%B2-%D1%86%D0%B5%D0%BA%D0%BE%D0%B2-%D0%B1%D0%B5%D0%B7%D0%B3%D1%80%D1%8A%D0%B1%D0%BD%D0%B0%D1%87%D0%BD%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%B8,-%D0%BA%D0%B0%D0%BA-%D0%BF%D1%8A%D0%BA-%D0%BD%D0%B5-%D1%82%D1%80%D0%B5%D0%BF%D0%BD%D0%B0-%D0%BD%D0%B5%D1%89%D0%BE-%D0%B2-%D1%82%D0%B5%D0%B7%D0%B8-%D0%BB%D0%BE%D1%8F%D1%81%D0%B0%D0%BB%D0%B8-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5-%D1%81%D1%8A%D1%80%D1%86%D0%B0,-%D0%B1%D0%B5", "text": "Външната министърка Захариева, и въобще българските власти, трябва да знаят, че мълчанието и безгръбначието, което демонстрират пред ескалиращите анти-български претенции на скопския премиер Заев и заевци, е не по-малко национално предателство от предаването на костите на Гоце Делчев на Титова Югославия! Вчера поискаха Охридската архиепископия, днес Илинденското въстание било “македонско”, а не българско… А референдум срещу българското съгласие за влизане на БЮРМ в ЕС и НАТО искат ли? Тропнете по масата най-после! Как пък не трепна нещо в тези лоясали от политическо лицемерие сърца, бе!? Или няма истински българи в това управление, а слуги на чужди интереси???  ", "date": "2018.08.13", "title": "Д-р Борислав Цеков: Безгръбначни национални предатели, как пък не трепна нещо в тези лоясали от политическо лицемерие сърца, бе!?"}
{"url": "http://www.classa.bg/%D1%81%D0%B2%D1%8F%D1%82/item/385380-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B0-%D0%B2%D0%BE%D0%B4%D0%B5%D1%89%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B2%D0%B8%D1%80%D1%83%D1%81%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B6%D0%B8%D0%B2%D0%BE,-%D0%BD%D0%BE-%D0%B7%D0%B0%D0%B2%D1%8A%D1%80%D1%88%D0%B8-%D0%BE%D0%BA%D0%BE%D0%B2%D0%B0%D0%BD%D0%B0-%D1%81-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8", "text": "Мексиканската водеща Денисес Гарсия бе арестувана от полицията в Тексас, САЩ, след извършване на вирусно разпространяващото се предизвикателство, известно в тази страна като \"Ла Чона\". На всичко отгоре, това било записано на видеоклип от човека, който я е придружавал, и който веднага го качил в мрежите.   Гарсия твърди, че е била предизвикана от дъщеря си, но е имала нещастието да бъде мигновено хваната от полицията. В допълнение, тя не носела шофьорската си книжка и документите за застраховка на колата.   Предизвикателството започва да шества по света, след като американския комик Шигги качил на своя Instagram акаунт видео, в което той танцува по средата на улицата, след като слиза от колата си, в ритъма на песента на Дрейк, озаглавена \"In my fellings\" , Ето защо в началото това се казва \"Предизвикателството In my fellings\" а след това \"Предизвикателството Кики\".   В Мексико песента е заменен от \"La Чона\", на Лос Туканес, а също така се добавя, че превозното средство, трябва да се движи, когато слизаш от него. Поради опасния характер на предизвикателството, мексиканската федерална полиция проведе кампания за превенция и пусна обяснителен видеоклип.   Там е подробно обяснено, че този вид действия нарушават правилата за движение на Мексико, които разпореждат - наред с други неща - шофьорите на движещи се автомобили винаги да държат и двете си ръце на волана. Също така е забранено да се слиза от превозни средства в движение, да надвесваш навън в движение предмети или части от тялото и е задължително винаги да се носи предпазен колан.   В други страни по света \"Kiki Challenge\" също е забранено поради предизвикването на катастрофи и проблеми по улиците и пътищата.", "date": "2018.08.13", "title": "Мексиканска водеща направи вирусното предизвикателство на живо, но завърши окована с белезници"}
{"url": "http://www.classa.bg/%D1%81%D0%B2%D1%8F%D1%82/item/385381-%D0%BF%D1%80%D0%B0%D0%B2%D0%B8%D0%BB%D0%BE%D1%82%D0%BE-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Анализаторът Макс Кайзер отбелязва, че тайната, която държи хората щастливи от икономическа ситуация, е \"да имаме народи Потьомкин\". Както той подчертава, в Обединеното кралство има \" регулатор Потьомкин \", а също и \"пари Потьомкин, опериращи по целия свят\", позовавайки се на правилото на долара.   Що се отнася до Великобритания, разследване на дейността на Агенцията за финансов надзор, е един вид \"регулатор Потьомкин, създаден от политиците, за да спечелят благоразположението на данъкоплатците, които спасиха банките.\" \"Всъщност лакеите бюрократи и държавни служители искат да ни накарат да мислим, че уж те правят нещо\", казва той.   \"Това са политиците, които са създали тези валути и регулатори на Потьомкин, които крепят тяхната фалшива система, а това, което се случва, е, че сега всичко е изложено на показ и хората са осъзнали, че това е един измислен народ\".   Междувременно се говори за \"сливането между долара и войната, като доларът е подкрепен от войните и от Пентагона, който е бенефициент на половината от данъците, които плащаме, а това е форма на тероризъм.\"   Според него, това сливане е очевидно в инвазията в Ирак, която отне живота на 500 000 невинни иракчани. \"Най-лошото е, че за да го скрият, поставиха в голям товарен самолет 7 милиарда от книжните пари и ги преместиха в Ирак, за да подкупят хората, а не казаха на американския народ, че армията му току-що е убила 500 000 цивилни \", казва той.   \"Свалиха Кадафи и превърнаха страната в държава, оставена на милостта на тероризма Точно така. САЩ и Обединеното кралство откраднаха златото на Кадафи\".", "date": "2018.08.13", "title": "Правилото на долара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385373-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0-%D1%81%D0%BB%D0%B5%D0%B7%D0%B5-%D0%BE%D1%82", "text": "Охранителни камери заснеха момента, в който гола жена излезе от кола и небрежно се разходи из руска бензиностанция, за да си вземе бира, пише The Sun.  \r\n   \r\n   Странните сцени бяха и публикувани в социалните медии, случката е станала в югозападния град Краснодар. Жената, облечена само с чифт високи токчета, излиза от джип, шофиран от неин приятел.  \r\n   \r\n   Двамата си говорят до колата, преди голата жена да влезе в магазина, следвана от мъжа, който явно я записва на своя мобилен телефон. Русата жена се приближава до тезгяха напълно гола и държи бутилката бира. Касиерът съвсем не изглежда шокиран.  \r\n   \r\n   Той обслужва спокойно голата си клиентка, която след това излиза от магазина, следвана от спътника си. Не става ясно защо жената е гола, въпреки че някои онлайн потребители смятаха, че е загубила бас. \r\n      ", "date": "2018.08.13", "title": "Чисто гола блондинка слезе от...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385374-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви активна почивка с приятели или роднини. Вие сте планирали всичко това, от дълго време, така че лесно може да поемете организацията по пътуването. На работното място, е възможно съкращение на персонала, така че, бъдете изключително отговорни към вашите задължения. Вечерта, трябва внимателно да следите за здравословното си състояние. ТЕЛЕЦ ( 21 април - 21 май )  Ще намерите всякакви начини, за да съхраните стабилността на финансите си. Имате силата и търпението, да се справите с всичко, с което се заемете. Особено, ако ситуацията с получаването на пари, влезе в задънена улица. В любовната сфера, не трябва да бъдете прекалено чувствителни и уязвими. В противен случай, сами ще сте виновни, за глупавите си действия. БЛИЗНАЦИ ( 22 май - 21 Юни ) Възможни са затруднения и ще се наложи сериозно да разговаряте с шефа, за бъдещите перспективи. Някой от колегите, искрено ще ви подкрепят. В процеса на активна работа, трябва да почивате. Почивката, ще ви позволи, не само да се отвлечете от рутината, но и ще ви предпази от много негативни аспекти в професионалната сфера.   РАК ( 22 юни - 23 юли ) Ще имате много шансове за успех в бизнеса, но за любовта временно ще трябва да забравите. В противен случай, ако преследвате две цели, ще влезете в задънена улица Опитайте се да запазите всичко на нивото, на което сте в момента. Вечерта, ще трябва да преговаряте по телефона или по електронната поща. Във всичко, докажете себе си по достоен и благороден начин. ЛЪВ ( 24 юли - 23 август ) Очаква ви забавно парти, по време на което ще се запознаете с очарователен човек. Възможно е чувството да се окаже искрено, ако сами не се настроите против него психически. По време на публични изяви или в колектива, трябва да бъдете изключително кратки. Обяснявайте всичко само по същество, без излишни думи. ДЕВА ( 24-ти август - 23 септември ) Ще има много нови и стари неща, които ще трябва да бъдат свършени навреме. Ще откриете в себе си, талантите на организатора и реформатора, които вече водят до повишение в кариерата. Похвалните ви постижения, ще бъдат забелязани от приятели и роднини. С любовния роман, ще трябва да изчакате малко, за да не объркате чувствата с мечтите. ВЕЗНИ( 24 септември - 23 октомври) Днес не се препоръчва, да поемате ангажименти към човек, който дори не знае думата \"благодаря\". Вече сте се забърквали в такива абсурдни истории, затова бъдете по-мъдри. Ако откриете нови начини, да използвате вашите таланти, ще се окажете пред останалите си колеги. Вечерта внимавайте, стари приятели да не ви вкарат в конфликт.   СКОРПИОН ( 24 октомври - 22 Ноември ) Трябва да бъдете нащрек, за да не пропуснете възможностите в професионалната сфера. Не поемайте никакви рискове и не правете инвестиции, за да не се окажете зависими от отрицателни личности. Богатия опит, решителността и знанията, ще ви помогнат да заемете високо място в голяма и обещаваща фирма, ако разбира се, преди това изпратите автобиографията си.   СТРЕЛЕЦ ( 23 Ноември - 21 Декември ) Хармонизирайте бизнес контактите си и грамотно изграждайте отношенията с близките хора. От всичко това, ще зависи, работното ви настроение. Един добър ден, за да обърнете внимание на дребните неща, да почистите дома и да направите вътрешно преструктуриране. Постъпващата информация в личната сфера, трябва да бъде проверявана и проследявана. КОЗИРОГ (22 Декември - 20 януари ) Днес е добре да се занимавате със спорт или да се движите колкото се може повече. Ако нямате специална страст към такава активна почивка, тогава е по-добре, просто да се отпуснете в домашна обстановка. Разгледайте отблизо, всички предложения, свързани с текущата си работа. Може кардинално да промените професията си, ако пожелаете.  ВОДОЛЕЙ ( 21 януари -  19  февруари ) Препоръчително е, във всяка ситуация да разчитате само на себе си. Не е необходимо да се надявате, че помощ, ще дойде от приятели или колеги. Възможна е неочаквана среща с човек, който ще помогне да разрешите финансов проблем. Само не давайте и не вземайте пари на заем. Вечерта, може да се наложи, да обикаляте из града.   РИБИ ( 20 февруари - 20 март ) Без съмнения планирайте бъдещите си дела, както и организирайте семейни събития. Не разчитайте само на интуицията си, защото и здравия разум също има значение. Страхотен ден за творческа дейност и издигане в кариерата. От дълго пътуване с кола, е по-добре да се откажете.", "date": "2018.08.13", "title": "Дневен хороскоп 13 август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385375-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B8%D0%BF%D0%BE%D0%BB%D0%B8%D1%82", "text": "  След мъченическата смърт на   (виж житието му в десетия ден на месец август, бел.ред,), блаженият Иполит, военачалник и пазач на тъмницата, с чест погребал многострадалните останки на мъченика, който за него отначало бил затворник, а после станал учител. Блаженият Иполит се завърнал вкъщи едва на третия ден след погребението. Всички негови домашни - деветнадесет човека от двата пола - били християни. Те били научени на истината на християнската вяра и след това кръстени от свети Лаврентий. Заедно с целия си дом блаженият Иполит след обща молитва се причастил с Божествените Тайни на Тялото и Кръвта Христови, а след това, след приемането на духовната храна, била сложена трапеза за подкрепяне на телата. Но преди да пристъпят към нея, дошли войници, хванали блажения Иполит и го повели при цар Деций  (император от 249 г до 251 г., бел.ред.). Когато го видял, царят се засмял и казал: - Да не би и ти да си станал магьосник, защото си откраднал тялото на Лаврентий? - Аз не съм магьосник, а християнин - отговорил блаженият Иполит. Тогава разгневеният цар заповядал да го бият по устата с камъни, а след това да свалят дрехата му, която била обичайното облекло на християните. - Ти не ме разголи, но ме облече в още по-ценна дреха - отвърнал на това блаженият Иполит. - Нима ти повече не почиташ боговете, щом си така безумен и не се срамуваш от голотата си? - попитал царят. - Аз съм мъдър, а не гол - възразил блаженият Иполит - защото се облякох в Христа. Бях безумен тогава, когато като теб служех на бесовете. Бях гол тогава, когато нямах Христовата благодат, а сега съм християнин. - Принеси жертва на боговете - предложил царят, - за да не погинеш от мъченията, подобно на Лаврентий. - О, ако мога да се удостоя с участта на свети Лаврентий, името на когото ти, окаяният, със скверните си уста не трябва и да произнасяш! - възкликнал блаженият Иполит. Царят заповядал да го прострат на земята и да го бият безжалостно с пръчки. Светият мъченик в това време гръмко извикал: - Аз съм християнин! Тогава мъчителят заповядал да прекратят побоите, да вдигнат блажения Иполит от земята и да го облекат в обичайната воинска дреха. Освен това се обърнал към светия мъченик и казал: - Спомни си за твоя военен сан и бъди както преди наш приятел, и както преди принасяй жертви заедно с нас. - Аз съм воин на Христа, моя Спасител, и за Него искам да умра - отговорил блаженият. След това Декий казал на епарха Валент: - Вземи всичкото му имущество, а него мъчи до смърт. В този ден изпратените от Валериан разграбили имуществото на блажения Иполит. Когато разбрал, че в дома на Иполит са намерени вярващи в Христа, Валериан заповядал да ги доведат при него. Сред тях се намирала и Конкордия - жената, която откърмила Иполит. Като се обърнал към тях, Валериан казал: - Пожалете живота си, за да не погинете заедно с господаря си Иполит. - Ние повече искаме да умрем с чест за вярата в Христа заедно с нашия господар - отвърнала Конкордия, - отколкото да живеем сред вас, нечестивите. - Породата на робите не може да бъде поправена по друг начин освен с рани - казал Валериан и заповядал да бият Конкордия с оловни пръти. По време на побоите светата мъченица предала духа си на Господа. Там, пазен от войниците се намирал и блаженият Иполит. Той видял мъченическата кончина на своята бавачка и с радост възкликнал: - Благодаря Ти, Господи, че тази, която ме е кърмила, си изпратил преди мен в Твоето царство при светиите Ти! Епархът казал: - Ти все още ли се надяваш на магьоснически хитрости, не почиташ боговете и не се покоряваш на заповедта на царя - Валериан се ядосал, и заповядал всички заедно с Иполит да бъдат изведени от Тивуртинските врати извън града и там да ги убият. По пътя свети Иполит ободрявал всички: - Не се бойте, и аз, и вие имаме над себе си един Владика. Когато дошли на мястото на екзекуцията, всички били посечени от войниците пред очите на блажения Иполит. Приелите тази мъченическа смърт - от различна възраст и пол - били осемнадесет човека, без света Конкордия, посечена в града. Самия свети Иполит, по заповед на епарха, привързали към диви коне и влачили по каменисти места дотогава, докато душата му не се преселила при Господа. Светия мъченик Иполит заедно с целия си дом пострадал за Христа в тринадесетия ден на месец август и в третия ден след мъченическата кончина на  . Когато настъпила нощта, на мястото на екзекуцията дошъл свети Иустин презвитер с вярващи, събрал телата на светите мъченици и ги погребал там. Макар и да търсили старателно тялото на света Конкордия из целия град, не могли да го намерят. Това така силно опечалило свети Иустин, че той заплакал. По заповед на мъчителя, честното тяло на света Конкордия било хвърлено на нечисто място. Християнин на име Ириней, узнал за това от един войник три седмици след смъртта на блажения Иполит. Той взел със себе си един друг християнин - Авундий, и през нощта извлякъл тялото на светата мъченица, което никак не пострадало от нечистотата, и го занесъл при презвитера Иустин. Той бил много радостен и погребал честните останки до тялото на свети Иполит и останалите мъченици. На сутринта Валериан разбрал за това. Той заповядал да хванат Ириней и Авендий, да ги хвърлят там, откъдето те извадили тялото на света Конкордия, и да ги потопят живи в нечистотите. И двамата умрели на двадесет и шестия ден от месец август. Свети Иулиан извадил телата им през нощта и ги погребал при мощите на свети Лаврентий, прославяйки Христа Бога, славен с Отца и Светия Дух во веки*. Амин. * Свети мъченик Иполит и света Конкордия са пострадали през 258 г. на 13 август, бел.ред. В същия ден е   на  ,", "date": "2018.08.13", "title": "Св. мъченик Иполит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385376-13-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "През 1099 г. Паскалий II е избран за католически папа.     1624 г. Кардинал Ришельо става главен министър на Франция в правителството на Луи XIII.     1642 г. Кристиан Хюйгенс открива южната полярна шапка на планетата Марс, наречена \"Сиртис Мейджър Планиша\".     1868 г. катастрофално земетресение в Перу и Еквадор убива 25 хиляди и причинява щети за 300 милиона долара.     1905 г. в Норвегия е проведен референдум за отделяне на кралството от унията с Швеция.     1907 г. в Ню Йорк започват да се движат първите таксита.     1911 г. се провежда първия полет на български военен самолет над София — пилот е поручик Симеон Петров, със самолет Blériot XI.     1913 г. Хари Брадли от лаборатория в Шефилд (Великобритания) изобретява неръждаваема стомана.     1923 г. започва хиперинфлация в Германия.     1932 г. Адолф Хитлер отказва вицеканцлерския пост.     1952 г. Германия и Япония се присъединяват към Международния Валутен Фонд.     1961 г. е издигната Берлинската стена. ГДР затваря границата със Западен Берлин.     1521 г. испанският конквистадор Ернан Кортес завладява столицата на ацтеките — днешния град Мексико.", "date": "2018.08.13", "title": "13 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385377-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BF%D0%BE%D0%B2%D1%82%D0%BE%D1%80%D0%B5%D0%BD%D0%B8%D0%B5%D1%82%D0%BE", "text": "Жегите ни размекнаха, който можа – хукна по морето на хлад, който не – се скатава по сенките и под служебните климатици, телевизиите го удариха на повторения, вестниците – на сладостни спомени за близки срещи от всякакъв вид. „ПЕС навива БСП да приеме третия пол” – твърди „СТАНДАРТ”. Язък – тъкмо да го приемат, и Конституционният съд не даде. Как ще карат сега само на два – умът ми не го побира. „ТРУД” пък се е погрижил да ни препоръча по-традиционни срещи от един друг вид – „Лятото е идеално за секс в кола”. Има и практически препоръки – „Дръпнете ръчната спирачка, за да не свършите в някое дере”, „Отзад е най-удачно”, дори – юридически съвет: „Няма закон, който да забранява секса в автомобил”. Разбира се, пуританите са измислили и капанчета за палавниците – „Санкция ще има ако сте паркирали неправилно. Могат да ви глобят, ако го правите в движение…” Или – ако „дамата без да иска да седне върху клаксона, чиято употреба освен за избягване на опасна ситуация е забранена”… „МОНИТОР” избягва пикантните истории, той е сериозен вестник, затова гледа с надежда към звездите – „Половината руснаци вярват в извънземни” – твърди изданието и цитира авторитетно изследване. За руснаците не знам, у нас извънземните се прескачат като бълхи, дори по едно време бяха налазили Генералния щаб на храбрата ни армия. „ТРУД” ни припомня Царичинската епопея отпреди четвърт век. За начало – един въпрос – как бихте постъпили, ако при вас дойде асансьорен техник и ви рече, че „е сънувал сън, в който е в стая с Вазов, Раковски, Левски и Ботев. Раковски сложил ръка на рамото му и казал: „Димитре, българино, поведи българите”? Не ми казвайте, че ще позвъните на 112 – по онова време тоя телефон още го нямаше! Сигурно само поради тая причина година и половина български офицери дълбаха тунел под вещото ръководство на извънземното Роро (да не се бърка с въображаемото куче Роро от „Куче в чекмедже”), заменено по-късно от полтъргайста Кики и Висшия разум, пожелал да остане анонимен. И тук – молим за малко внимание – седмица, след като е издадена заповед за прекратяване на издирването, падна правителството на Филип Димитров!  Съвпадение? Може би – но за щастие си имаме и „24 ЧАСА”, в чийто анализ на днешната политическа ситуация се споменава един друг позабравен факт – „…това напомпано очакване за избори ми напомня далечната 1995 г., когато хиляди българи се стекоха към русенското село Щръклево, за да посрещнат с хляб и сол извънземните. Те щяха да пристигнат с 8 космически кораба от далечната планета Криси, за да инвестират в най-интелигентния, най-красивия и най-скромен народ на планетата Земя…” Дотук – добре, само че корабите не идват и „щом народът спря да разчита на извънземните, настъпи хиперинфлация и падна правителството на Виденов”. Две несъстояли се близки срещи от третия вид – и резултатите са идентични.  Науката напредна, в името на политическата стабилност конюнктурно отрече аксиомата, че повторението е майка на знанието, тегли една майна на повторението и замени Кики, Роро и Висшия разум с ретроградния Меркурий, да й се не види дано на ретроградната планета, с извънземните май повече се разбирахме.", "date": "2018.08.13", "title": "Майката на повторението"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385371-%D0%BD%D0%B8%D0%BA%D0%BE%D0%BB-%D0%BD%D0%B0-%D0%B3%D1%80%D0%B8%D1%88%D0%BE-%D0%BE%D1%81%D1%82%D0%B0%D0%BD%D0%B0-%D1%81%D0%B0%D0%BC%D0%BE-%D0%BF%D0%BE", "text": "Половинката на Григор Димитров - Никол Шерцингер разгорещи социалните мрежи, след като пусна снимка само по... оскъдна кърпа. Поп певицата се намира в италианския остров Сардиния, където обаче не е на почивка, а за благотворителна кауза. Там Шерцингер набира пари за \"УНИЦЕФ Италия\", като се похвали с това и в няколко от постовете си в социалната мрежа \"Инстраграм\".                  ", "date": "2018.08.13", "title": "Никол на Гришо остана само по..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385372-%D0%BC%D0%BB%D0%B0%D0%B4%D0%B0%D1%82%D0%B0-%D0%BB%D1%8E%D0%B1%D0%B8%D0%BC%D0%B0-%D0%BD%D0%B0-%D0%B4%D0%BE%D0%BA%D1%82%D0%BE%D1%80%D0%B0-%D1%80%D0%B0%D0%B7%D0%B3%D0%BE%D1%80%D0%B5%D1%89%D0%B8-%D0%BC%D1%8A%D0%B6%D0%B5%D1%82%D0%B5", "text": "Франческа София Новело, която от няколко месеца дели завивките с голямото име в Мото GP Валентино Роси, разгорещи своите фенове. Ослепителната брюнетка е 15 години по-млада от 39-годишния мотоциклетист и е модел на бельо. Тя редовно показва формите си в социалните мрежи, а последователите се надпреварват да ѝ правят комплименти. Поредната доза снимки още повече запали мъжките фантазии. Франческа е известна като \"италианската Брук Шилдс\", но според мнозина е по-хубава.    ", "date": "2018.08.13", "title": "Младата любима на Доктора разгорещи мъжете"}
{"url": "http://www.classa.bg/%D1%81%D0%B2%D1%8F%D1%82/item/385363-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%BF%D0%B0%D0%B4%D1%8A%D1%82-%D0%BD%D0%B0-%D0%BB%D0%B8%D1%80%D0%B0%D1%82%D0%B0-%D0%B5-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F", "text": "Турският президент Реджеп Тайип Ердоган нарече понижаването на стойността на турската национална валута - лирата \"заговор\" срещу Турция, но заяви, че турският народ няма да се предаде, съобщиха Ройтерс и БТА. За трети пореден днес лидерът на Турция отправи призив към своите сънародници да обменят доларите и еврото, с които разполагат, за да подкрепят турската валута. В изказването си Ердоган заяви още, че лихвените проценти са средство за експлоатация, което прави богатите още по-богати, а бедните още по-бедни. \"Няма да паднем в този капан\", подчерта турският президент, който е известен с враждебното си отношение към повишаването на лихвите. \"На онези, които жертват стратегическото партньорство, съюзничеството на 81-милионна държава в името на връзки с терористични организации, казваме \"довиждане\", заяви още Ердоган в реч в Трабзон, цитирана от турската телевизия СиЕнЕн-Тюрк. Той отново обвини САЩ, че жертват Турция заради американския пастор Андрю Брънсън, съден в Турция по обвинения в тероризъм.  \"Няма да се предадем. Щом вие заставате срещу нас с долара, ние ще потърсим начини да продължим своите дела по други пътища\", каза още Ердоган. По думите му Турция отново е изправена пред \"политическа и подла игра\". \"С Божията воля ще превъзмогнем и нея\", добави президентът.  \"Заявявам от Трабзон, видяхме вашата игра. Онова, което не успяха да направят с провокации и преврат, се опитват сега да осъществят чрез пари. Това, ясно казано, се нарича икономическа война\" , изтъкна турският лидер. Турската лира загуби около 40 на сто от стойността си тази година, преди всичко заради безпокойства за влиянието на Ердоган върху икономиката, призивите му за понижаване на лихвените проценти и влошаването на отношенията със САЩ, отбелязва Ройтерс.", "date": "2018.08.13", "title": "Ердоган: Спадът на лирата е заговор срещу Турция"}
{"url": "http://www.classa.bg/%D1%81%D0%B2%D1%8F%D1%82/item/385364-%D1%80%D1%83%D1%81%D0%B8%D1%8F-%D1%89%D0%B5-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B4%D0%B5-%D0%BE%D1%89%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%86%D0%B5%D0%BD%D0%BD%D0%B8-%D0%BA%D0%BD%D0%B8%D0%B6%D0%B0", "text": "Руското министерство на финансите очаква растежът на брутния вътрешен продукт през 2018 г. да се ускори до 1,8-2 на сто, а през идните години темпът да се засили. Това посочи днес министърът на финансите и вицепремиер Антон Силуанов по телевизия \"Росия 1\", предаде ТАСС. Министърът прогнозира, че отслабването на рублата на фона на санкциите, наложени от САЩ, може да доведе до увеличаване на инфлацията до 3 на сто. Показателят все пак ще остане в коридора, определен от Руската централна банка, допълни той. Информацията за планираните нови санкции на САЩ вече се отрази на курса на рублата и това може да доведе до растеж на инфлацията, отбеляза Силуанов, цитиран от БТА.  Той оцени, че ако при запазване на съотношението между валутните курсове, според министерството на финансите влиянието на санкциите върху инфлацията се оценява на около 0,5 процентни пункта. Министърът увери, че валутните сметки на руските граждани в руски банки няма да пострадат при въвеждане на новите санкционни мерки. Евентуалното налагане на санкциите ще бъде \"неприятно, но не и смъртоносно за руската икономика\", допълни той. По думите му централната банка ще вземе необходимите мерки, за да подкрепи банките, които се сблъскат с проблеми заради санкциите, за което разполага с достатъчно резерви. Силуанов каза също, че Русия ще разпродаде още американски държавни ценни книжа, но няма намерение да затваря американски компании в страната, съобщава Ройтерс.  \"Сведохме до минимум и ще продължим да намаляваме инвестициите си в американската икономика, в американски облигации\", каза финансовият министър. Русия разпродаде американски държавни ценни книжа в последните месеци на фона на влошаването на отношенията между Москва и Вашингтон.  Русия ще има повече сделки в рубли и други валути като еврото, отколкото в долари, каза още Силуанов.  \"В крайна сметка това ще се отрази негативно на американските инвеститори. Но засега не планираме ограничения като затваряне на McDonald's\", допълни той.  Така Силуанов отговори на призиви на някои депутати за затваряне на известни американски компании в Русия, които се появиха още през 2014 г., когато отношенията със Запада се влошиха заради анексирането на Крим от Русия и ролята на страната в украинската криза.  \"Нашите граждани работят в тези компании, тези компании плащат данъци в бюджета на страната ни\", изтъкна Силуанов.  Той беше категоричен, че Русия няма планове да забрани използването на долара в страната. \"Разбира се, че правителството няма такива планове. Това би било стъпка към безизходица\", заяви финансовият министър.", "date": "2018.08.13", "title": "Русия ще разпродаде още американски държавни ценни книжа"}
{"url": "http://www.classa.bg/%D1%81%D0%B2%D1%8F%D1%82/item/385365-%D0%BD%D0%B5%D0%B2%D0%B8%D0%B4%D0%B8%D0%BC%D0%B8%D1%82%D0%B5-%D1%81%D1%82%D0%B5%D0%BD%D0%B8-%D0%BD%D0%B0-%D0%B2%D1%83%D0%BA%D0%BE%D0%B2%D0%B0%D1%80", "text": "Във Вуковар почти всичко е разделено: има сръбски и хърватски детски градини, отделни учебни класове, дори отделни кафенета. 23 години след края на войната в Хърватия през града сякаш минава  невидима стена на недоверие.               Кристина и Филип ходят в едно и също училище, имат едни и същи учители, но живеят сякаш в два различни свята. Те почти не се познават. Защото сръбските и хърватски деца във Вуковар се учат в отделни паралелки. Едните имат занимания преди обед, другите - следобед. Сегрегация по етнически произход - и то в държава от Европейския съюз! Тя произтича от официалната училищна програма в Хърватия. Според нея, учебните занимания в Източна Хърватия се провеждат на два езика, ползват се две азбуки: латиница и кирилица. Това е следствие от т.нар \"мирна реинтеграция на Източна Хърватия\", която бе прекратена през 1998 година с прехвърлянето на региона отново в границите на Хърватия. Политическото споразумение за това бе постигнато навремето, с цел да се защити културната идентичност на сръбското малцинство. Родителите имат право да избират в коя паралелка да учат децата им и на кой език. А те и до днес предпочитат наличието на разделени паралелки. \"Ако зависеше от мен, незабавно бих сложил край на учебните занимания в две смени. Така различията между хората само се задълбочават. Ако бях кмет, щях да се погрижа във всички училища да се въведат едни и същи програми и учебници\" казва 14-годишният Филип Рутко.   Общи занимания след училище   Учубниците във Вуковар са различни: на латиница и на кирилица   Директорката Лидия Милетич се бори срещу разделението. Тя и нейните колеги от основно училище \"Драгутин Таджанович\" искат да стимулират по-активните контакти между 230-те хърватски и 90-те сръбски деца. Предлагат им съвместни занимания след училище - спорт, театрална група, танци, музика. \"По време на учебните занимания децата са разделени на две - според езика, но в извънучебните мероприятия са заедно\", казва директорката. Отделни училищни класове, хърватски и сръбски детски градини, отделни радиостанции и дори отделни кафенета. Разделението преминава като невидима стена през Вуковар - този бароков и някога тъй заможен град; разполовява го и сега, над две десетилетия след извършените на това място ужасяващи престъпления. По време на тримесечната обсада от сръбски части във Вуковар навремето загиват над 2000 души, между тях много цивилни граждани. Развалините отдавна са разчистени, но не всички рани са зараснали, казва Дияна Лазич от Европейския център във Вуковар. \"Институциите са отделни, работят всяка за себе си. Така е и с гражданите. Най-големият проблем тук е липсата на диалог по всички етажи на местното управление\", казва тя. Политиците отхвърлят всяка отговорност. Отделни детски градини и паралелки? - Родителите така искат, нищо не може да се направи, твърдят от кметството във Вуковар. \"Освен това, децата са заедно извън училище - в клубовете, в спортните дружества. Съвместният живот функционира по-добре от преди\", казва за ДВ зам.-кметицата Ивана Муйкич. Това си личало най-добре при най-малките. Само че разделението явно се харесва на управленските елити и от двете страни. Липсва политическа воля да се сложи край на сегрегацията. Показателен пример е замисленото мултиетническо училище в съседния град Борово. Тук сръбските деца и хърватските деца отдавна трябваше да се учат заедно. Но нищо подобно не се случи. Проектът, финансиран с европейски пари, се провали поради липса на интерес и от двете страни.   Икономическите последици от войната   Това не е единственият проблем във Вуковар. Навремето там е имало повече работни места, отколкото жители, а днес градът се бори с последиците от войната. Безработицата е висока, младите, добре квалифицирани, кадри напускат града. Преди войната Вуковар е имал близо 50 хил. жители. Днес навярно са останали едва 25 хиляди, но точни данни за това няма.   По време на войната в бивша Югославия Вуковар беше силно разрушен   Как се живее в този град? \"Всеки си гледа работата, не се месим в живота на другите. Имам съседи чужденци, разбираме се\", споделя един жител на града. Има, разбира се, и крайности. Някои хора и от двете страни просто провокират конфликти. Младите хора обаче прекарват много време заедно – независимо дали са сърби, хървати, албанци, бошняци.   Бъдещето на Вуковар   Все пак е налице и положително развитие. Полека-лека съвместният живот потръгва. Това е заслуга включително и на педагожката Лидия Милетич. През 1990-те години тя е преживяла войната - в Загреб. По-късно се върнала в родния си град, който бил напълно разрушен. Върнала се, защото вярвала в бъдещето на Вуковар. \"Едни го напускат, други се връщат. Всички са граждани на Вуковар. Градът е бил населен с хора още преди 5000 години - няма причина да не е така и в бъдеще.\" Кристина един ден може и да напусне Вуковар. 13-годишната ученичка мечтае да направи артистична кариера в чужбина. За войната знае само от разкази. Въпреки това тя определя живота й. \"Сякаш между нас има невидима стена. Иска ми се един ден да се срути, за да стане всичко нормално - да можем да прекарваме повече време заедно.\"", "date": "2018.08.13", "title": "Невидимите стени на Вуковар"}
{"url": "http://www.classa.bg/%D1%81%D0%B2%D1%8F%D1%82/item/385366-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D0%B2%D1%80%D0%B5%D0%B4%D0%BD%D0%B8%D1%82%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B2%D0%B0%D0%BA%D1%81%D0%B8%D0%BD%D0%B8-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0", "text": "Китайското правителство обяви, че ще изтегли негодните детски ваксини и от чужбина. Скандалът действително засяга и чужди страни, но все още не е ясно кои точно.  Някои деца вече страдат от последиците.               \"Ваксините осакатяват. Върнете ни здравето!\", скандират пред една болница в Пекин родители на деца, увредени от ваксини-менте. Те се чувстват измамени, защото децата им са получили негодни ваксини, в резултат на което някои вече страдат от различни смущения и увреждания на здравето. Китайските родители се обединиха в социалните мрежи и протестират. Те искат да узнаят истината. Мин Вен е един от родителите, пристигнали в Пекин, които настояват за изясняване на случая. Младият баща гледа дете-инвалид, което се е родило здраво. Днес то има припадъци и не се развива нормално. Същото е положението и с редица други деца, на които са били инжектирани въпросните ваксини. \"След като бяха ваксинирани, децата ни започнаха да страдат от едни и същи странични ефекти. Сигурни сме, че те са свързани с ваксините. Затова сме тук. Искаме да обърнем внимание на властите и настояваме за изясняване на случаите\", казва бащата.   Разследването   В центъра на разследването е фармацевтичната фирма Чанчун Чаншън. От април 2014 година насам фирмата явно е фалшифицирала данни и е пускала на пазара негодни за употреба ваксини срещу бяс, както и такива с изтекъл срок на годност. Освен това фирмата е продавала и неотговарящи на изискванията ваксини срещу дифтерит, тетанус и коклюш. Само преди дни Китайска здравна служба публикува кратко съобщение на сайта си, в което обяви, че ще изтегли от пазара в страната и чужбина негодните ваксини. На кои държави са били продавани те – не беше съобщено.   Скандалната фирма доставя близо една четвърт от необходимите ваксини в Китай   Известно е обаче, че заподозряната фармацевтичната компания е изнасяла ваксини предимно за Индия. Китайските власти вече арестуваха 18 сътрудници на фирмата. Икономистът Ху Цзиндоу смята, че това е истинска катастрофа и тежък удар върху доверието към китайската здравна система. \"Скандалът е свързан и с това, че регионалните правителства потулват скандала. Производителите на ваксини и управляващите в китайските провинции действат напълно непрозрачно. И тъй като лекарственият надзор също не функционира добре, подобни скандали ще има и в бъдеще. Властите не информират обществеността, за да не научат хората за скандала\", казва той. Страхът от некачествените ваксини расте. Родителите, които могат да си го позволят, ваксинират децата си в чужбина. Хонконг се е подготвил за наплив на родители от Китай. Страната дори организира специални пътувания с автобуси за имунизации в Хонконг. Председателят на лекарската камара в Хонконг Хенри Юнг проявява разбиране. \"Некачествените ваксини са продукт на известна китайска фирма, която произвежда близо една четвърт от ваксините за децата в Китай. Става дума за огромни количества. Родителите естествено се страхуват и затова идват в Хонконг, за да ползват нашите ваксини. Те искат да са сигурни, че лекарствата са с проверено качество\", споделя той. Отзвук и в чужбина   Световната здравна организация (СЗО) изрази сериозна загриженост. Бюрото на СЗО в Пекин излезе с апел към китайските родители и ги призова въпреки всичко да ваксинират децата си с аргумента, че от 1960-те години насам именно благодарение на ваксинациите в Китай са били победени болести като детския паралич и дифтерита. Това не е първият голям скандал с ваксини в Китай. През 2010 и 2016 година беше разкрито, че в цялата страна са били разпространявани некачествени ваксини. Преди това се разрази и скандал с вредно за консумация мляко на прах, от което през 2008 година починаха осем бебета. Други 300 000 се разболяха. Независимо от това, че този път дори държавният и партиен ръководител Си Цзинпин призова за пълно разследване на скандала, недоверието сред китайското население е вкоренено твърде дълбоко.", "date": "2018.08.13", "title": "Скандалът с вредните китайски ваксини се разраства"}
{"url": "http://www.classa.bg/%D1%81%D0%B2%D1%8F%D1%82/item/385367-%D0%B3%D0%B5%D1%80%D0%BC%D0%B0%D0%BD%D0%B5%D1%86,-%D0%BD%D0%BE-%D0%BD%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE", "text": "\"В Германия почти насила те карат да положиш клетва само пред една страна и пред един паспорт. Много хора правят една и съща грешка: почти се поболяват, за да се нагодят към германската култура\",  казва една мигрантка.               Родината – що е то? За мнозина този въпрос звучи архаично, защото съвременният човек често пъти има повече от една идентичност. Какъв си по паспорт, какъв си по сърце и къде живееш – това може да са съвсем различни неща. След скандала около футболиста Месут Йозил, който се оплака от всекидневен расизъм в Германия, темата мощно влезе в дневния ред на обществената дискусия. Появи се дори хаштагът #MeTwo. Репортер на ДВ се срещна с три известни лица в германската популярна култура, които разсъждават на глас за своята идентичност. Михел Абдолахи е тв-водещ, журналист, доайен на жанра „поетически дуел\" и театрален актьор. Роден е през 1981 в Техеран, а пристига в Германия на 5-годишна възраст. Носител е на редица награди. \"Има един подмолен расизъм. Познават го всички мигранти\"   Михел Абдолахи: \"Идентичността е гъвкаво нещо, тя не е една-единствена\"   „Родината за мен е там, където е леглото ми. В случая – в Хамбург. Но аз все още си имам легло и в Иран, където също понякога преспивам. Истински „у дома\" обаче се чувствам в Германия. Иран е мястото, откъдето идвам, той е част от моята култура и от моето сърце. Там добре се ориентирам, чувствам се добре, но все пак не живея там през цялото време. Да, участвам в дискусиите там, но Иран е само част от моята идентичност. Идентичността е гъвкаво нещо, тя не е една-единствена\", обяснява Абдолахи. По повод сегашната дискусия дали в Германия има всекидневен расизъм, той казва: „Има, това го знаят всички. Всички, които са „мигранти\", познават този подмолен всекидневен расизъм. Аз го усещам непрекъснато, когато влизам в профилите си във Фейсбук и Туитър. Слава Богу, че най-после за това се говори на висок глас.\" Абдолахи обаче е скептично настроен и не очаква нищо особено от сегашната дискусия. Надява се просто тя да направи хората по-чувствителни: „Няма какво да говорим за онези, които си знаят, че са расисти. Другите обаче, които не осъзнават, че правят расистки коментари: те трябва най-сетне да разберат какъв дълбок и болезнен отпечатък оставят.\" \"Като дете се чувствах германка, чак после ме превърнаха в мигрантка\"   Идил Байдар: \"Родена съм в Германия, но все ми слагат етикета \"мигрантка\"   Идил Байдар е родена през 1975 г. в Германия, родители ѝ пристигат тук от Турция. Тя е актриса, кабаретистка и сценичен комик. „На политическо равнище изобщо няма воля за противопоставяне срещу всекидневния расизъм\", казва тя в интервю за ДВ. „Ако отида в полицията и кажа, че ме дискриминират и ме нападат с расистки ругатни, жалбата ми изобщо няма да бъде заприходена.\"   Идил Байдар казва, че Германия е нейната родина, но напоследък все по-често си мислела дали наистина ще прекара остатъка от живота си тук, особено на фона на подема на „Алтернатива за Германия\" и на крайно-десните. „Не желая да участвам в целия този дебат за принадлежността. Аз се чувствам като Идил, като човек. Към себе си имам повече изисквания от това да се усещам от някаква националност. Като дете се чувствах германка, чак после ме превърнаха в мигрантка. Извадиха ме от това общество. Като е така – така да бъде. Няма да съм повече германка, оставам си чужденка с германски паспорт!\". Идил Байдар добавя и още нещо важно: единствено тя самата има право да определя собствената си идентичност, това не е работа на други хора. \"Лично аз вярвам, че човек може да има повече от една идентичност\"   Якото, която официално се казва Дженифър Яа Акото Кик е родена през 1988 г. в Хамбург. Баща ѝ е от Гана, мака ѝ – германка. Якото, която днес е соул-изпълнителка и авторка на песни, прекарва първите 11 години от живота си в Гана. Важни теми в нейните парчета са расизмът и проблемите на бежанците.   Дженифър Якото: „Дали си германец, дали не си германец – какво е това?\"   „Дали си германец, дали не си германец – какво е това? В един глобализиран свят го смятам за остаряло и старомодно. Лично аз вярвам, че човек може да сменя идентичностите си и да има повече от една. В Германия обаче те карат почти насила да положиш клетва само пред една страна, пред една култура и пред един паспорт. Това е ужасно досадно, защото забавя развитието на обществото. На всичкото отгоре то много обижда онези хора, които се чувстват добре в две идентичности и така си живеят.\"   Якото разказва, че като тийнейджърка трябвало да изтърпява доста обиди от германските си съученици. Накрая основала своя собствена музикална банда, за да има някакво убежище. „Много хора, които обединяват у себе си две култури, правят една и съща грешка: почти се поболяват, за да се нагодят изцяло към германската\", казва Якото. За нея е много важно още в училищата да се противостои на всекидневния расизъм, още в детските градини да се появява съзнанието за многообразието на културите. Защото такава е реалността: светът все повече се омешва и това няма как да го спреш, казва тя.", "date": "2018.08.13", "title": "Германец, но не достатъчно?"}
{"url": "http://www.classa.bg/%D1%81%D0%B2%D1%8F%D1%82/item/385368-%D0%BC%D0%B0%D1%89%D0%B0%D0%B1%D0%BD%D0%B8%D1%82%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82", "text": "Многохилядните протести в Румъния продължават.   Хилядите протестиращи се събраха в Букурещ и поискаха оставката на правителството. Мнозина емигранти се прибраха в Румъния, за да подкрепят демонстрациите. Протестиращите настояват лидерът на управляващите социалдемократи Ливиу Драгня да се оттегли от поста председател на долната камара в парламента. Във Фейсбук той отговори, че е недопустимо организирани групи, подкрепяни от опозицията, да нападат властите в сърцето на румънската столица.", "date": "2018.08.13", "title": "Мащабните протести в Румъния продължават"}
{"url": "http://www.classa.bg/%D1%81%D0%B2%D1%8F%D1%82/item/385369-der-tagesspiegel-%D1%81-%D0%BB%D0%B8%D1%87%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%B1%D0%BE%D0%BC%D0%B1%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%C2%AB%D1%88%D0%B0%D1%85-%D0%B8-%D0%BC%D0%B0%D1%82%C2%BB", "text": "Ако Германия стане ядрена държава, то това ще послужи като „съдбовен сигнал“ за целия свят, пише Der Tagesspiegel. Такова решение ще отбележи разрива на ФРГ с всички предишни договорености и съглашения, а също и със своята следвоенна идентичност, пояснява авторът на статията Тобиас Фелла. Така Берлин сам ще си направи „шах и мат“ счита немският журналист. Ние живеем в неспокойни времена, пише Der Tagesspiegel. Заплашва ни не само горещината, но и засилването на ядрената конфронтация между Запада и Изтока, отбелязва авторът на статията Тобиас Фела. Ръководителят на Белия дом Доналд Тръмп говори за   и  . А руският президент Владимир Путин – за  , способни да доставят ядрена бойна глава във всяка точка на Земята, преминавайки през всякакви отбранителни системи. При това на фона на всичко това проблемът със солидарността на Запад изглежда много зле, отбелязва изданието. Ядрената държава Великобритания напусна ЕС, ядрената заплаха във Франция й служи за сега на нея самата, при това гаранциите за колективна защита на НАТО се разклатиха. Не трябва да се забравя и за кризата в сферата на контрола върху въоръжението и  , а също програмите за ядрена модернизация в различните страни, напомня авторът. За целите на сплашването се създават по-точни системи за пуск с малка сила на взрива, продължава Фела. В САЩ се конструират така наречените ядрени хиперзвукови планери, толкова бързи, че практически е невъзможно да бъдат спрени. ?  - пише изданието. „ (на уран –  )   (на ядреното гориво -  ). Всички тези въпроси плашат, констатира Фела. И все пак в ядрените държави ги обсъждат и даже намират отговори. Да знаем тези отговори е основа за взаимното разбирателство.   - предупреждава авторът. „  - убеден е Фела. Според него   отново ще се върне в световния дневен ред. Вместо изграждането на бомба, авторът съветва да се увеличава традиционното въоръжение. Да се общува с европейските и другите партньори за това, което днес означава стратегическата сигурност. Следващата крачка би могло да стане възстановяването на контрола върху въоръженията и процеса на разоръжаване.   - заключава Фела.", "date": "2018.08.13", "title": "Der Tagesspiegel: С лична ядрена бомба Германия ще си направи «шах и мат»"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385370-%D0%BC%D0%BE%D1%88%D0%B5%D0%BD%D0%B8%D0%BA-%D0%BF%D1%80%D0%BE%D0%B4%D0%B0%D0%B4%D0%B5-%D0%B5%D0%B4%D0%BD%D0%B0-%D0%B8-%D1%81%D1%8A%D1%89%D0%B0-%D0%BA%D0%BE%D0%BB%D0%B0-%D0%BD%D0%B0-80-%D0%BA%D0%BB%D0%B8%D0%B5%D0%BD%D1%82%D0%B8-%D0%B8-%D0%B8%D0%B7%D1%87%D0%B5%D0%B7%D0%BD%D0%B0-%D1%81-$10-%D0%BC%D0%B8%D0%BB%D0%B8%D0%BE%D0%BD%D0%B0", "text": "Интернет е пълен с измамници, които се стремят да печелят пари бързо по един или друг начин чрез измама на доверчиви потребители. Някои от измамните схеми са свързани с автомобили. Един такъв подобен случай неотдавна се случи в Турция. По информация на Hurriyet Daily News, учител, идентифициран като Емир К, разказвал на жертвите си, че е купил автомобила на аукцион на цена от $ 4 932, по-евтино от пазарната стойност и сега иска да го продаде изгодно. В обявата за продажбата той също посочвал и привлекателна цена, под средната пазарна стойност, затова се намерили и много хора, които желаели да се сдобият с колата.     Точните обстоятелства на машинациите остават неразкрити, но една от жертвите на измамника твърди, че е изпратила $ 197 280 на сметката на \"продавача\", след кратък разговор и като видял снимка на колата. След това мошеникът дълго време заблуждавал купувача, а после просто спрял да отговаря на обажданията по телефона. Измаменият  не получил автомобила си и решил да отиде в полицията и да съобщи за случая. Изяснило се, че същата кола е била \"продадена\" поне 80 пъти. Според местната полиция, печалбата на учителя мошеник от престъпна дейност е била 9 800 000 долара. В продължение на 10 месеца той успявал да се укрие от полицията и в крайна сметка крадецът бил арестуван. Сега разследването е в ход и мъжът е изправен пред лишаване от свобода за дълго време. Междувпрочем измамените купувачи може да се окажат много повече, защото не всички, които попаднали в примамката на измамника с големи суми са информирали полицията.", "date": "2018.08.13", "title": "Мошеник \"продаде\" една и съща кола на 80 клиенти и изчезна с $10 милиона"}
{"url": "http://www.classa.bg/%D1%81%D0%B2%D1%8F%D1%82/item/385362-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%B7%D0%BB%D0%B0%D1%82%D0%BE-%D0%BB%D0%B5%D0%B6%D0%B8-%D0%B2%D1%8A%D1%80%D1%85%D1%83-%D1%80%D0%B0%D0%BC%D0%B5%D0%BD%D0%B5%D1%82%D0%B5-%D0%BD%D0%B0-%D0%B5%D0%B4%D0%BD%D0%B0-%D0%BD%D0%B5%D1%80%D0%B5%D0%BD%D1%82%D0%B0%D0%B1%D0%B8%D0%BB%D0%BD%D0%B0-%D0%BC%D0%B8%D0%BD%D0%B0", "text": "Три хиляди метра под равнините югозападно от Йоханесбург екип от миньори се опитва да съживи златодобивната индустрия, която поддържа икономиката на ЮАР десетилетия наред. Мината South Deep е построена, за да достигне второто най-голямо находище на злато в света, което може да се използва през следващите 70 години, и така да забави прогресивния спад в производството на ценния метал в национален мащаб. Проблемът е, че мината не носи никаква печалба на собственика Gold Fields Ltd. Заета да инвестира в техническите предизвикателства на работата дълбоко под земята, компанията не успява да постигне своите производствени цели. До момента Gold Field Ltd. е похарчила около 2,3 млрд. долара за мината. Главният изпълнителен директор Ник Холанд остава уверен в успеха на това начинание.  „В South Deep имаме един от най-големите залежи на златна руда, открити до момента“, напомни той в интервю пред Bloomberg, като добави: „Тук ще имаме работа още доста дълго време“. Десетилетия наред минната индустрия в ЮАР можеше да разчита на евтин работна ръка, като производителността изостана от други големи производители по света. Рудата се добива предимно ръчно от миньорите. Поради тази причина голяма част от разходите на компанията са фокусирани в механизирането на мината, за да се увеличи нейната производственост. Gold Fields засилва обучението на работниците в използването на модерно оборудване и технологии, въвеждат се инструктори от Австралия, преминава се към дистанционно контролирани операции. Компанията си е поставила за цел да започне да добива по 500 хил. унции злато годишно до 2022 г. Ако няма напредък към тази реализация, от Gold Fields вероятно ще преразгледа цялостната си стратегия за мината. „Виждаме някои подобрения в различни зони, както и по-доброто представяне в редица операции“, смята Холанд. „Трябва да увеличим производството. Тогава разходите за единица продукция ще бъдат намалени поради високите фиксирани цени в бизнеса“. Успехът на компанията е от решаващо значение за южноафриканската златодобивна индустрия. Йоханесбург, най-богатият град в Африка, е построен чрез печалби от добива на злато, но националното производство на ценния метал се понижи с 16 на сто през май спрямо година по-рано за осми пореден месец. Това се случва поради остарялата инфраструктура, изчерпаните резерви, както и заради работните злополуки и ограничаването на обемите. Холанд заяви, че продукцията вероятно ще отчете спад с по-малко от 100 тона през следващите между 4 и 5 години от сегашните 140 тона, информира още Bloomberg. Новите правила около минното дело са насочени към разширяване на икономическите ползи от индустрията и рискуват да намалят още повече рентабилността на златодобива, смята Холанд. През миналата година Gold Fields определи новата цел за добива на половин милион унции злато годишно до 2022 г. като се отказа от по-ранните планове за 800 хил. унции. През април прогнозите за производството за 2018 г. бяха намалени от 321 хил. унции до 244 хил.", "date": "2018.08.13", "title": "Съдбата на африканското злато лежи върху раменете на една нерентабилна мина"}
{"url": "http://www.classa.bg/%D1%81%D0%B2%D1%8F%D1%82/item/385360-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%B0-%D0%BF%D1%80%D0%B8%D0%BB%D0%B8%D1%87%D0%B0%D1%82-%D0%BD%D0%B0-%D0%B4%D0%BE%D0%B1%D1%80%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD-%D0%BC%D0%B0%D0%B9%D0%B4%D0%B0%D0%BD", "text": "Събитията в Румъния все повече започват да приличат на добре подготвен майдан. Митингите се поддържат методично и няма как да са неорганизирани и спонтанни. Ползват се социотехнически технологии, добре познати от „цветните революции“. Пуснати са в оборот музикални клипове, изработени професионално и очевидно предварително. Разпространяват се кадри с девойка на инвалидна количка, която се „бори“ с полицията и други подобни сцени, нагнетяващи емоционалната съставна на протеста. Митингуващите постоянно променят своите искания. Тези искания градират и стават все повече, което подсказва за управляемост. Подобен процес се наблюдаваше до неотдавна в Армения. Естествено, румънският майдан има и своята геополитическа проекция. Управляващите социалдемократи в Букурещ започнаха срамежливо да проявяват многовекторност в своята външна политика. Не са яростни защитници на геополитическия евроатлантически вектор. Започнаха да се оглеждат все по-ясно в посока Китай, Русия, Турция, Индия и др. Румънските социалдемократи като управляващи винаги са проявявали стремеж да имат отлични отношения с Поднебесната. В последно време се забелязват проблеми в изграждането на балтийско-черноморската дъга на базата на идеята наречена „Тримариум“ (стара фикс идея за Източна Европа под полско попечителство). Нейната цел е изолиране на Русия от Европа и настройване на източноевропейците срещу Москва. Към този момент единствено Полша, Литва, Латвия и Естония са 100% яростни русофоби и правоверни евроатлантици. Турция очевидно се отдалечава от НАТО и се превръща в „болния човек на евроатлантизма“. В Молдова управляващите русофоби имат проблеми с президента Игор Додон. Той е обявен за проруски настроен и постоянно се правят опити да бъде свален от поста. Реално в балтийско-черноморската дъга има три страни, които са със значителен демографски потенциал – Турция, Полша и Румъния. Това е причината в Румъния да се провежда евроатлантическа „профилактика“ чрез настоящия майдан с лозунги, които са в сила във всички държави без изключение. Даже и в САЩ. Затова Брюксел и Вашингтон подкрепят днешните митинги в Румъния. В редица сайтове излезе информация, че между демонстрантите е забелязан и посланикът на САЩ в Букурещ. Търси се радикално хомогенизиране на „Тримариум“ на антируска основа. По-паметливите и по-наблюдателните ще си спомнят, че със същата „опера“ бе свалено и правителството на Орешарски през 2014 г.    ", "date": "2018.08.13", "title": "Събитията в Румъния все повече започват да приличат на добре подготвен майдан"}
{"url": "http://www.classa.bg/%D1%81%D0%B2%D1%8F%D1%82/item/385361-%D0%BF%D0%BE%D0%BB%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0%D1%85%D0%B0-%D1%81%D0%BB%D1%83%D1%85%D0%BE%D0%B2%D0%B5%D1%82%D0%B5,-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B1%D1%83%D1%81-%D0%BE%D1%82%D0%B2%D0%BB%D0%B8%D1%87%D0%B0%D0%BB-%D0%B4%D0%B5%D1%86%D0%B0", "text": "Фалшивата новина шокира майки, които започнаха да разменят информация в социалните мрежи Фалшива новина заля полските социални мрежи, след като уебсайт публикува невярна информация, че микробус с българска регистрация отвлича деца. Според публикацията български престъпници с бял автомобил отвличат малки деца от площадки и паркове, предаде Bulgaria on air. Новината шокира местни майки, които започнаха да разменят информация и съвети в социалните мрежи. Тя обаче беше опровергана от полицията във Facebook, която посъветва \"успокойте се и не разпространявайте фалшиви новини. Тази информация не е вярна.\"  ", "date": "2018.08.13", "title": "Полските власти опровергаха слуховете, че български бус отвличал деца"}
