{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387933-%D1%85%D0%BB%D1%8F%D0%B1%D1%8A%D1%82-%D0%BD%D0%B0-%D0%B1%D0%B5%D1%80%D0%B1%D0%B0%D1%82%D0%BE%D0%B2", "text": "И Бербатов трябва да внимава повече, когато ловува в собственото си минало. Наскоро отпечатаха негово интервю /в “Шоу“/, дадено пред сайта на Манчестър Юнайтед – в него, наред с някои любопитни подробности, има и една красива измишльотина: понеже бил „израснал в комунизма в България“, налагало се да става в 6 часа сутринта и да се реди на опашка за хляб, заедно с родителите си. „Добре, че те го направиха като игра за мен, та не осъзнавах добре какво се случва. На тези опашки първо отиваше баща ми, чакаше един час, след това майка ми го сменяше за още един час, после отивах аз, големият син, и стоях още един час и накрая идваше по-малкият ми брат.  Редувахме се на тази опашка, за да запазим реда си, а тя беше дълга сигурно километри.  И това, само за да си купим хляб! Когато дойде редът ти, ти си сам и купуваш насъщния. Ако си изпуснеш мястото, някой го взема, а ти нямаш какво да ядеш…“ /край на цитата/. Тази история не се нуждае от обширен коментар, някак си е неудобно. Митко е роден през 1981-а – до края на 1989-а със сигурност не е имал проблеми с хляба.  През осемдесетте години властите, поне в София, дори се ядосваха, че хляба жестоко се разхищава, всеки ден в столицата изхвърляли 40 тона.  Ако споменът на Митко се отнася за времето след 89-а, пак е неприлично преувеличен. Писал съм доста и все с адмирации за Бербатов.  Но ако и той, при изключителната си реализация, чете така комично Миналото, как ли го замърсяват новите Властници – примерно, Цецка Ц.?  Сетих се за нея, понеже се чу, че й търсели място като посланик – ако е така, трябва да я изпратят възможно най-далеч от тук, може би при Пимпирев в Антарктида, като открият набързо посолство там – за да се забрави, че Падишахът й даде три месеца срок, за да направи съдебната реформа.  Оттогава минаха три пъти по три месеца.  И? И! Друго е любопитно.  Как ли преживява/опознава тази жена собственото си Минало – днес, когато е „сламената кукла“ на Падишаха, която абсолютно неразбираемо е абонирана за кариерния джакпот в ГЕРБ?  И как ли изглежда настоящето през очите на такива като нея?  Противно е дори да си зададем този въпрос. Дали Цецка е успяла изобщо да проникне в мистерията на собствения си живот? Подсказал ли й е нещичко някой хороскоп?  Защото се оказа, че днес 31 % от българите подреждали живота си по хороскопите.  Какво поражда доверието на нашенци в тях – освен просперитета на държавата, вярата в политиците, а може би най-вече факта, че врачката Плевнелиев дори стана президент? Кой знае отговора? И накрая: за разлика от юношата Бербатов, който се редувал на километрични опашки за хляб, сега се оказва, че 59% от учениците пият твърд алкохол.  И хлебец има, и пияници отглеждаме.  Въпросът е, как алкохолните ни шампиони се снабдяват с гориво, кой им го продава?  Отговорът ще ни отведе към онова чудовище, което доминира над всичко – това е нашенската Ниша на Разпасаността. В нея кротко съжителстват и притворният българофил Фердинанд – с неговите налудности, и някое младо пиянде, с два хляба под мишница – той пък като възхвала на българското образование.  Всъщност, само на пияна глава то – като всичко друго у нас – може да се изтърпи…  И? И! ***  Две думи за Референдума в Македония.  Ние се показахме по-загрижени за него, отколкото самите македонци.  Такива сме си – и за Космоса сме готови да се грижим.  Наш телевизионен екип правеше анкета в деня на Референдума и един македонец рече: „Искаме да живеем като българите!“  Тези думи сигурно са били мехлем за ушите на нашите Властници – макар че прозвучаха направо иронично. Иначе, нашата файда е ясна.  В ЕС ще има страна по-бедна от нашата – най-после ще се отлепим от последното място във всички злощастни анкети.  В НАТО пък ще влезе страна, по-ербап от нашата – все пак, македонците са се калили в Илинденско – Преображенското въстание.  И, разбира се, това ще е страна с ясна идентичност – осигурена от цар Самуил, Гоце Делчев и останалите македонски величия…  ", "date": "2018.10.02", "title": "Хлябът на Бербатов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387934-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%E2%80%9E%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%B5%D1%84%D0%B8%D1%80%D0%B0%E2%80%9C", "text": "Докога с манипулации, крясъци, подвиквания, дебелашки шеги и порно балет ще ни внушават  ежедневен нихилизъм…   Вицепремиерът Валери Симеонов атакува остро предаването „Господари на ефира“ в разгара на скандала с репортера Димитър Върбанов, който беше уволнен, след като видеозаписи го уличиха, че е манипулирал фактите около свой репортаж.   В изявлението си в профила си във Фейсбук Симеонов задава 7 въпроса и изказва съмнение, че от шоуто укриват данъци, съобщава.   Ето какво написа Симеонов в социалната мрежа:   „ВЯТЪРЪТ ИЗДУХА ОТГОВОРИТЕ“ (почти по Боб Дилън), или въпроси без отговор Няколко дни в медиите клокочи недоволство и възмущение от поведението на един репортер на „Господари на ефира“, който използва предаването, за да извърши срамна и грозна манипулация, нямаща нищо общо с обективната журналистика.     Нямаше да взема отношение към случая, ако в обширно интервю продуцентът на предаването Юлиан Халваджиян  нагло и арогантно не се беше обяснил, упреквайки за гафа всички други, само не и себе си.      Според него, „от ръководството на Нова Телевизия действали първосигнално като позвънили на репортера“, „излезли с прибързана позиция“, „медиите подвели обществеността, че репортерът е бит“, моноспектакълът на Върбанов бил „само една глупост“, „ако хората имали акъл в главата си, не би трябвало да загубят доверие в „Господари на ефира““, много хора „станали големи философи“, а „много журналисти са яхнали метлата“. Нито дума за собствена вина, нито дума за извинение, а само мантри, че „служели на истината“!     Няма как като обикновен зрител да не задам няколко въпроса, на които отговорите се носят от вятъра.   1. За първи път ли Върбанов грозно манипулира репортаж и какво би станало, ако нямаше охранителни камери в склада? Какви са критериите за подбор на репортерите в предаването и има ли други такива като Върбанов? Задължително изискване при подбора ли е (1) нестандартна сексуална ориентация, (2) природна наглост и амбициозност, (3) да си подлец и манипулатор, (4) известно ли ви е, че ръководителят подбира изпълнителите по свой образ и подобие? Ако това са критериите, които налага продуцентът на предаването, дали самият той не е такъв?   2. Защо не е „освободен“ и операторът? В интервюто си Юлиан твърди, че е бил подведен до последно от репортера Митко Върбанов. Не му вярвам. Той ли не знае, че истината винаги е в кадрите? Като колега телевизионер на него ли да обяснявам, че ако те интересува истината за едно събитие, първата ти работа е да прегледаш суровия материал на оператора? И защо фигурата на оператора някак остава извън неговото полезрение? На кадрите на охранителната камера се вижда театралната манипулация на точно толкова виновния, колкото и репортера, оператор. Ако бе поискал кадрите, би ги получил по интернет за броени минути, при това нередактирани. Сигурен съм, че това е направено, но е извършен опит да покриване на истината. Защо нищо не се случва с оператора, който е съучастник в деянието? Защо и той не е „освободен“ (явно уволнен не може да бъде, поради липса на трудови правоотношения)?   3. В какви трудови правоотношения са репортерите и операторите на високо-бюджетното предаване „Господари на ефира“? Имат ли трудови договори, имат ли социални осигуровки или им се плаща „на ръка“ за всяка „бомба“? Впечатли ме, че навсякъде се говори, че репортерът е освободен, а не уволнен. Освобождава се човек, който не е на трудов договор, което подсказва за укриване на данъци и осигуровки.   4. Защо от предаването твърдят, че термините „жестоко пребит“ и „тежък побой“ са измислени от другите медии и сайтове, а те никога не са го казвали? Дори да е така, не е ли морално задължение при изнасяне на неверни факти, една почтена медия да ги оспори публично? Дори, когато се отнася за нейни репортери.   5. При такъв екип, колко души е „изгорило“ „Господари на ефира“ със скалъпени пошли обвинения и очерняне на лични и фирмени репутации, включително и на политици? Не се ли превърна това предаване в трибуна за оплюване с палячовски провиквания, дърварски карикатури със закачени към тях лица и приписване на всички недостатъци на човешкия характер без връзка с действителността? Именно това се случи и в петък вечерта, когато политици бяха наричани „магаре“, „муле“ и „кон“, а на главите на недодяланите карикатури бяха поставяни кофи и нощни гърнета – няма що, изключително високо ниво на интелигентен хумор и сатира.   6. Защо ръководството на Нова Телевизия бездейства? Какво означава, че се „разграничават“? По Закона за радио и телевизия, за тази манипулация солидарно вина носи и разпространителят? Става въпрос за разпространяване на лъжа и манипулация в милиони български домове? Коя уважаваща себе си телевизия ще продължи да плаща, за да бъдат манипулирани зрителите им?   7. Къде е СЕМ? Или „Господари на ефира“ не е лъжица за техните усти? Както и „Шоуто на Слави“, впрочем?  Докога с манипулации, крясъци, подвиквания, дебелашки шеги и порно балет ще ни внушават ежедневен нихилизъм, че България е „уникална държава“ и едва ли не, най-доброто, което всеки човек може да направи, е да я напусне?  Докога нагло, самодоволно, хора без грам морал ще претендират да са единствените блюстители на истината и кръстоносци на справедливостта?   В интервюто си Юлиан казва „Нашата философия е една, на повечето медии е друга“. Не, Юлиане, вашата философия е „друга“. Философията на скункса. Философията на подлостта, безсрамието и лъжата! Без уважение,  Валери Симеонов  ", "date": "2018.10.02", "title": "Симеонов изригна срещу „Господари на ефира“"}
{"url": "http://www.classa.bg/%D1%81%D0%B2%D1%8F%D1%82/item/387929-cnn-%D0%BD%D0%B0-%D0%BE%D0%B1%D1%89%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BD%D0%B0-%D0%BE%D0%BE%D0%BD-%D1%82%D1%80%D1%8A%D0%BC%D0%BF-%D1%80%D0%B0%D0%B7%D1%81%D0%BC%D1%8F-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82,-%D0%BD%D0%BE-%D0%BC%D0%BE%D0%B6%D0%B5-%D0%B1%D0%B8-%D0%B8%D0%BC%D0%B5%D0%BD%D0%BD%D0%BE-%D1%82%D0%BE%D0%B9-%D1%89%D0%B5-%D1%81%D0%B5-%D1%81%D0%BC%D0%B5%D0%B5-%D0%BF%D0%BE%D1%81%D0%BB%D0%B5%D0%B4%D0%B5%D0%BD", "text": " от ООН могат да си платят за смеха над думите на президента на САЩ Доналд Тръмп по време на заседанието на Общото събрание на ООН, предупреждава от интернет страницата на телевизионния канал CNN кореспондентът Ник Робъртсън. Всеки, който си има работа с Тръмп трябва да запомни, че президентът обича, когато го уважават и отговаря „10 пъти по-силно на всяка атака“. По време на речта си по време на заседанието на Общото събрание на ООН, президентът на САЩ Доналд Тръмп, стремейки се да подчертае постиженията на своята администрация, неочаквано за себе си предизвика смеха па присъстващите в залата и на „целия свят“. Тази кратка пауза предизвика много шум в социалните мрежи и по телевизията и може да се върне тъпкано на делегатите на ООН, пише на сайта на CNN кореспондентът Ник Робъртсън.     Медиите незабавно подхванаха цитата, който самият Тръмп някога използва по адрес на администрацията на Обама: „Те се смеят над нас“, удряйки гордостта на настоящия президент, смята авторът на статията. Според първа дама Меланния Тръмп, шегите с президента са лоша идея: „Както вече знаете, ако го атакувате, той ще отговори 10 пъти по-силно“. И той отговори. На пресконференция два дни след заседанието Тръмп заяви: „Фалшивите новини твърдят, че хората се смеят над президента Тръмп. Те не ми се смееха. Хората се забавляваха с мен. Направихме го заедно. Забавлявахме се. Те уважават това, което правя“. Уважението според автора на статията се превърна в център на световното виждане на Тръмп и онези, които показаха неуважение към него в Общото събрание на ООН, могат да бъдат изправени пред възмездие. „Ще обърнем голямо внимание на чуждестранната помощ на САЩ ... В бъдеще ще помогнем на онези, които ни уважават, които са наши истински приятели“, заяви Тръмп на заседанието. Веднъж попадайки в немилост пред Тръмп, е трудно да си върнеш доброто положение, продължава американският журналист. Това от първо лице вече го знаят канадският министър-председател Джъстин Трюдо и германският канцлер Ангела Меркел. Обвинявайки Трюдо н „непочтеност“, заради различията в мненията относно търговските мита през лятото, три месеца по-късно, Тръмп отказа да се срещне с канадците по време на пътуването си към Общото събрание на ООН в Ню Йорк - всичко се дължи на позицията на Канада по митата. Дори и преди да стане президент, Тръмп се оплака от големия брой на немските коли по американските пътища, а на първата среща на високо равнище с германския канцлер Ангела Меркел той отказа да се ръкува с нея. В момента президентът е недоволен от позицията на Меркел по газопровода „Северен поток- 2“ – според него той ще постави Германия в зависимост от руския газ. Делегатите в ООН трябва да научат един важен урок, предупреждава репортерът от CNN: „Тръмп обича, когато го уважават и именно той може да се смее последен“. Превод: В.Сергеев", "date": "2018.10.02", "title": "CNN: На Общото събрание на ООН Тръмп разсмя целия свят, но може би именно той ще се смее последен"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/387930-%D0%B3%D1%80%D1%83%D0%BF-%D0%BF%D0%BE%D0%B3%D0%BB%D1%8A%D1%89%D0%B0-%D1%8E%D0%BD%D0%B8%D0%BE%D0%BD-%D0%B8%D0%B2%D0%BA%D0%BE%D0%BD%D0%B8", "text": "Комисията за защита на конкуренцията (КЗК) разреши концентрацията на двете най-големи компании за автобусни превози в България – „Юнион Ивкони\" и „Груп Плюс\". Решението е от 20 септември, но е публикувано на 28 сепетември. Двете дружества минават под шапката на новосформирана фирма – „Транспект\" АД. Капиталът му е в размер на 50 хил. лв. и е разпределен между двама акционери – Петър Господинов и Георги Атанасов – и двамата свързани с първата компания. Операцията по сливане на двете компании в едно ново дружество включва няколко сделки, след които част от акционерите ще излязат. Финансови параметри не се съобщават. Към момента съсобственици на „Юнион Ивкони\" са доскорошният депутат от ГЕРБ Ивайло Константинов със 777 500 лв., Светлозар Любенов със същия дял и „Синтетика\" АД със 1,62 млн. лв. Първо, Любенов ще прехвърли дяловете си на Константинов, след което той ще има 49%, а „Синтетика\" – 51%. По-късно „Транспект\" ще изкупи дяла на бившия депутат, а после и 100% от дяловете на „Груп Плюс\" ООД. С приключването на този етап, „Транспект\" ще изкупи и дяловете на „Синтетика\". „Юнион Ивкони\" поддържа 15 офиса в София и над 100 офиса в България и Европа, като освен това работи в партньорство с много билетни центрове и туристически агенции в страната и чужбина. Сервизните бази на дружеството са оторизирани за извършване на гаранционна и извънгаранционна поддръжка на автобусите. Ангажираният с дейността на дружеството персонал е 710 души. Към датата на уведомлението пътническите автобуси, собствени или оперирани от „Юнион Ивкони\" по силата на лизингови договори са 376 на брой. Транспортната дейност на „Груп Плюс\" се осъществява от собствен автопарк, като тя притежава авторемонтна база в София, оторизирана за сервизно обслужване на марката TEMSA от сервиз Temsa Sanayi Ticaret A.S., пише dnesplus.bg. Към настоящия момент персоналът на „Груп Плюс\" наброява 60 души, а след преобразуването техният брой достига 161. Към момента „Груп Плюс\" притежава 8 пътнически автобуса, с които покрива обслужваните маршрути и дестинации в страната и чужбина. „Етап-Адресс\" е разкрило и оборудвало близо 20 офиси за продажба на билети, а от 2013 г. използва и собствена система за издаване на автобусни билети, която след преобразуването е собственост на „Груп Плюс\". „Етап-Адресс\" е прехвърлило на „Груп Плюс\" и 48 пътнически автобуса, 18 от които с двигател ЕВРО 6, с които покрива обслужваните маршрути и дестинации в страната. Участниците в концентрацията изчисляват своя общ пазарен дял на между 10 и 20% от превозите по републиканската транспортна схема, а преизчисляването му през дела на РТС от общия обществен превоз на пътници показва, че комбинираният пазарен дял на „Юнион Ивкони\" и „Груп Плюс\" е до 5% от целия пазар на автобусен превоз на пътници в страната. Според твърдения на „Карат С\" обаче новата фирма ще има контрол върху близо 50 на сто от пазара в този сегмент.", "date": "2018.10.02", "title": "Груп поглъща Юнион Ивкони"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/387931-%D0%B2%D0%B5%D1%80%D0%B8%D0%B3%D0%B0%D1%82%D0%B0-%D0%BF%D0%B5%D0%BF%D0%BA%D0%BE-%D0%BE%D1%82%D0%BA%D1%80%D0%B8%D0%B2%D0%B0-%D0%BC%D0%B0%D0%B3%D0%B0%D0%B7%D0%B8%D0%BD%D0%B8-%D1%83-%D0%BD%D0%B0%D1%81", "text": "Веригата магазини за търговия на дребно в Централна и Източна Европа PEPCO ще отвори първите си магазини на българския пазар в началото на следващата година и планира да има 60 обекта у нас до края на 2021 година. Това става ясно от официално съобщение на компанията. Лидерът в продажбите на облекла и домашни потреби на ниски цени планира първите магазини да започнат работа през март 2019 година като в следващите шест месеца ще отворят врати общо 11 такива. Те ще бъдат позиционирани главно в градове с население над 10 хиляди души. Наемането на персонал за тях ще започне през ноември, а до 2021 година от PEPCO искат да тях да работят над 500 служители. „Радваме се, че засилваме присъствието си на Балканите. Клиентите ни в България ще могат да посещават нашите магазини и то не само в големите градове като София, Пловдив, Бургас и Стара Загора, и да се възползват от предложенията ни\", посочва оперативният директор за Централна и Източна Европа Марчин Станко. „Българският пазар има голям потенциал и съм абсолютно убеден, че търговската концепция на PEPCO ще намери своето място тук. Навлизането ни на пазара ще позволи на клиентите да избират от широк асортимент продукти на много ниски цени съгласно нашата формула „повече за по-малко\", казва от своя страна оперативният мениджър за България Драгия Драгиев. „В момента компанията работи в посока сътрудничество със собственици на търговски обекти за дългосрочно наемане на търговски площи с размер около 500 кв. м.\", допълват от компанията. Към момента веригата разполага с повече от 1500 търговски обекта в 10 страни от региона, включително в Полша, Словакия, Словения, Румъния, Унгария и Чехия. За нея работят над 14 000 души.", "date": "2018.10.02", "title": "Веригата Пепко открива магазини у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387932-%D0%B0%D1%80%D1%82%D0%B8%D1%81%D1%82%D1%8A%D1%82-%D1%80%D0%B5%D0%BF%D0%BE%D1%80%D1%82%D0%B5%D1%80-%D0%B4%D0%B8%D0%BC%D0%B8%D1%82%D1%8A%D1%80-%D0%B2%D1%8A%D1%80%D0%B1%D0%B0%D0%BD%D0%BE%D0%B2-%D0%BF%D0%BE%D0%BB%D1%83%D1%87%D0%B8-%D0%B7%D0%BB%D0%B0%D1%82%D0%B5%D0%BD-%D1%81%D0%BA%D1%83%D0%BD%D0%BA%D1%81-%D0%BE%D1%82-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%B5%D1%84%D0%B8%D1%80%D0%B0", "text": "Репортерът Димитър Върбанов получи анти-наградата \"Златен скункс\" от своите вече бивши колеги от предаването \"Господари на ефира\". Причина са кадрите от охранителни камери, на които се вижда как след като е избутан от склад, обект на разследване, Върбанов демонстративно лежи продължително на земята, докато операторът му го снима от различни ъгли.       Уволненият репортер обясни пред камерата на \"Господари на ефира\", че след случилото се в склада \"загубил контрол над чувствата и действията си\". Същевременно се защити, че още на следващия ден бил казал, че не е пребит, а го бутнали и вече е добре. \"Изблъскаха ме до вратата. Тогава се случиха неща, които за съжаление бяха извън моя контрол. От много адреналин, от прекалено много желание да приключа този случай, от емоции, от всичко, което се случи вътре\", коментира Върбанов. Върбанов е на мнение, че основната му вина е, че не е успял да \"контролира\" разпространението на информацията за случая с \"много гръмки заглавия\". \"Не е имало умисъл в действията ми след излизането от склада\", коментира Върбанов. Той обясни, че в работата си човек може да направи хиляди добрини, но една \"волна или неволна грешка\" може да провали всичко. Репортерът на \"Господари на ефира\" Боби Ваклинов даде \"Златния скункс\" на своя бивш колега и му обясни, че Върбанов получава статуетката за \"изопачаване на истината\" и \"манипулацията, в момента, в който го бутат извън склада\". Ваклинов обясни, че този акт е хвърлил петно върху \"Господари на ефира\" и всички хора, които работят в него. Уволненият след случая Върбанов от своя страна се извини на колегите си, продуцентите и зрителите. Под звуците на меланхолична мелодия на пиано, той помоли колегата си Ваклинов екипът на \"Господари на ефира\" да довърши случая със склада. Димитър Върбанов, репортер с 12 години стаж в екипа на \"Господари на ефира\", беше уволнен в края на миналата седмица. Причина за това бяха обстоятелствата около негово разследване на склад във Велико Търново, за който е имало сигнал, че там се препакетират и продават стоки с изтекъл срок на годност. Първоначално се появи информация, че Върбанов е бил \"пребит\". По-късно стана ясно, че е бил \"хвърлен върху бетонна площадка\" и е бил приет в болница с \"леко сътресение на мозъка\". На следващия ден след излъчване на кадрите се появи видео от охранителните камери на обекта. Там се вижда, че Върбанов е избутан от склада, но не става ясно дали е хвърлен или сам пада на площадката пред входа му. По-смущаващи са следващите кадри, на които Върбанов заема по-драматична легнала позиция върху земята, за да може операторът му да го снима от няколко ъгъла. След това репортерът изчаква пристигането на извиканата от него полиция, за да му помогнат полицаите да се изправи. След появата на записа от охранителните камери Nova, която излъчва \"Господари на ефира\", се разграничи от случая. Продуцентът на предаването Джуди Халваджиян от своя страна освободи провинилия се репортер.", "date": "2018.10.02", "title": "Артистът- репортер Димитър Върбанов получи \"Златен скункс\" от \"Господари на ефира\""}
{"url": "http://www.classa.bg/%D1%81%D0%B2%D1%8F%D1%82/item/387925-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0%D1%88%D0%B8%D1%8F%D1%82-%D1%84%D0%BB%D0%BE%D1%82-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%BF%D1%80%D0%B5%D1%87%D0%B8-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%B4%D0%B0-%D1%81%D1%82%D0%B8%D0%B3%D0%BD%D0%B5-%D0%B4%D0%BE-%D0%BF%D0%B0%D0%B7%D0%B0%D1%80%D0%B0", "text": "Американският министър на вътрешните работи Райън Зинке заяви, че страната му може да спре пътя на енергийните доставки, използван от Иран и Русия, ако ситуацията го изисква. \"Как може да се окаже натиск върху Русия или Иран? Има два начина. Това може да бъде направено по военен начин или да се използва нашата способност да се измести енергията и да се осуети способността им да придвижват гориво\", каза той. \"И ние със сигурност разполагаме с нужната за това армада, никой не е по-силен от американския флот. Можем да правим всякакви неща\", каза Зинке, бивш командир на елитните сили SEAL. \"Можем със сигурност да прекъснем непрестанното увеличение на руския природен газ и горивата му\", каза той. Говорейки на събитие за чиста енергия в Питсбърг, Пенсилвания, Зинке потвърди, че присъствието на Русия в Сирия (по покана на законното сирийско правителство, за разлика на това на САЩ) - е претекст за намиране на стълб на енергийния пазар. \"Русия вероятно се опитва да посредничи в доставката на ирански горива за южна Европа\", каза вътрешният секретар, сравнявайки този сценарий с газопровода \"Северен поток 2\" между Русия и Европа. \"Не искам страната ни да бъде заложник заради енергията, така че за мен това е лично\", каза Зинке. В същото време той посочи, че въпреки факта, че има \"много причини\" за воюване извън страната, той смята изпращането на американски войници да воюват за енергия \"е морално погрешно\". От своя страна Washington Examiner публикува, че секретарят на вътрешните работи вярва, че Русия иска да бъде в Близкия изток, за да продава там петрола и газа си. \"Мисля, че причината те да са в Близкия изток, е защото те искат да преговарят за енергия, както правят в Източна Европа - коремът на Южна Европа\", цитира вестник Зинке. Секретарят предупреди, че \"САЩ имат капацитет, благодарение на нашата флота, за да се гарантира, че морските пътища са отворени и, ако е необходимо, за да се гарантира, че тяхната енергия не достига до пазара. \"", "date": "2018.10.02", "title": "Американският секретар на вътрешните работи: Нашият флот може да попречи на руската енергия да стигне до пазара"}
{"url": "http://www.classa.bg/%D1%81%D0%B2%D1%8F%D1%82/item/387926-%D1%81%D0%B0%D1%89,-%D0%BC%D0%B5%D0%BA%D1%81%D0%B8%D0%BA%D0%BE-%D0%B8-%D0%BA%D0%B0%D0%BD%D0%B0%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-%D1%82%D1%80%D0%B8%D1%81%D1%82%D1%80%D0%B0%D0%BD%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-nafta", "text": "Канада, САЩ и Мексико постигнаха съгласие по ключовите раздели на нов тристранен договор, съобщава съвместно изявление на американския търговски представител Робърт Лайтхайзер и министъра на външните работи на Канада Хрисия Фреланд. Новото споразумение ще замени Северноамериканското споразумение за свободна търговия (NAFTA) и ще се нарича споразумението между САЩ, Мексико и Канада (USMCA). \"USMCA ще даде на нашите работници, фермери, животновъди и бизнеса търговско споразумение на високо равнище, което ще доведе до по-свободни пазари, по-справедлива търговия и силен икономически растеж в нашия регион\", се казва в изявлението. Съобщението също така гласи, че новият договор \"ще укрепи средната класа и ще създаде добри и добре платени работни места\". \"Надяваме се да продължим да задълбочаваме близките си икономически връзки, когато новото споразумение влезе в сила\", подчертаха политиците. От своя страна министър-председателят на Канада Джъстин Трюдо оцени положително окончателното споразумение между Отава и Вашингтон. \"Това е добър ден за Канада\", каза той пред репортери, след среща с министри от кабинета. Трюдо също обеща да предостави подробен коментар. На 27 август Мексико и САЩ постигнаха споразумение в преговорите по NAFTA чрез нов двустранен пакт, който остави Канада навън. По отношение на участието на Канада, Тръмп заяви, че \"ако Канада иска да се договори справедливо, Съединените щати ще направят същото\". Мексиканският външен министър Луиш Видегарай, междувременно заяви, \"За Мексико е от съществено значение, че Канада може да бъде в договарянето, което е част от споразумението и то да остане като от първия ден - тристранен договор.\"", "date": "2018.10.02", "title": "САЩ, Мексико и Канада постигнаха тристранно споразумение за NAFTA"}
{"url": "http://www.classa.bg/%D1%81%D0%B2%D1%8F%D1%82/item/387927-%D1%85%D0%B8%D0%BB%D1%8F%D0%B4%D0%B8-%D0%BA%D0%B0%D1%82%D0%B0%D0%BB%D1%83%D0%BD%D1%86%D0%B8-%D0%BE%D1%82%D0%B1%D0%B5%D0%BB%D1%8F%D0%B7%D0%B0%D1%85%D0%B0-1-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "Хиляди каталунци отбелязаха с протест в Барселона годишнината от референдума за независимост на провинцията от Испания. Шествията прерастнаха в сблъсъци с полицията и вандалски актове. Демонстрантите носеха плакати с надписи: \"Няма да забравим, няма да простим\". Протестиращи блокираха големи пътни артерии, булеварди и железопътни линии в Каталуния в опит да възродят каузата за отцепване от Испания. Шествието им приключи пред сградата на местния парламент, където част от демонстрантите събориха загражденията около нея. Протестите са организирани онлайн от активистката група \"Комитета за защита на републиката\", която се появи след референдума за независимост от 1 октомври 2017 г.     Лиредът на групата Ким Тора е произнесъл и реч пред събралото се множество, в която призовава Каталуния да не се отказва от битката си за независимост от Мадрид. Подобно послание отправи и бившия каталунски лидер Карлес Пучдемон като според него пълната независимост е единственият начин за постигане на демокрация в региона. Пучдемон избяга в Белгия няколко дни след обявяването на Каталуния за независима държава. Декларацията беше прокарана в парламента в края на октомври 2017 г. Оттогава той превърна преследването на испанския съд срещу него в платформа за насърчаване правото на самоопределение в Европа. Бившият каталунски лидер води съдебни битки в Германия и Белгия за блокиране опитите на Мадрид да бъде върнат в Испания.", "date": "2018.10.02", "title": "Хиляди каталунци отбелязаха 1 година от референдума за независимост"}
{"url": "http://www.classa.bg/%D1%81%D0%B2%D1%8F%D1%82/item/387928-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%BE%D1%82-%D1%81%D0%B8%D0%BB%D0%BE%D0%B2%D0%BE-%D0%B7%D0%B0%D0%B2%D0%B7%D0%B5%D0%BC%D0%B0%D0%BD%D0%B5-%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B8%D1%82%D0%B5-%D0%B2-%D0%B4%D0%BE%D0%BD%D0%B1%D0%B0%D1%81", "text": " на Украйна Порошенко публично се отказа от военния сценарий на завръщането на Донбас. Той заяви това, изнасяйки реч на откриването на икономическия форум в Харков в събота, 29 септември. „ , заяви Порошенко.     При това той отбелязва, че смята своята работа с Русия „квинтесенция на стратегията му за борба за мир и деокупация. „ , подчерта Порошенко. Украинският президент също така заяви, че не е съгласен с тези, които предлагат ситуацията да се остави, каквато е сега или „да се обгърне с бодлива тел и да се остави така за известно време“. Според него, това „е щраусова позиция“, а и самата „поза е опасна“. „Мирът в замяна на територията, както го предполагат някои авантюристи-политикани е илюзия. Това е самозалъгване, резултатът от което няма да бъде нито мирът, нито територията“, констатира Порошенко.   Превод: В.Сергеев", "date": "2018.10.02", "title": "Порошенко се отказа публично от силово завземане на републиките в Донбас"}
{"url": "http://www.classa.bg/%D1%81%D0%B2%D1%8F%D1%82/item/387924-%D1%80%D1%83%D1%81%D0%B8%D1%8F-%D1%81%D1%8A%D0%B7%D0%B4%D0%B0%D0%B2%D0%B0-%D0%BD%D0%BE%D0%B2%D0%B0%D1%82%D0%BE%D1%80%D1%81%D0%BA%D0%B8-%D0%B0%D1%80%D1%82%D0%B8%D0%BB%D0%B5%D1%80%D0%B8%D0%B9%D1%81%D0%BA%D0%B8-%D0%BA%D0%BE%D0%BC%D0%BF%D0%BB%D0%B5%D0%BA%D1%81%D0%B8", "text": "На 1 октомври Русия празнува Деня на Земята. В навечерието на този празник, ръководителят на руските сухопътни войски, генерал-полковник Олег Салюков, даде интервю за вестник MK, пред който разказа за най-новите артилерийски системи за в страната. Генерал-полковникът посочи, че в Русия се създава новият артилерийски комплекс \"Набросок\". Според него този тип оръжие се разработва за ракетните и артилерийските войски. Салюков е уточнил, че този комплекс от артилерийски оръжия е проектиран с няколко вида основно шаси, за да се оборудват дори и арктическите единици. За борба с безпилотни летателни апарати, руските специалисти разработват противовъздушен артилерийски комплекс, наречен \"Деривация - ПВО\", който има автоматично 57-милиметров оръдие. Освен това генерал-полковникът е посочил, че между-специфичният артилерийски комплекс Коалиция-СВ е вече в последния етап на развитие. Според Салюков, това е самозадвижвана гаубица с иновативен режим на изстрел, наречен \"откос на светкавица\", който позволява на множество снаряди, изстреляни от оръжието под различни ъгли, едновременно да улучат целта, което осигурява мощен удар. Също така, Салюков потвърди, че процесът на създаване на арктическа модификация на противоракетната система Tor-M2, е завършен. Той е в състояние да унищожи всички видове високо прецизни оръжия, както от фиксирана позиция, така и от движение.", "date": "2018.10.02", "title": "Русия създава новаторски артилерийски комплекси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387920-%D1%82%D1%80%D0%B0%D0%B5%D0%BA%D1%82%D0%BE%D1%80%D0%B8%D1%8F-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B2%D1%8A%D0%B7%D1%85%D0%B8%D1%82%D0%B0,-%D1%81%D0%BA%D0%B5%D0%BF%D1%81%D0%B8%D1%81,-%D0%BF%D0%BE%D1%81%D0%BB%D0%B5-%D0%BF%D1%80%D0%B8%D1%81%D0%BC%D0%B5%D1%85-%D0%B8-%D0%B2%D1%8A%D0%B7%D0%BC%D1%83%D1%89%D0%B5%D0%BD%D0%B8%D0%B5", "text": " Машинистът надува свирката, а пътниците в купето ритмично се поклащат и отегчено додават – „пуф-паф“. Правостоящите в коридора подвикват на седящите – „станете, та ние да поседнем“. А хората на перона не обръщат внимание на спрелия влак...     Този анекдотичен сюжет в общи линии описва състоянието на политиката и управлението у нас. Вярно е, че за разлика от анекдота, българската композиция не е спряла неподвижно, а поскърцва бавно напред поради инерцията на европейското членство. Но умората и политическото отегчение от управлението са факт. На първо място в средите на управляващите. Белезите на все по-тежка умора от властта са все по-видими – няма нови хоризонти, няма големи каузи, има рутинна технология и администриране на властта. И заедно с това, вече е налице симптоматиката на откъсване от реалностите, неспособност да се разшифроват дълбинните настроения на обществото, капсулирането в една изкривена властова реалност, която изглежда непоклатима и вечна, а всъщност все повече прилича на прекомерно раздут сапунен мехур, който аха, и ще се пръсне. Но и „правостоящите“ във влака на властта, тоест парламентарната опозиция, изчерпват присъствието си с подвиквания „стани да се седна“, без да е в състояние да покажат, че имат капацитет да подкарат влака устремно и сигурно напред. Това е прочитът на разположението на политическите сили и общественото доверие в тях, който регистрират актуалните социологически проучвания. Засега е налице патова ситуация – ГЕРБ устойчиво, вече години, води с няколко пункта пред БСП, ДПС стои стабилно и е заличило щетите от предателството на Местан и компания; националистическите формации, съставляващи „Обединени патриоти“ се крепят на повърхноста, но опасно близо до дъното на класацията. Вън от тях – АБВ видимо се активизира, а пък поредното коалиционно пребоядисване на костовистите и соросодиите едва крее в полето на безидейността и политическата маргинализация. Това състояние се илюстрира ярко и от двата гафа, които двете големи партии допуснаха заслепени от самонадеяността, която те изглежда бъркат с път към успеха. Първият беше пи-ар гафът на БСП, които решиха да извадят от нафталина старата политическа тактика на 39-те депутати от СДС, които напуснаха Великото народно събрание и отказаха да гласуват Конституцията. Тактика, която самата БСП винаги и с основание е отричала. Но днес я взе на въоръжение, макар и половинчато – обяви, че оставя двайсетина депутати в парламента (зевзеци веднага ги нарекоха в социалните мрежи „кибици“), а с останалите тържествено обяви, че „отива при народа“. Без да си дава сметка как подобна заявка звучи повече като самопризнание, че се е откъснала от народа прекалено много. Но тази неуместна политическа тактика и реторика се превърна в същински гаф, когато се оказа, че първото място, където отиоха да издирват народа, се оказа луксозния спа-хотел с шведските маси... ГЕРБ побърза да не остане по-назад. Техният гаф обаче отекна още по-шумно и предизвика масови подигравки първо, защото се разигра на чужбински терен, и второ – защото са управляващата не от днес партия. Става дума естествено за прословутото ръкостискане на нашия министър-председател с президента на САЩ Доналд Тръмп. Рутинното поздравление в края на един международен форум сигурно щеше да се приеме съвмем естествено и даже да бъде симпатично, ако самият екип на г-н Борисов не беше нагнетил едно подчертано обществено очакване, че той отива на сесията на Общото събрание на ООН в Ню Йорк, където ще има и „среща с Тръмп“. Няма как да създадеш такова очакване, и после да се сърдиш, че едно при други обстоятелства вероятно симпатично ръкостискане, предизвиква масов присмех и подигравки – „това ли е срещата?“. Затова и последващата потоколна снимка с Тръмп от приема в легендарния хотел на Медисън авеню и 57-ма улица в Манхатън - Lotte New York Palace, който днес е собственост султана на Бруней, само ескалира подигравките. Тази ситуация е еднозначно свидетелство, че някои от хората на възлови позиции в ГЕРБ изглежда не осъзнават, че вече работят и упражняват властта в условия, които нямат нищо общо с широкото и безкритично одобрение и възхита, на което се радваха през първите няколко години след 2009 г. Вече са във фазата, когато всяка харизма е останала в миналото, много очаквания не са се случили и всяка дума и действие се гледат през остро критичната лупа на едно изключително скептично обществено мнение. Първо е възхитата, после скепсиса, а накрая присмеха и възмущението. Това е траекторията, която по правило следва прекалено дългото пребиваване във властта. Тя не е неизбежна, но когато властимащите се оставят на инерцията, става неминуема. Затова, когато дойде времето на скепсиса, си проличава дали наистина властимащите разполагат с политически капацитет, успешен пи-ар и добри стратези. Общественото възприятие на случката в Ню Йорк показва, че ГЕРБ навлезе в тази условна зона на присмеха и възмущението и само бързи действия по освежаване на кадровата банка, ако въобще има такъв потенциал, и разширяване на обществената база чрез съюзи с хора и среди, които носят духа на времето, могат да спрат трайното закотвяне в тази зона. Голямата опасност пред партията, поне от гледна точка на основния идеологически разлом на нашето съвремие – „за“ или „против“ неолибералният глобализъм, което у нас често се превежда и като „Тръмп или Сорос“, е да се плъзне назад в дискредитиращи компромиси и коалиции с остатъците от сектата на соросоидите. Ако отново влезе в коалиция с тях, ГЕРБ със сигурност ще остане от грешната страна на историята. Но като цяло, в момента ги спасява главно безсилието на БСП, като втора по големина партия, и липсата на консолидирана нова алтернатива. Тук рискът пред ГЕРБ е да избере „пътя на войната“, опитвайки се да пречи, руши и дискредитира другите, вместо да променя себе си според изискванията на обществото. Преди време, пак във флагмана на печата „Труд“, споделих защо поне според мен трябва да правим разлика между голата партийна претенция „стани да седна“, която иска са смени един партиен Иванчо с Драганчо от друга партия, и същинската алтертива, способна да даде нови отговори на днешните български проблеми, страхове и очаквания. Алтернатива, която да спечели умовете и сърцата на широкото обществено мнозинство, и да очертае нова перспектива пред България. Има фактори и среди, които при определени предпоставки могат да катализират процес по създаване на политическа алтернатива. Но самата алтернатива все още не е видяла бял свят. Колкото и да се самоубеждават социалистите от „Позитано“ 20, че само те и никой друг не може да е алтернатива, това е твърде далеч от действителността. БСП има реален шанс да се върне във властта, отстранявайки ГЕРБ, само в широк съюз. Но за разлика от стереотипното мислене на паритйните апаратчици, които веднага биха попитали „ама, с кои партии да е този съюз?“, разковничето не е в никакви партии. Широкият съюз е по-скоро национална политическа платформа, в която БСП по дефиниция заема водещо място, но до и около нея, със самостоятелна светлина, стоят интелектуални и експертни кръгове, организации и личности. Партия, която е била на власт почти през половината от 28-те години на мъчителния български преход, няма как да убеди мнозинството, че може да надскочи себе си. Затова е необходим „национален отбор“, който да се противопостави на партийния отбор на управляващите. И кауза от мащаба на смяната на системата на неолибералния глобализъм с политика, основана на фунддаменталните ценности на демокрацията – свобода, социални права, национална държава, конституционализъм. Тъкмо в тази посока имат своя потенциал кръговотете около президента Румен Радев и около омбудсмана Мая Манолова. Не днес, но в политическото утре те, заедно или поотделно, без съмнение могат да бъдат персоналните политически фактори, които да изведат подобна национална платформа към „обетованата земя“ на един нов тип политика, който печели доверието на хората. Със или без БСП и други опозиционни партии. Колкото и на пръв поглед парадоксално да звучи, ГЕРБ също има своите шансове да запази водещите си позиции след едни нови парламентарни избори – редовни, или извънредни догодина. Целият въпрос е, дали това ще е „пирова победа“ или партията ще съумее да надмогне себе си, да представи нова голяма кауза и да привлече като съюзници на тематична основа различни обществени среди и интелектуални кръгове. Ще поживеем, ще видим.  ", "date": "2018.10.02", "title": "Траектория на властта: възхита, скепсис, после присмех и възмущение"}
{"url": "http://www.classa.bg/%D1%81%D0%B2%D1%8F%D1%82/item/387921-%D0%BC%D0%B5%D1%82%D0%BE%D0%B4-%D0%B7%D0%B0-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-10-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D1%82%D0%B5%D0%B3%D0%BB%D0%BE-%D0%B1%D0%B5%D0%B7-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F", "text": "Хората могат да загубят 10 пъти повече тегло, просто като променят начина си на мислене, се казва в изследване на учените от Университета в Портсмут (Великобритания), публикувано в Journal of Obesity. За да стигнат до това заключение, учените анализираха 141 доброволци с наднормено тегло. 59 участници получиха обучение с функционални изображения (FIT), което включва хората да визуализират как ще се чувстват, вкусват, ухаят и усещат, когато са по-слаби. Останалите 55 практикуваха метода на помощ наречен \"мотивационни интервюта\" (MI), който предлага на пациента съвети, с които да намери и изрази какво го мотивира да се промени. Изследователите установяват, че просто получавайки визия за себе си като по-слаби, може да бъде достатъчно, за да помогне на хората да постигнат своите цели за отслабване, без конкретни ограничения. По този начин, според учените, FIT помага на участниците в експеримента да загубят средно 6 килограма и 9 сантиметра от талията си след една година, а резултатът на пациентите, използвали MI е само 0,67 килограма и 2.46 сантиметра талия. \"Повечето хора са съгласни, че за да отслабнете, трябва да ядете по-малко и да се упражнявате повече, но в много случаи хората просто не са мотивирани достатъчно, за да обърнат внимание на този съвет, без значение колко са съгласни. \", заяви водещият автор на изследването Линда Солбриг. Според изследователката, участниците в експеримента са били напълно свободни в избора си и \"подкрепяни в това, което искат да направят, а не в това, което предписва режима\". \"FIT идва с основната цел да насърчи някой да проектира своя представа как ще изглежда и почувства промяната, как тя да се постигне и поддържа, дори и когато възникнат предизвикателства\", каза тя.", "date": "2018.10.02", "title": "Метод за загуба на 10 пъти повече тегло без ограничения"}
{"url": "http://www.classa.bg/%D1%81%D0%B2%D1%8F%D1%82/item/387922-%D0%B8%D1%80%D0%B0%D0%BD%D1%81%D0%BA%D0%B8-%D0%BA%D0%BE%D1%80%D0%B0%D0%B1%D0%B8-%D1%81%D0%BB%D0%B5%D0%B4%D0%B2%D0%B0%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87-%D0%B2-%D0%BF%D1%80%D0%BE%D0%BB%D0%B8%D0%B2%D0%B0-%D0%BE%D1%80%D0%BC%D1%83%D0%B7", "text": "Иранската телевизия показа кадри на самолетоносача USS Theodore Roosevelt, Nimitz-клас, и неговия кораб за ескорт, пресичащи протока Ормуз. Моторни кораби на Революционната гвардия на Иран се вижда как следват американския кораб. Записът също показва хеликоптер на САЩ във въздуха, а друг се готви да излети от най-горната палуба на Рузвелт. Видеото е част от ирански документален филм за срещата на 21 март във водите на Персийския залив. Американският самолетоносач беше разгърнат през миналата година в района. В допълнение към екипажа от 5000 души, той обикновено носи до 130 въздухоплавателни средства, включително изтребители F / A-18 Super Hornet, самолети за електронна война EA-18G Growler и самолети за ранно предупреждение E-2 Hawkeye. Последната среща между американски и ирански кораби се състоя през август миналата година, когато един ирански дрон последва самолетоносач и се приближи достатъчно, за да снима изтребители F-18 на палубата. Американския флот заяви, че операторът на дрона не е реагирал на многобройните радиоповиквания и е представлявал опасност за моряците. При друг случай, същия тип дрон се приближи на 62 метра от F / A-18E, принуждавайки пилота му да промени курса. Анонимни служители на Пентагона обвиниха Иран, че действа \"небезопасно и непрофесионално\". Иран, от своя страна, обвини американския флот че извършва систематично провокативни действия близо до териториалните му води.", "date": "2018.10.02", "title": "Ирански кораби следват американски самолетоносач в пролива Ормуз"}
{"url": "http://www.classa.bg/%D1%81%D0%B2%D1%8F%D1%82/item/387923-%D1%81%D0%B8%D1%80%D0%B8%D1%8F-%D1%81%D0%B0%D1%89-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B2-%D0%B1%D0%B0%D0%B7%D0%B0%D1%82%D0%B0-%D1%81%D0%B8-%D0%B2-%D0%B0%D0%BB-%D1%82%D0%B0%D0%BD%D1%84-%D0%B7%D0%B0-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Сирийският външен министър Уайлид Мюлум обвини САЩ, че продължават обучението на терористите от ислямската държава, които все още остават в Сирия, в своята военна база в Ал Танф. Изявленията му бяха направени по време на интервю. САЩ все още събират бойци на ИД в района и \"осъществяват тяхната преквалификация, за да ги изпратят след това да се бият срещу сирийската армия\", заяви Муалем, като добави, че целта на тези действия е \"удължаване на кризата в Сирия в полза на Израел \". Министърът обаче подчерта, че тази инициатива няма да доведе до резултати. \"Искам да ви кажа, че усилията им са напразни\", каза той, подчертавайки агресивния характер на тези дейности и припомни, че САЩ \"вече се опитаха да изпратят групи в Палмира, където бяха ликвидирани.\" \"Следователно, базата на Ал Танф няма бъдеще в страната\", заключи министърът. В началото на септември руското министерство на отбраната обвини Съединените американски щати, че управляват подготовката на екстремисти в Сирия, за да извършат терористична атака в Палмира, в центъра на страната. Оказа се, че групата, наречена \"Ориенталски лъвове\", под контрола на Пентагона е имала за цел да извърши поредица от атаки в продължение на една седмица, за да поеме контрола над града.", "date": "2018.10.02", "title": "Сирия: \"САЩ подготвят терористите в базата си в Ал Танф за удължаване на кризата в страната\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387915-2-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1187 г. - Сирийският султан Саладин превзема Йерусалим след 88-годишно управление от кръстоносците.     1835 г. - С Битката при Гонзалес започва Тексаската революция.   1836 г. - Чарлз Дарвин се завръща в Англия след 5-годишно изследователско пътешествие в южните океани на борда на кораба Бийгъл.   1870 г. - Рим е обявен за столица на обединена Италия.   1909 г. - В Англия е изигран първият ръгби мач.   1910 г. - Два самолета се сблъскват във въздушното пространство над Милано, което е първата самолетна катастрофа.   1921 г. - Във Варна е открита първата учебна година във Висшето търговско училище (предшественик на Икономически университет - Варна).   1928 г. - В Мадрид е основана Прелатурата на Светия Кръст и Опус Деи известна като Опус Деи.   1936 г. - В САЩ е възобновено производство на алкохолни напитки след отменянето на сухия режим.   1941 г. - Втората световна война: Започва Операция Тайфун срещу Москва. Сформирана е Вяземската фронтова отбранителна операция.   1944 г. - Втората световна война: Нацистите потушават Варшавското въстание, съветските войски изчакват в близост до града.   1946 г. - На екран в САЩ се появява първият сапунен сериал -­ Далечен хълм.   1956 г. - В Ню Йорк е представен първият в света атомен часовник.   1958 г. - Гвинея провъзгласява независимост от Франция.   1959 г. - По CBS се състои премиерата на телевизионния сериал Зоната на здрача.   1960 г. - Официално е открит стадион \"Морумби\" в Сао Пауло, Бразилия.   1966 г. - Официално е открит стадион \"Висенте Калдерон\" в Мадрид.   1968 г. - Кървава разправа на мексикански военни части срещу студенти и граждани в Тлателолко от следобеда до ранните часове на нощта. Загиват от 200 до 1000 човека.   1996 г. - Бившият министър-председател на България Андрей Луканов е застрелян пред дома си в София от вероятен наемен убиец.   2002 г. - 39 Народно събрание решава срокът на затваряне на 3-ти и 4-ти реактор на АЕЦ Козлодуй да не предхожда приемането на България в Европейския съюз.   2003 г. - Основан е българския клуб по футзал МФК Варна.   2010 г. - Министър-председателят Бойко Борисов и министърът на регионалното развитие и благоустройството Росен Плевнелиев откриват завършен участък с обща дължина 30,28 км от автомагистрала Марица.      ", "date": "2018.10.02", "title": "2 октомври, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387916-%D0%B1%D1%83%D0%BB%D0%B3%D0%B0%D1%80%D0%B3%D0%B0%D0%B7-%D0%B8-%D0%B3%D0%B0%D0%B7%D0%BF%D1%80%D0%BE%D0%BC-%D0%B5%D0%BA%D1%81%D0%BF%D0%BE%D1%80%D1%82-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%B0%D0%BD%D0%B5%D0%BA%D1%81%D0%B8-%D0%BA%D1%8A%D0%BC-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7", "text": "Очаква се в резултат на предоговарянето на документа, страната ни да постигне по-добри цени и условия за доставка на синьо гориво.  За да изпълни решението на Европейската комисия по антимонополното дело, \"Газпром Експорт\" изпрати до \"Булгаргаз\" предложение за изменения и допълнения в Договора за доставка на природен газ, което предвижда промяна на клауза, позволяваща всяка от страните да може да поиска преразглеждане на цената. Едно от условията това да стане, е да има значителна промяна на икономическите обстоятелства на Европейските газови пазари, които са извън контрола на страните, или промяната на цените на синьото гориво в газоразпределителните центрове в Европа. Договорите могат да се преразглеждат веднъж на две години. Предвижда се и възможност „Булгаргаз“ да поиска промяна на точката на доставка, която в момента е Негру Вода, като поиска всички или част от договорените обеми газ да бъдат доставяни в Берегово, Украйна или Велке Капушани, Словакия. \"Булгаргаз\" може да поиска тази промяна, ако не е в състояние самостоятелно да организира преноса на газ. Българското дружество е поставило за обсъждане и други търговски и технически въпроси, с което започва процесът на договаряне за изменение в клаузите на Договора за доставка на природен газ. Следващата работна среща между експерти на двете дружества е планирана през месец ноември.", "date": "2018.10.02", "title": "\"Булгаргаз\" и \"Газпром Експорт\" подписаха анекси към Договора за доставка на природен газ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387917-%D0%B2%D0%BD%D0%B8%D0%BC%D0%B0%D0%BD%D0%B8%D0%B5,-%D0%B2%D0%BD%D0%B8%D0%BC%D0%B0%D0%BD%D0%B8%D0%B5,-%D0%BD%D0%B8%D1%89%D0%BE-%D0%BD%D0%B5-%D0%B2%D0%B8-%D1%80%D0%B0%D0%B7%D0%B1%D0%B8%D1%80%D0%B0%D0%BC", "text": "Мощен и продължителен вой огласява улиците и предизвиква бесния лай на всяко едно квартално куче. За пешеходците това е фонов шум - като бръмченето на автомобилите и поредното блъскане от някой ремонт. Крачка по крачка всеки бърза по задачи, какво го интересува някаква си там сирена за опасност... Шофьорите от своя страна може изобщо да не я чуят, унесени в трафика и от още по-силния вой на \"Суперпалав\" на Папи Ханс от тонколоните на колите им. Воят на сирената замлъква. Заинтригуваните (няма какво да се лъжем – малко са) напрягат слух, за да разберат за какво е цялата тази олелия. \"Внимание, внимание...\", чува се сякаш дошло от девет планини в десета. Колко се чува всъщност и колко предполагаш на база предходен опит – това е друг въпрос.     Необяснимо е как този монотонен глас звучи еднакво в цяла България – от Благоевград през София, та до Варна. Необяснимо е и как година след година нищо не му се разбира. \" Твх... се... тцнпркбмстм \" , насечено и провлачено се опитва да ни обясни уважаемият, който сякаш е на 5 ракии и разказва на жена си как не е искал да ги пие, но съседите насила са го накарали.  В зависимост от това къде се намирате, можете да не чуете абсолютно нищо от това съобщение, което, на теория, трябва да достига до всеки български гражданин. Свеж пример от днес – край метростанция \"Жолио Кюри\" в понеделник се чуваха само сирените. За това, че някой се опитва да говори, се разбираше само от намека за някакво ехо. Този предполагаем жертвеник, член на кварталното алкохолно #MeToo, всъщност се опитва да ни каже от тонколоните, че се извършва тест на сигналната система за ранно предупреждение. Да, основната цел на виещите сирени и измъчения глас е да ни предупреждават при приближаване на опасност, а не да ни подсещат, че поне веднъж в годината трябва да сме благодарни на борците за свободата на България (\"Абе, нещо за Ботев беше...\" е напълно истинска реплика от човек, който на 2 юни се надвикваше със сирената, говорейки по телефона). Проблемът е в това, че на говорителите от тази система за ранно предупреждение нищо не им се разбира. Все тая е дали става дума за поредния тест или някоя заблудена държава е решила да ръси бомби върху главите ни – по-вероятно е да разберем след няколко минути напрегнато очакване, отколкото да ни стане ясно от далечния глас. Точно там е по-големият проблем. Стигне ли се до реална опасност – от радиационна такава до бомбардировка – най-вероятно ще мрем като гниди, наострили слух в опит да чуем какво ни казват. Защото все пак е ясно, че ако някой не ни даде инструкции няма да се сетим какво да направим и ще се лутаме като мухи без глави. Знаете ли какво да предприемете при авария в АЕЦ \"Козлодуй\", например? Не, да избягате в Гърция не е решение. А при въздушно нападение? Криенето под касата на вратата беше за друго, съжалявам. Да, винаги го има позитивното мислене \"нищо лошо няма да се случи\", но от такова позитивно мислене в човешката история доста хора си отидоха, така че не е лошо човек понякога да е и малко по-прагматичен. Вероятно миналите през казарма или военно обучение ще са по-наясно, но не казвайте на Каракачанов, че ще нахлузи пак синята каска. Възможно е дори децата да са по-оправни в такива ситуации от много \"възрастни\". Поне преди десетилетие и половина в училищата имаше заложено обучение за реакция при бедствия, забутано в прословутия \"Час на класния\", \"Час на класа\" или както там го водят в момента. Сещате се – онзи час от програмата, който най-много ученици, дори примерни такива, си позволяват да пропуснат. Но спомените за всичко научено тогава започват да избледняват в гимназията пропорционално на изпитото от ученика количество алкохол. Какъвто спомен оцелее, пиенето в студентските години го довършва. Така в един офис с преобладаващи 30-годишни е възможно никой да няма идея какво да предприеме при една истинска опасна ситуация. Съвет: асансьорите са лоша идея, скачането през прозорците – още повече. По-тъжното е, че и властите знаят, че системата не я бива. При това тя е и нова - работата по нея започна през 2009-а като целта беше освен старата система (самите сирени), да има възможност и за предаване на говорни съобщения. И ето как \"едни пари\" отидоха за система за чудо и приказ, от която добре работи само старата част - сирените. Но пари ще продължат да валят натам. В края на лятото МВР обяви търг за нови батерии за сирените с обяснението, че системата се нуждае от спешен ремонт за 280 000 лева. През юни е пусната и обществена поръчка за доизграждане на системата в Стара Загора и Гълъбово. Сума? 2,3 милиона без ДДС. Няма смисъл да надуваме сирената по този повод, държавната е по-силна. Дано поне накрая да проработи.  Но спокойно. Както за всичко друго на този свят – от това как се проверява маслото на колата до половите навици на лемурите, обяснения за това какво значи звукът на сирените  и какво да правим в случай на опасност има и в интернет. Проблемът е, че информацията е натикана в кучи г*з, нейде из страницата на пожарната в сайта на МВР. За ваша информация и удобство, предоставяме   (клик!), на който, поне предполагаемо, можете да получите повече информация за това какво да правим при истинска тревога и как при евентуален апокалипсис да оцелеем \"поне до втория сезон\". А дотогава сирените ще си вият, кучетата ще лаят, а дано \"керванът\", в който всички групово се возим, не го заплашва нищо.", "date": "2018.10.02", "title": "\"Внимание, внимание, нищо не ви разбирам!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387918-%D0%B1%D0%B0%D0%B1%D1%85-%D0%BA%D0%B0%D1%82%D0%BE-%D0%BA%D0%BE%D0%BB%D0%BE%D0%BD%D0%B8%D0%B0%D0%BB%D0%BD%D0%B0-%D0%BC%D0%B0%D1%88%D0%B0", "text": "Малко разяснения и отговори на въпроси, за да не ги повтарям на всеки по отделно:  Овцете и козите, вкл. и тези в Странджа, са с ушна марка. Това е идентификатор, което означава, че  това животно е подложено на всички профилактични и противопаразитни мероприятия, както и изброените от вас домашни любимци. Но!  По т.н. евро-директиви (изискване на ЕС) още от 2006 година на България и е забранено да си ваксинира селскостопанските животни, вкл. и срещу обсъжданата болест.     Защо? Хубав въпрос.  Защото след това пробите щели да бъдат положителни. Забележете – положителни проби далеч  невинаги  е равно  нито  на заразено,  нито  на болно животно,  нито  на животно преносител и излъчител на болестта! Просто западната част на ЕС за пореден път си направиха правила удобни (и по-изгодни) за тях, и неудобни за “втората скорост”.    Нищо лично, чист колониализъм, който винаги върви в пакет с двойните стандарти. Например една овца/коза в Западна Европа се обезщетява на стопаните с  550 евро , а в България е със  140  (но лева), после ги вдигнаха на  180  лв, а Цветанов се изтърва, че щяло да е средно  327  лв на животно. Но главното е: 1.  Нямаме ваксинирани животни  в Странджа (и не само) именно поради изискване именно от ЕС. 2. Имаме  еднократно  взети  :  22  от  455  взети, но вече трети месец нямаме болни животни! 3.  Нямаме и граница  като такава (въпреки “усвоените” средства), която да предпази пасищата и стадата в Странджа от замърсяване от съседна Турция. Там ваксинират животните срещу тази болест. И по един или друг начин животни или животински продукти биха могли да попаднат в пасищата на българска Странджа и да предизвикат положителна реакция между нашите животни. 4.  Нямаме спазване на комплекса от мерки за обеззаразяване, локализиране и неутрализиране на болестта  (дори и да приемем, че я няма).  Без допълнителния комплекс от мерки избиването няма ветеринарно-медицински смисъл, а той, повтарям, НЕ СЕ прави съгласно изискванията ( ). 5.  Няма повторни проби и резултати , освен получените от френско НПО с акредитация на “лаборатория”, което дава  22  от  455  проби за “положителни”.  Между вземането на пробите и получаването на резултата има  над 10 дни . Обикновено това се прави за 1-2 дни, ако се праща със спец.транспорт: по 3-5 работни дни, не повече.  Всъщност, от 455 изпратени са обработени и върнати  174 , което е меко казано странно свръх-забавяне като за такъв важен случай. 1.  Заболяване няма.  “Положителните проби” (още повече – еднократни и само в една външна лаборатория) НЕ СА достатъчно доказателство и основание за поставяне на диагноза. Още повече, че CIRAD твърди, че пробите са “ “. В тези условия и обстоятелства – максимум само за подозрението и. 2.  Избиването на животните е безсмислено от ветеринарна гледна точка. Не помага и за локализирането на болестта, даже и да я имаше. А болест като такава, повтарям – няма установена! Има “положителни проби”, което в този случай и при тези обстоятелства НЕ Е гаранция за болест! 3.  Провеждането на мероприятието от страна на Правителство, министерство, и БАБХ е един огромен гаф. Гаф, изпълнен с много тежки уязвимости по много места от веригата, с огромна щета както за държавата, така и за стопаните и хората. Гаф с тежки социални и демографски последствия. 4. Първата заповед за най-масовото избиване на животните в Странджа е подписана не от д-р Дамян Илиев, а от  по образование, практика, специалност, и професионален опит. Което говори само за себе си и за всичко останало. 5.  Ваксинацията е възможна, препоръчителна, и допустима  за ендемични и гранични с ендемични райони и гарантира защита срещу това заболяване за 3 години ( ). Но в България НЕ СЕ прави! Защо? Да не дава Господ ветеринарни лекари да се занимават с подписване на заповеди за растителна защита за хиляди декари – изгоряха житата, и настане глад…             Всичко това ми дава основание да мисля, че:        ", "date": "2018.10.02", "title": "БАБХ като колониална маша"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387919-%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%BD%D0%BE%D1%82%D0%BE-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B7%D0%B0%E2%80%9C%D0%B4%D0%B5%D1%84%D0%B8%D0%BB%D0%B5%D1%82%D0%BE%E2%80%9D-%D0%B2-%D0%BE%D0%BE%D0%BD,-2018%D0%B3", "text": "   Всяка година от тогава до днес Човечеството - 193 държави вече, се събира в Ню Йорк, за да изложи своите кривини и да потърси решение, ако се налага.     Силно бях впечатлена от публикацията на снимката - „разговор на чистоту” между двамата световни великани-дипломати: 95-годишният, Хенри Кисинджър, бивш държавен секретар на САЩ и Сергей Лавров, руският външен министър в Ню Йорк по време на 73-та сесия на ОС на ООН. Това ме накара да се замисля, че колелото на световната политика отново се завъртва с много неизвестни, но се върти в името на мира и разбирателство с тежки думи в преговорите между двете супер сили, но ограничавайки военното си надмощие. Двамата асове в международните отношения си свериха часовника по световната дипломация и конфликти, както и по двустранните проблеми, които тегнат над отношенията им. Ако прелистим дипломатическите анали на България, забравени на прашната лавица във Външно министерство, ще изскочат личности-дипломати, които са запечатали световни събития през годините, на които са били мълчаливи участници, било то в коридорите на Генералната асамблея на ООН или на “ ”срещи. Българският дипломат не е лишен нито от усет към събития, нито от бърза и обмислена реакция. Личностите в тази деликатна материя, наречена дипломация, са хора с висок интелект и морал, скромни и дори често притеснителни. Дипломатите са хора на задълбочения анализ, вникване в подробностите на проблемите, за да извлекат най-уместното и обмислено решение, което да е в полза на България. Но тук идва проблемът с фактора ВРЕМЕ в дипломацията, а на България този фактор дълги години не й отреждаше голям шанс. Според някои международни наблюдатели в последните 10-15 години българската външна политика навлезе в епохата на хроничен провинциализъм. Провинциализмът е тежка стигма, защото обръща гръб на професионално подготвените кадри в дипломацията. Дали факторът време работеше за България през 2016г.? Или правителство Борисов-2 се люшкаше без да напипа точната посока в световната игра?  България влезе с негатив в историята на световната дипломация - как една европейска държава, без война, може да се самозадраска. Българското правителство не съумя да разчете тънките дипломатическите ходове на Съвета за сигурност на ООН и “професионалната солидарност”, която Съветът демонстрира. Новата кандидатка на България К.Георгиева втрещи опитните дипломати на изслушването й с нахални изявления /според „Гардиън“/, като това че: “за една седмица ще направя това, което другите дипломатки-кандидатки направиха за една година. Аз ще спечеля поста, аз ще бъда новият генерален секретар...“ К.Георгиева подцени кастата в световната дипломация. Това криво огледало показа за жалост пред света нивото на управлението в България. Дотам, че в „Сега“, 28.09.2016г. оприличи “българската дипломация вече прилича на дълбоко провинциална кръчма... имаме правителство от сервитьори на чужди маси.“ Октомври 2016г. Съветът за сигурност остави Бокова втора /без подкрепата на България/ и избра португалския политик Антонио Гутериш за генерален секретар от 1 януари 2017г. на ООН. За България факторът време проработи все пак през 2018 г. От януари 2018 г. България започна на ротационен принцип шестмесечно председателство на Европейския съюз. Това даде шанс държавата ни да се чуе отчетливо като сериозен и действащ член на Европейското семейство и да покаже, че е надежден организатор на форуми и срещи на върха, третиращи европейски и световни проблеми и политики. България се показа и като инициатор за срещата на върха във Варна между турския президент Р. Ердоган и ръководителите на Евросъюза, на лидерската среща в София Европейски съюз - Западни Балкани, за които оценките към България не закъсняха. Затова и акцентът от изказването на премиера Бойко Борисов от трибуната на ООН беше именно - България в помощ на региона. Това влезе и в изказванията на някои евролидери пред ООН, както и на лидерите на Балканските страни като цяло, отчитайки приноса на България за региона.  За изказвания по време на Общия дебат още през юни 2018 г. са се записали 141 оратори.  По протокол практиката на ООН е навреме да бъдат оповестени имената на лидерите, които участват в този отговорен дебат. Затова по време на Българското Европредседателството европейските държавници са определили своите оратори, ръководители на делегациите на ЕС. Да се впише България в тазгодишните анали на ООН означава, че е в световната политика. Въпросната реч, дали я чете президент, премиер или външен министър няма особено значение, защото има значение нейното съдържание, а не четецът, защото документът остава в архива като авторитетен документ на държавата България.  Силният акцент от речта на премиера Борисов - против “бели петна” на държави със забавено развитие: „ Срещата на лидерите на държавите-членки и на Западните Балкани в София през май тази година бе първата от този тип след Срещата в Солун през 2003 г. /т.е. след 15 години/. В центъра на вниманието беше свързаността във всички нейни аспекти, както и съвместният отговор на младите и относително малки западни балкански държави на общите предизвикателства пред сигурността им като нелегалната миграция, организираната престъпност и тероризма, хибридните заплахи, киберсигурността и дезинформацията. Приетата „Софийска декларация“ на срещата, потвърди европейската перспектива на региона и я превърна в реална, постижима цел. Ние сме наясно, че това е само началото на един нов, обнадеждаващ, но нелек и не кратък път. Но залогът му е висок. Не само за гражданите на тези държави, не само за техните европейски съседи и приятели, но и за глобалните процеси на икономическо и политическо укрепване и развитие.  Не можем да оставим на политическата карта на който и да е регион или континент „бели петна“ на държави със забавено развитие, слаба икономика и уязвимо пред глобалните заплахи население. “ Светът очакваше по време на тазгодишната есенна сесия директен сблъсък от трибуната на Обединените нации между Тръмп и Путин и между Тръмп и Си Цзинпин, но двамата лидери на двете Велики сили Русия и Китай и постоянни членки на Съвета за сигурност на ООН отсъстваха от форума, а делегациите им се водеха от техните външни министри. Общият дебат е уникална световна сцена, в която всеки лидер се опитва да изложи пред останалия свят каква е политиката на страната му и какво е постигнал за региона, в който живее. И тази година той започна по протокол. Генералният секретар Антонио Гутериш откри най-високия световен форум с „добре дошли“ към всичките лидери на 193 страни-членки. Новото в тазгодишната снимка е, че председател на Общото събрание е жена, Мария Фернанда Еспиноса, еквадорска поетеса и дипломат, което е за първи път в историята на Генералната асамблея на Обединените нации. На тазгодишния дебат в ООН горещите теми в света не бяха забравени, нито подминати без внимание от високата трибуна от световните лидери: мирът и войната, сигурността и ядреното оръжие, военните конфликти в Близкия изток и Сирия, климатичните промени, проблемите в Иран, Палестина и Израел, проблемът Северна Корея, проблемите в Латинска Америка - Куба, Венецуела, Никарагуа, миграцията, устойчивото развитие по програмата 2030, мултилатерализма, глобализма, национализма, расизма и т.н. … Френският външен министър Жан Ив льо Дриан очерта пред “Монд” позицията на Франция и донякъде тази на Европейския съюз на този висш световен форум: “Дипломацията преживява сериозна криза. Първият фундаментален принцип е да зачитаме нейната дума и нейния подпис. Вторият принцип е да се съгласуват фактите, да търсим и да намерим компромис, което напоследък е трудно, защото фактите са манипулирани. Трябва да намерим общата истина. Защото, ако няма повече обща истина, която да е споделена между всички държави, как ще водим диалог? Ето защо трябва да се намесим, да реагираме, за да възстановим диалога и да спасим тази съществена част от системата, която се установи в света след Втората световна война. Франция ще бъде първа сред инициаторите...” Ще припомня някои  „люти чушки“  и  „прелитане на искри“  в изказвания на световни оратори от тази трибуна, които са останали в историята на Организацията, било то заради тяхната непремерена агресивност, дълги речи или за необичайни за този форум поведения: 2006г. Венецуелският президент Уго Чавес, известен със своята емоционалност, който в продължение на 14 години се изказва от тази трибуна, нарече президента на САЩ Дж. Буш “дявол”, оставил “мирис на сяра след себе си в залата”; 2009г. Либийският президент Муамар Кадафи се разположи в своя шатра до ООН и на дебата се разпростря до 96 минути; 1960 г. рекордът по най-дълга реч е на кубинския лидер Фидел Кастро, който говори цели 269 минути. 1960г.-Съветският лидер Никита Хрущов произнася нервно своята “емоционална” реч, останала в историята, че ползвал обувката си, за да удря по банката да наложи мнението си… 1974г. Палестинският лидер Ясер Арафат застава на банката пред Общото събрание и заявява: „Нося в едната ръка маслинова клонка, а в другата – пушка. Не позволявайте маслиновата клонка да падне!“ През 2012 г. Премиерът на Израел Бенямин Нетаняху пък влезе в историята на Общото събрание с „рисунка на бомба с червена линия“. Говорейки пред Асамблеята за предполагаема заплаха от Иран и червената линия на Израел, която не позволява да бъде прекосена, за аргументация Нетаняху донесъл рисунка, която влиза в комиксите на Интернет. /бомбата и червената линия/. На този дебат, през 2018 г. Б. Нетаняху не измени на своя стил. Той показа от трибуната безобидна наглед снимка на сграда и я обяви за ядрения склад на Иран в Техеран. Така той напомни на много от присъстващите за своята друга снимка - бомбата и червената линия. Реакцията към Натаняху бе светкавична от външния министър на Иран Мохамад Джавад Зариф, който я нарече “фалшива новина” и поясни: “Време е Израел да разкрие своята ядрена програма с международни инспектори...” Президентът на САЩ Доналд Тръмп пред Общото събрание - акценти : В първия ден на Общия дебат президентът на САЩ и домакин на сесията, Доналд Тръмп, кокетирайки тържествено като на митинг, застана пред всички световни лидери, поздрави ги и започна направо речта си в негов стил. Сякаш Тръмп предполагаше, че както с речта си 2016 в щата Охайо, така и сега ще покори и света от тази трибуна. Но... речта и стилът му предизвикаха многозначителни изблици на смях и раздвижване в залата. А иначе речта му съдържаше набор от смислени думи в стил туитър за отбрана, национална сигурност, решението му да изолира Иран, остра критика към Китай, ЕС, Германия, Русия, към страните от Близкия Изток и Сирия, към режимите в Латинска Америка – Венецуела, Никарагуа и Куба. Тръмп похвали само четири страни в света и защити специално тяхната политика: Индия, Саудитска Арабия, където бе преизбран принцът-престолонаследник Мохамед Бин Салман, Израел и Полша /единствената от Европейския съюз, което не бе случайно. Президентът на Полша А.Дуда преди дни бе в Белия дом във Вашингтон и поиска от Тръмп американска военна база на полска територия, предлагайки да носи името „Форт Тръмп“, която база да защити Полша от Русия./ Генералната Асамблея не се смя заедно с Тръмп, а вкупом се смя на Тръмп. Малка е разликата.. Защото тук в тази зала всичките 193 държави са с един глас и имат едно място. На тази „МАГНА“ сцена речта на Тръмп сякаш се превърна в хумористичен монолог: „В по-малко от две години моето правителство постигна повече от всяко друго правителство в историята на Съединените щати“ - залата избухна в смях. „Да, истина е“ продължи Тръмп и последва още повече смях. „Не очаквах това, но нищо.“ реагира с усмивка. Речта му не бе лишена от лозунгите „Америка най-напред“, „Да направим велик САЩ още веднъж!“ и отново смях в залата. Президентът Тръмп не забрави имигрантите - „да си останат у дома, за да направят велики своите страни...“ и се спря на трафик на малолетни, изнасилване на деца и т.н. Речта трая повече от 45 минути.  Тръмп заяви, че САЩ вече ще предоставят помощ само на онези страни, които счита за приятелски,  предава AFP. „ , подчерта американският президент в рамките на речта си на 73-ото Общо събрание на ООН в Ню Йорк. Тръмп насочи остри стрели и към съда в Хага. \" Международният наказателен съд (МНС) в Хага няма никаква легитимност и нарушава „всички принципи на правосъдието “. „ увери Тръмп.  За военния конфликт в Сирия Тръмп отбеляза, че трябва да бъде постигнато политическо разрешение, отразяващо волята на сирийския народ“. Не пропусна да отправи благодарност към лидера на Северна Корея Ким Чен Ун за „куража“,  проявен в усилията за постигане на трайно помирение на Корейския полуостров, но допълни, че  санкциите срещу Пхенян ще останат в сила , тъй като предприетите до този момент стъпки за премахване на севернокорейската ядрена програма са недостатъчни. Ако на дебата миналата година пред Общото събрание Тръмп заплаши с „огън и разрушения Северна Корея като никой друг“, една година по-късно Тръмп вече говори за своя приятел Kim Jong Un като негов колега от цял живот.  Тръмп помоли държавите да се присъединят към изолация на Иран с мотивите “. Атаката към Венецуела и към президента Мадуро Тръмп мотивира с миграционната двумилионна вълна от граждани, които напускат Венецуела към съседните страни Колумбия, Бразилия и Еквадор. „Венецуелците напускат страната си, защото там, където социализмът търси властта, идва бедността.“ Прибързаната реакция и съждение на Тръмп дори можеше да засегне самия генерален секретар на ООН, Антонио Гутериш, известен дългогодишен португалски социлист-премиер и председател на Социалистическия интернационал, който седеше до него, а да не говоря за лидери и страни, които провеждат лява политика в света и са в ООН. Цялата речт на американския президент може да бъде събрана в три изречения: „Отхвърлям глобализма, привърженик съм на патриотизма“. Но патриот ли е Доналд Тръмп? Или е патриот като този от „Борба“ на Христо Ботев? „Патриот е - душа дава...но не свойта душа, братя, а душата на народа!“ Патриотизъм или шовинизъм? Накратко - едното е любов към Отечеството, а другото – сляпо поддържане на своята страна и омраза към страни-съперници и към техните народи. Френският посланик пък в ООН Франсоа Делатр отива по-далеч: „С Тръмп се ускори новият световен безпорядък, който започна през 90-те години на ХХв. и се задълбочи с военните интервенции през първото десетилетие на този век...“  Не закъсня и острата реакция на Меркел: \"Организацията на обединените нации бе основана върху руините на Втората световна война и очевидно далеч не е съвършена. Но да бъде унищожено нещо, без да бъде създадено нещо ново, е изключително опасно и това може да унищожи сегашния ред, който гарантира мира, по-бързо, отколкото си мислим...\" Някои акценти от речите на лидерите: Външният министър на Русия, Сергей Лавров : \"Растежът на радикалния национализъм и неофашизма в Украйна, където за герои са обявени престъпници, които са се борили под знамето на СС – е един от основните фактори на продължителния вътрешен украинския конфликт. Единственият начин да бъде преодолян този конфликт е пълно и последователно прилагане на Минският пакет от мерки, който беше единодушно одобрен от Съвета за сигурност на ООН\", каза Сергей Лавров пред Общото събрание на ООН. Турският президент Р.Ердоган призова международната общност да сподели отговорността за сирийските бежанци. „ В момента Турция осигурява подслон на 3,56 милиона сирийски бежанци. И докато ние тук се грижим за тези над 3 млн., ЕС е длъжен да ни подпомага. Ако тези бежанци потеглят към Европа, тя какво ще прави, ще се обърка. Сега не иска да приеме 100 или 500 души. Беше ни обещана помощ от 3 млрд. евро през юни и втори транш със същата сума, но нищо от това не е изпълнено... В Турция сме похарчили близо 27 млрд. долара, само разходът на държавата е в размер на 13 млрд. долара. Никоя друга държава не се е нагърбила с толкова голяма отговорност, както Турция направи в сирийската криза, започнала преди седем години\". Доналд Туск , председател на Европейския съвет в речта си на 27 септември заяви: „Желанието на Европейския съюз е в днешния нестабилен и непредвидим свят Евросъюзът да играе водещата роля в една по-ефективна ООН, изграждайки мостове в подкрепа на многостранното сътрудничество...“ Кубинският президент Мигер Диас-Канел  успокои лидерите в дебюта си на световната сцена с фразата: „Аз ще бъда продължител на политиката на двамата Кастро“ и поиска край на ембаргото, наложено на Куба от САЩ. За новата конституция на Куба Канел съобщи, че няма промени свързани с държавното устройство на карибската държава и отправи критика към капитализма като обществен строй и съобщи, че той продължава кубинската революция. Държавникът осъди опитите на САЩ за интервенция и санкции срещу Венецуела, както и осъди агресивността към Иран.  Венецуелският президент Николас Мадуро  пристигна в последния момент в Ню Йорк, малко преди речта си в ООН, за да защити венецуелския народ: „Венецуела е жертва на постоянна агресия и чужди интереси се опитват да задържат курса на един революционен процес, който се базира на социални справедливи искания и тази агресия идва от САЩ и правителството му, които наложиха крути санкции, бе за виждат кризите в Централна Америка, Африка и Европа – нито за мигрантите на мексиканската граница, нито за тези от Либия, Ирак, Сирия – разрушителната политика на САЩ. Аз съм предразположен за среща с президента Тръмп, чрез, а не чрез налагане на сила. За международна солидарност: Венецуела подкрепя Иран.“ Съветът за сигурност на Обединените нации.   Заседанието на 26 септември на Съвета за сигурност на 15-те бе ръководено от президента на САЩ Доналд Тръмп и вместо обичайните 15-посланици, присъстваха 15-те ръководители на делегациите в ООН. Уточнявам, че този месец септември САЩ председателства Съвета за сигурност.  То се проведе в прочутия голям салон на Съвета за сигурност с великолепния стенопис, символизиращ „Обещание за бъдеще на мир и индивидуална свобода“ на Източната стена на залата, дело на прочутия норвежки художник Per Krohg. Заедно на общата маса седнаха всички 15 лидери на страните-членки на СС на ООН, заедно с генералния секретар на ООН, Антонио Гутериш. \"Касапницата, която върши сирийският режим, е възможна благодарение на Русия и Иран. Иранският режим изнася насилие, тероризъм и вълнения. Той тайно развива програмата си за балистични ракети и ги разпространява из целия Близък Изток\". Успоредно с нападките срещу Сирия, Иран и Русия, американският президент изрази готовност да подкрепи посредническите усилия на Турция за спасяването на стотици хиляди цивилни в сирийската област Идлиб. \"Хванете терористите, но се надявам, че ще продължите да се сдържате! Светът ви наблюдава!“. Изненадващо Тръмп предупреди Китай да не се меси в предстоящите междинни избори за Конгрес в Съединените щати. Китайският външен министър Wang Yi протестира: “Нито сме намесвали досега, нито ще се намесваме във вътрешните работи на някоя страна“. Тръмп предупреди също, че за да има траен мир на Корейския полуостров и за да бъдат премахнати ядрените оръжия на Северна Корея трябва всички държави да спазват икономическите санкции срещу Пхенян: \"Но най-важното е, че президентът Ким Чен Ун - мъж, който опознах и харесах - иска мир и просперитет за Северна Корея.“ \"Тереза Мей не за първи път прави такива обвинения и всеки път доста високомерно заявява, че те имат стопроцентови доказателства. Но те нищо на никого не представят, нарушавайки разпоредбите на минимум три или дори четири конвенции - двустранни и многостранни в рамките на Съвета на Европа за необходимостта в такъв род случаи да се встъпи направо в диалог и да се обсъжда създалата се ситуация\", каза Лавров.", "date": "2018.10.02", "title": "Премълчаното за премиера Борисов и за“Дефилето” в ООН, 2018г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387914-%D1%81%D0%B2%D0%B5%D1%82%D0%B8-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%B8%D0%BF%D1%80%D0%B8%D0%B0%D0%BD-%D0%B8-%D1%81%D0%B2%D0%B5%D1%82%D0%B0-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B8%D1%83%D1%81%D1%82%D0%B8%D0%BD%D0%B0-%D1%8E%D1%81%D1%82%D0%B8%D0%BD%D0%B0-%D0%B8-%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B5%D0%BE%D0%BA%D1%82%D0%B8%D1%81%D1%82", "text": "    При царуването на Деций в Антиохия живеел един философ и знаменит влъхва на име Киприан, родом от Картаген. Той произхождал от нечестиви родители, които още от ранно детство го посветили на служене на езическия бог Аполон. На седемгодишна възраст бил даден на чародеите, за да изучи вълшебството и бесовската мъдрост. След десетата си година бил изпратен от родителите си за подготовка за жреческо служение на планината Олимп, която езичниците наричали жилище на боговете; там имало безбройно множество идоли, в които обитавали бесове. На тази планина Киприан изучил всички дяволски хитрости: той постигнал различни бесовски превъплъщения, научил се да изменя свойствата на въздуха, да предизвиква ветрове, гръм и дъжд, да вълнува морето, да причинява вреда на градините, лозята и нивите, да изпраща болести и язви на хората; изучил цялата пагубна мъдрост и изпълнените със зло дяволски действия.     Там видял безчислени пълчища бесове начело с княза на тъмнината, пред когото едни стоели, други служели, трети възклицавали, възхвалявайки своя княз, а четвърти били изпращани в света за прелъстяване на хората. Там видял и мнимите образи на езическите богове и богини, а също и различните призраци и привидения, които се научил да призовава в строг четиридесетдневен пост; ядял след залез слънце, и то не хляб или някаква друга храна, а дъбови жълъди. Като навършил петнадесет години, той започнал да слуша уроците на седемте велики жреци, от които възприел много бесовски тайни. После отишъл в град Аргос, където, след като послужил известно време на богинята Хера, научил много начини на прелъстяване от нейния жрец. Поживял и в Тавропол, служейки на Артемида, оттук отишъл в Лакедемон, където се научил чрез различни вълшебства и магически действия да извиква мъртъвци от гробовете и да ги заставя да говорят. На двадесетгодишна възраст Киприан дошъл в Египет, и в град Мемфис се обучавал на още по-големи чародейства и вълшебства. На тридесетата си година отишъл при халдеите, изучил от тях астрологията и като завършил учението си, се върнал в Антиохия, бидейки съвършен във всяко злодеяние. Така той станал вълшебник, чародей и душегубец, голям приятел и верен роб на адския княз, с когото беседвал лице в лице, удостоявайки се с велика чест от него, както сам открито свидетелствал за това. Повярвайте ми ­ казвал той, ­ аз видях самия княз на тъмнината, защото го умилостивих с жертви; аз го приветствах и говорих с него и с неговите князе; той ме обикна, хвалеше разума ми и казваше пред всички: \"Това е новият Замврий, винаги готов на послушание и достоен за общение с нас!\" И ми обеща да ме постави за княз след излизането от тялото, а в течение на земния ми живот ­ да ми помага във всичко; при това той ми даде полк бесове, които да ми служат. Когато си тръгвах, той се обърна към мене с думите: \"Бъди мъжествен, усърдни Киприане, и ме следвай, нека всички мои князе ти се удивляват.\" Вследствие на това всичките му князе бяха внимателни към мене, виждайки оказаната ми чест. Външният му вид беше подобен на цвете; главата му бе увенчана с венец, направен (не в действителност, а призрачно) от злато и блестящи камъни, поради което цялото пространство се осветяваше, а одеждата му бе изумителна. Когато се обръщаше на една или друга страна, цялото място се тресеше; множество зли духове от различни степени покорно стояха пред престола му. Тогава се отдадох изцяло на него, подчинявайки се на всяка негова заповед. Така разказал за себе си самият Киприан след обръщането си. Оттук е ясно какъв човек бил Киприан: като приятел на бесовете той вършел всички техни дела, прелъстявал хората и им причинявал зло. Живеейки в Антиохия, той съблазнил много хора към всякакви беззакония, мнозина погубил с отрови и чародейство, принасял в жертва на бесовете юноши и девици. Мнозина научил на своето гибелно вълшебство: едни ­ да летят във въздуха, други ­ да плават в лодки по облаците, трети ­ да ходят по вода. Той бил почитан и прославян от всички езичници като най-главен жрец и най-мъдър слуга на техните мерзки богове. Мнозина се обръщали към него в своите нужди и той им помагал с бесовската сила, с която бил изпълнен: на едни съдействал в прелюбодеянието, на други в гнева, враждата, отмъщението, завистта. Киприан вече се намирал в дълбините на ада и в устата на дявола, бил син на геената, участник в наследството на бесовете и във вечната им гибел. Но Господ, Който не иска смъртта на грешника, по Своята неизказана благост и непобедимото от човешките грехове милосърдие благоволил да потърси този погинал човек, да извлече от пропастта потъналия в адската бездна и да го спаси, за да покаже на всички Своето милосърдие, защото няма грях, който може да победи Неговото човеколюбие. Той спасил Киприан от гибел по следния начин. По това време пак там, в Антиохия, живеела една девица на име Иустина. Тя произхождала от родители езичници: баща й бил идолски жрец на име Едесий, а майка й се казвала Клеодония. Веднъж, седейки на прозореца в дома си, тази девица случайно чула словото на спасението от устата на минаващия край него дякон на име Праилий. Той говорел за въплъщението на нашия Господ Иисус Христос - за това, че Той се родил от Пречиста Дева, и след като извършил много чудеса, благоволил да пострада заради нашето спасение, да възкръсне от мъртвите със слава, и се възнесъл на небесата, седнал отдясно на Отца и царува вечно. Проповедта на дякона попаднала на добра почва в сърцето на Иустина, и скоро започнала да дава плодове, изкоренявайки тръните на неверието. Иустина поискала по-добре и по-съвършено да се поучи във вярата от дякона, но не се осмелила да го потърси, възпирана от девическа скромност. Но тя тайно ходела в Христовата църква, и често слушайки словото Божие, под въздействието на Светия Дух върху сърцето й, повярвала в Христа. В скоро време тя убедила в това и своята майка, а по-късно привела към вярата и престарелия си баща. Виждайки разума на своята дъщеря и слушайки мъдрите й думи, Едесий разсъждавал сам в себе си: \"Идолите са направени от човешки ръце и нямат нито душа, нито дихание, тогава, как могат да бъдат богове?\" Размишлявайки за това, веднъж през нощта той видял в съня си по Божествено благоволение чудесно видение: видял величествен сонм светоносни ангели, а сред тях бил Спасителят на света Христос, Който му казал: \"Дойдете при Мене, и аз ще ви дам Царството Небесно\". Като станал сутринта, Едесий отишъл с жена си и дъщеря си при християнския епископ на име Оптат и го помолил да ги поучи в Христовата вяра и да извърши над тях свето кръщение. При това той му предал думите на дъщеря си и видяното от него самия ангелско видение. Като чул това, епископът се зарадвал на обръщането им и като го поучил в Христовата вяра, кръстил Едесий, жена му Клеодония и дъщеря му Иустина, след това ги причастил със Светите Тайни и ги отпуснал с мир. Когато Едесий се укрепил в Христовата вяра, епископът, виждайки благочестието му, го поставил за презвитер. След това, като поживял добродетелно и в страх Божий година и шест месеца, Едесий завършил живота си в светата вяра. А Иустина доблестно се подвизавала в спазване на Господните заповеди, и като възлюбила своя Жених Христа, Му служела с прилежни молитви, девство и целомъдрие, пост и строго въздържание. Но врагът, ненавиждащ човешкия род, виждайки чистия й живот, завидял на добродетелите й и започнал да й вреди, причинявайки й различни бедствия и скърби. По това време в Антиохия живеел един юноша на име Аглаид, син на богати и знатни родители. Той живеел в разкош, изцяло отдавайки се на суетата на този свят. Веднъж Аглаид видял Иустина, когато отивала в църквата, и бил поразен от красотата й. Дяволът внушил в сърцето му лоши намерения. Разпален от желание, Аглаид по всякакъв начин се стремял да спечели разположението и любовта на Иустина и посредством прелъстяване да склони чистата Христова агница към замислената от него сквернота. Той следял всички пътища, по които трябвало да мине девицата, и срещайки се с нея, й говорел съблазнителни думи, като възхвалява красотата й и я прославял; показвайки любовта си към нея, се стараел да я увлече в хитро сплетената мрежа на плътския грях. Девицата се отвръщала от него и го избягвала, гнусяла се от него и не желаела даже да слуша лукавите му прелъстителни думи. Но младежът не охладнял в желанието си към девицата и изпратил човек при нея с молба да се съгласи да стане негова жена. Тя му отговорила:  - Моят Жених е Христос; на Него служа и заради Него пазя чистотата си. Той запазва и душата, и тялото ми от всяка сквернота. Като чул такъв отговор от целомъдрената девица, Аглаид, подстрекавай от дявола, още повече се разпалил от страст. Като не бил в състояние да я прелъсти, той замислил да я похити насила. Той събрал на помощ подобни на него безразсъдни младежи и причакал девицата на пътя, по който обикновено ходела на молитва в църквата; там я срещнал, хванал я и насила я повлякъл към дома си. Тя започнала силно да вика, биела го по лицето и плюела по него. Като чули виковете й, съседите изтичали от домовете си и спасили непорочната агница, света Иустина, от ръцете на нечестивия младеж, като от устата на вълк. Безчинниците се разбягали, а Аглаид се върнал посрамен в дома си. Незнаейки какво да прави по-нататък, той с усилването на нечистата похот в него замислил ново зло дело: отишъл при великия вълшебник и чародей, идолския жрец Киприан, открил му скръбта си и го помолил за помощ, обещавайки да му даде много злато и сребро. Като изслушал Аглаид, Киприан го утешил и обещал да изпълни желанието му. - Аз - казал той - ще направя така, че девицата сама да търси твоята любов и да почувства към тебе страст, по-силна, отколкото ти към нея. Като утешил младежа с тези думи, Киприан го изпратил обнадежден. След това взел книгите по своето тайно изкуство и призовал един от нечистите духове, в който бил уверен, че той скоро ще може да разпали страст в сърцето на Иустина към този младеж. Бесът с готовност му обещал да изпълни това и горделиво казал: За мене това дело не е трудно, защото аз много пъти съм разтърсвал градове, събарял съм стени, разрушавал съм къщи, предизвиквал съм кръвопролития и отцеубийства, посявал съм вражда и силен гняв между братя и съпрузи, и мнозина, дали обет за девство, съм довеждал до грях; на монаси, заселили се в планините и привикнали към строг пост, които никога не са и помисляли за плътта, съм внушавал блудни пожелания и съм учел да служат на плътските страсти; хора, разкаяли се и отвърнали се от греха, отново съм обръщал към зли дела; мнозина целомъдрени съм увлякъл в блудство. Нима няма да успея да внуша на тази девица любов към Аглаид? Но какво говоря? Сега ще покажа силата си на дело. Ето, вземи тази билкова смес (той му подал съд, пълен с някаква течност) и го дай на този младеж: нека той поръси с нея дома на Иустина, и ще видиш, че казаното от мене ще се сбъдне. Киприан повикал Аглаид и го изпратил тайно да поръси дома на Иустина с течността от дяволския съд. Когато това било направено, блудният бяс влязъл тук с нажежените стрели на плътската похот, за да уязви сърцето на девицата с блуд и да разпали плътта й с нечиста похот. Иустина имала обичай всяка нощ да възнася молитви към Господа. И ето, когато тя, по обичая си, станала в третия час на нощта, се молела на Бога, внезапно усетила в тялото си вълнение, буря от плътска похот и пламък от геенския огън. В такова вълнение и вътрешна борба тя останала много продължително време: спомнила си младежа Аглаид и в нея се породили лоши мисли. Девицата се удивлявала и сама се срамувала от себе си, усещайки, че кръвта й кипи като в котел; сега тя мислела за това, от което винаги се гнусяла като от сквернота. Но по своето благоразумие Иустина разбрала, че тази борба в нея е възникнала от дявола; тя начаса се въоръжила с кръстното знамение, прибягнала към Бога с топла молитва и от дълбините на сърцето си викала към своя Жених Христа:  ­ Господи Боже мой! Иисусе Христе! Ето, моите врагове въстават срещу мене, приготвили са ми мрежа да ме уловят, и измъчват душата ми. Но аз си спомних Твоето име през нощта и се развеселих, и сега, когато те ме притесняват, аз прибягвам към Тебе и се надявам, че моят враг няма да възтържествува над мене. Защото Ти знаеш, Господи Боже мой, че аз, Твоята рабиня, съм запазила за Тебе чистотата на тялото си и на Тебе съм поверила душата си. Запази Твоята овца, добри Пастирю, не я предавай на звяра, който търси да ме погълне; дарувай ми победа над злото пожелание на плътта. Като се помолила дълго и усърдно, светата дева посрамила врага. Победен от нейната молитва, той побягнал посрамен и отново настъпило спокойствие в тялото и сърцето на Иустина; пламъкът на желанието угаснал, борбата се прекратила, кипящата кръв се успокоила. Иустина прославила Бога и изпяла победна песен. А бесът се върнал при Киприан с печалната вест, че нищо не е могъл да постигне. Той го попитал, защо не е могъл да победи девицата. Бесът, макар и неохотно, му открил истината: \"Не можах да я победя, защото видях на нея някакво знамение, от което се изплаших\". Тогава Киприан призовал друг, още по-злобен бяс, и го изпратил да съблазни Иустина. Той отишъл и направил много повече от първия, нападайки девицата с голяма ярост. Но тя се въоръжила с топла молитва и си наложила усилен подвиг: облякла се във власеница и умъртвявала плътта си с въздържание и пост, ядейки само хляб и вода. Като укротила по този начин страстта на плътта си, Иустина победила дявола и го прогонила с позор. И той, подобно на първия, не успял да постигне нищо и се върнал при Киприан. Тогава той призовал един от бесовските князе, разказал му за слабостта на изпратените бесове, които не могли да победят една девица, и го молел за помощ. Той строго укорявал предишните бесове за неизкусността им в това дело и за неумението им да разпалят страст в сърцето на девицата. Като обнадеждил Киприан и му обещал по други начини да я съблазни, бесовският княз приел вид на жена и влязъл при Иустина. Той започнал благочестиво да беседва с нея, като че желаел да последва примера на добродетелния й живот и целомъдрие. Беседвайки така, той попитал девицата, каква е наградата за толкова строгия живот и запазването на чистотата. Иустина отговорила, че наградата за живеещите целомъдрено е толкова велика и неизказана, че е много удивително, как хората не се грижат ни най-малко за едно толкова голямо съкровище, каквото е ангелската чистота. Тогава дяволът, откривайки цялото си безсрамие, започнал да я съблазнява с хитри думи:  - Тогава, как би съществувал светът? Как биха се раждали хора? Нали ако Ева бе запазила чистотата си, тогава как би се умножил човешкият род? Наистина, добро нещо е съпружеството, което Сам Бог е установил; Свещеното Писание също го възхвалява, казвайки: \"Бракът е нещо честно у всички, и брачното легло ­ чисто\". Нали и много Божии светии са били свързани с брак, който Господ е дал на хората за утешение, за да се радват на своите деца и да възхваляват Бога? Слушайки тези думи, Иустина разпознала хитрия прелъстител - дявола, и го победила по-изкусно от Ева. Без да продължава беседата, тя начаса прибягнала към защитата на Господния Кръст и положила честното му знамение на лицето си, а сърцето си обърнала към Христа, своя Жених. И дяволът веднага изчезнал с още по-голям позор, отколкото първите два бяса. С голямо смущение гордият бесовски княз се върнал при Киприан. Последният, като узнал, че и той нищо не е успял да направи, казал на дявола:  - Нима и ти, силни княже, който си по-изкусен от другите в това дело, не си могъл да победиш девицата? Кой от вас може да направи нещо на това непобедимо девическо сърце? Кажи ми с какви оръжия се бори тя и как успява да направи немощна крепката ви сила? Победен от Божията сила, дяволът неохотно признал:  - Ние не можем да гледаме кръстното знамение и бягаме от него, защото то ни изгаря като огън и ни прогонва далече.  Киприан възнегодувал срещу дявола за това, че го посрамил, и хулейки беса, казал:  - Каква е вашата сила, щом и една слаба девица ви побеждава! Тогава дяволът, желаейки да утеши Киприан, предприел още един опит: той приел образа на Иустина и отишъл при Аглаид с надеждата, че приемайки го за истинската Иустина, младежът ще удовлетвори желанието си и така нито неговата бесовска слабост ще се открие, нито Киприан ще бъде посрамен. И ето, когато бесът влязъл при Аглаид в образа на Иустина, той скочил от радост, изтичал към мнимата девица, прегърнал я и започнал да я целува, казвайки:  - Колко е хубаво, че си дошла при мен, прекрасна Иустина! Но още щом младежът произнесъл думата \"Иустина\", бесът начаса изчезнал, не можейки да понесе дори и името на девицата. Младежът силно се изплашил, изтичал при Киприан и му разказал за случилото се. Тогава Киприан с помощта на своето вълшебство му придал вид на птица, направил го способен да лети във въздуха и го изпратил в дома на Иустина, като го посъветвал да влезе в стаята й през прозореца. Носен от беса по въздуха, Аглаид долетял във вид на птица до дома на Иустина и поискал да кацне на покрива. Но в този момент Иустина случайно погледнала през прозореца на стаята си. Като я видял, бесът оставил Аглаид и побягнал. Заедно с това изчезнал и призрачният образ на Аглаид, в който той изглеждал като птица, и младежът едва не се пребил, летейки надолу. Той се хванал с ръце за края на покрива и държейки се за него, увиснал, и ако не бил спуснат оттук на земята по молитвите на света Иустина, той, нечестивият, би паднал и би се пребил. Така, без да постигне нищо, младежът се върнал при Киприан и му открил мъката си. Като се видял посрамен, Киприан силно се опечалил и замислил сам да отиде при Иустина, надявайки се на силата на своето вълшебство. Той се превръщал и в жена, и в птица, но още преди да успее да стигне до вратите на дома й, призрачното подобие веднага изчезвало и той се връщал със скръб. След това Киприан започнал да отмъщава за своя позор и предизвиквал с вълшебствата си различни беди над дома на Иустина и домовете на всичките й сродници, съседи и познати, както някога дяволът на праведния Иов. Той убивал добитъка им, поразявал слугите им с язви, с което им причинявал голяма мъка. Киприан поразил с болест и самата Иустина и тя лежала в постелята, а майка й плачела за нея. Иустина утешавала майка си с думите на пророк Давид:  Киприан, вследствие на неукротимата си ярост и голямото си посрамване, по Божие допущение причинил беди не само на дома на Иустина и сродниците й, но и на целия град. Появили се язви по животните и различни болести сред хората; и по бесовско действие бил пуснат слух, че великият жрец Киприан наказва града заради съпротивата на Иустина. Тогава почетните граждани дошли при нея и я подтиквали да не оскърбява повече Киприан и да се омъжи за Аглаид, за да се избегнат още по-големите беди на целия град. Тя успокоявала всички и казвала, че скоро всички беди, причинени от Киприан с помощта на бесовете, ще престанат. Така и станало. Когато света Иустина усърдно се помолила на Бога, веднага се прекратили всички бесовски действия; всички се изцелили от язвите и оздравели от болестите. Когато настъпила тази промяна, хората прославяли Христа, а над Киприан и неговата вълшебна хитрост се надсмивали, така че той от срам вече не можел да се покаже сред хората и избягвал да се среща дори и с познатите си.  След като се убедил, че нищо не може да победи силата на кръстното знамение и Христовото Име, Киприан дошъл на себе си и казал на дявола: О, губителю и прелъстителю на всички, източник на всяка нечистота и сквернота! Сега познах твоята немощ. Защото, ако ти се боиш дори и от сянката на кръста и трепериш пред Христовото Име, какво ще правиш, когато Сам Христос дойде при тебе? Ако ти не можеш да победиш осеняващите се с кръста, то кого ще успееш да изтръгнеш от Христовите ръце? Сега разбрах какво нищожество си; ти нямаш сили дори да отмъстиш! А аз, нещастният, те послушах, прелъстих се и повярвах на твоята хитрост. Отстъпи от мене, проклети, отстъпи, защото аз трябва да умолявам благочестивите християни да ме помилват. Трябва да се обърна към благочестиви хора, които да ме избавят от гибел и да се погрижат за моето спасение. Махни се, махни се от мене, беззаконнико, враже на истината, противнико и ненавистнико на всяко добро. Като чул това, дяволът се нахвърлил върху Киприан, за да го убие, нападнал го и започнал да го бие и души. Не намирайки никъде защита и незнаейки как да си помогне и да се избави от страшните бесовски ръце, Киприан, едва жив, си спомнил за знамението на светия кръст, със силата на което Иустина се противяла на цялата бесовска сила, и възкликнал:  - Боже на девицата Иустина, помогни ми! След това вдигнал ръка и се прекръстил, и дяволът начаса отскочил от него като стрела, пусната от лък. Киприан се окуражил и призовавайки Христовото име, се осенявал с кръстното знамение и упорито се противял на беса, проклинайки и укорявайки го. А дяволът, стоейки далече от него и не смеейки да се приближи поради страх от кръстното знамение и Христовото Име, всякак заплашвал Киприан, казвайки:  - Христос няма да те избави от ръцете ми! След дълги и яростни нападения срещу Киприан бесът заревал като лъв и се отдалечил. Тогава Киприан взел всичките си магьоснически книги и отишъл при християнския епископ Антим. Като паднал в нозете на епископа, той го умолявал да прояви милост към него и да извърши над него свето кръщение. Знаейки, че Киприан е велик и страшен за всички вълшебник, епископът помислил, че той е дошъл при него с някаква хитрост, поради което му отказал с думите: - Много зло вършиш между езичниците; остави християните на мира, иначе в скоро време ще погинеш. Тогава Киприан със сълзи изповядал всичко на епископа и му предал всичките си книги за изгаряне. Виждайки неговото смирение, епископът го поучил в светата вяра, след това му заповядал да се готви за свето кръщение и изгорил книгите му пред всички вярващи граждани. Киприан си тръгнал от епископа със съкрушено сърце и плакал за греховете си, посипал главата си с пепел и искрено се каел, викайки към Истинния Бог за очистване на беззаконията си. Като дошъл на другия ден в църквата, той слушал словото Божие с радостно умиление, стоейки сред вярващите. Когато дяконът заповядал на оглашените да излязат навън, възгласяйки: \"Оглашени, излезте\" ­ и някои вече излизали, Киприан не искал да излезе и казал на дякона:  - Аз съм Христов раб, не ме изгонвай оттук. Дяконът му казал:  - Тъй като над тебе още не е извършено свето кръщение, ти си длъжен да излезеш от храма. На това Киприан отговорил:  - Жив е Христос, моят Бог, Който ме избави от дявола, запази девицата Иустина чиста и ме помилва; няма да ме изгониш от църквата, докато не стана съвършен християнин. Дяконът казал за това на епископа, а последният, виждайки усърдието на Киприан и предаността му към Христовата вяра, го повикал при себе си и веднага го кръстил в името на Отца и Сина, и Светия Дух. Като узнала за това, света Иустина благодарила на Бога, раздала много милостиня на бедните и направила приношение в църквата. На осмия ден епископът поставил Киприан за четец, на двадесетия за иподякон, на тридесетия за дякон, а след година го ръкоположил за свещеник. Киприан изменил целия си живот, с всеки изминат ден увеличавал подвизите си и постоянно оплаквайки предишните си зли дела, се усъвършенствал и се издигал от добродетел към добродетел. Скоро бил поставен за епископ и в този сан водел такъв свят живот, че се сравнявал с много велики светии; при това ревностно се грижел за повереното му Христово стадо. Светата девица Иустина поставил за дякониса, а след това й поверил девически манастир и я поставил за игумения над други девици християнки. Със своето поведение и наставления той обърнал много езичници и ги спечелил за Христовата Църква. Така в тази страна идолослужението започнало да се прекратява и Христовата слава се увеличавала. Виждайки строгия живот на свети Киприан, грижите му за Христовата вяра и за спасението на човешките души, дяволът скърцал със зъби срещу него и подтикнал езичниците да го оклеветят пред управителя на източната страна за това, че е посрамил боговете, отвърнал е много хора от тях, а враждебния на боговете Христос прославя. И ето, много нечестивци дошли при управителя Евтолмий, владеещ тези страни, и клеветели Киприан и Иустина, обвинявайки ги в това, че са враждебно настроени и към боговете, и към царя и всички власти, че смущават народа, прелъстяват го и го водят след себе си, учейки го да се покланя на разпнатия Христос. При това те молели управителя да предаде Киприан и Иустина на смърт. Като изслушал молбата им, Евтолмий заповядал да хванат Киприан и Иустина и да ги затворят в тъмница. След това, отивайки в Дамаск, той ги взел със себе си, за да бъдат осъдени. Когато довели Христовите затворници пред съда, той попитал Киприан:  - Защо измени предишната си славна дейност, когато беше знаменит слуга на боговете и привеждаше много хора към тях? Свети Киприан разказал на управителя как е познал немощта и лукавството на бесовете и разбрал Христовата сила, от която бесовете се боят и треперят, изчезвайки от знамението на честния кръст, обяснил и причината за обръщането си към Христа, за Когото показал готовност да умре. Мъчителят не възприел думите на Киприан в сърцето си и като не могъл да им отговори, заповядал да закачат светеца на дърво и да стържат тялото му, а света Иустина да бият по устата и очите. През цялото време на дългите мъчения те непрестанно изповядвали Христа и с благодарност претърпявали всичко. След това мъчителят ги затворил в тъмница и се опитал с ласкави увещания да ги върне към идолопоклонството. Когато се оказало, че не е по силите му да ги убеди, заповядал да ги хвърлят в един котел; но кипящият котел не им причинил никаква вреда и те като на прохладно място славели Бога. Като видял това, един идолски жрец на име Атанасий казал:  - В името на бог Асклепий, аз също ще се хвърля в този огън и ще посрамя тези вълшебници. Но още щом огънят се докоснал до него, той веднага умрял. Като видял това, мъчителят се изплашил и нежелаейки повече да ги съди, изпратил мъчениците при управителя Клавдий в Никомидия, описвайки всичко, което се случило с тях. Управителят ги осъдил на посичане с меч. Когато били доведени на мястото на наказанието, свети Киприан помолил да му дадат малко време за молитва, за това да бъде посечена най-напред Иустина: той се опасявал, че девицата може да се изплаши при вида на смъртта му. Тя радостно преклонила главата си под меча и се представила пред своя Жених, Христа. Виждайки невинната смърт на мъчениците, един човек на име Теоктист изпитал жал към тях, сърцето му се разгоряло от любов към Бога и той паднал в нозете на свети Киприан, и целувайки ги, се обявил за християнин. Заедно с Киприан той веднага бил осъден на посичане. Така те предали душите си в Божиите ръце, а телата им лежали непогребани шест дни. Някои от странниците, които били там, тайно ги взели и ги отнесли в Рим, където ги предали на една добродетелна и свята жена на име Руфина, родственица на кесаря Клавдий. Тя погребала с чест телата на светите Христови мъченици: Киприан, Иустина и Теоктист. При гробовете им ставали множество изцеления на прибягващите към тях с вяра. По молитвите им Господ да изцели и нашите телесни и душевни страдания! Амин.", "date": "2018.10.02", "title": "Свети свещеномъченик Киприан и света мъченица Иустина (Юстина) и мъченик Теоктист"}
{"url": "http://www.classa.bg/%D1%81%D0%B2%D1%8F%D1%82/item/387909-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81-%D0%B2%D0%BB%D0%B0%D1%81%D1%82%D1%82%D0%B0", "text": "Краят на нейното управление вече не е толкова далеч – това трябва да е ясно и на самата Меркел. За нейно разочарование обаче раздялата ѝ с властта едва ли ще протече по нейния собствен сценарий.           Една насилена усмивка – това беше всичко, което Ангела Меркел успя да отдели за Реджеп Ердоган по време на задължителното ръкостискане пред фотографите след общата им пресконференция. Трийсетте минути преди това канцлерката успя суверенно да овладее. Тя не премълча сериозните различия между двете страни и не тръгна да симулира приятелство там, където очевидно няма приятелство. Може да се каже, че това отново беше онази, предишната Ангела Меркел. Канцлерката, която се справя с големите въпроси на международната политика, водена единствено от интересите, а не от чувствата. Канцлерката, която оценява правилно положението и не разрешава да я водят за носа – независимо, впрочем, от факта, че насреща ѝ може да стои най-великият мъжкар.   Меркел и Ердоган в Берлин - канцлерката показа обичайното си стабилно поведение   Суверенното поведение по време на срещата с Ердоган сигурно не е било лека задача, но навярно ѝ се е отразило добре. Та нали само три дни по-рано из Германия се понесе мълвата, че канцлерката е пътник. Мнозина наблюдатели решиха, че ерата Меркел окончателно е приключила. Два провала за канцлерката   Да, факт е, че изминалите дни маркираха решаващ обрат за канцлерката. И че скандалът около уволнения шеф на контраразузнаването Маасен се изплъзна от контрола ѝ. Усетът, който ѝ служеше толкова вярно цели 13 години, сега ѝ изневери. Бързо след това дойде следващият тест за Меркел: изборът на нов фракционен лидер. Всъщност, никой не очакваше, че това ще бъде тест за нея, защото този избор по принцип е рутина. Вярно е, че сега – за пръв път от 40 години насам – имаше и алтернативен кандидат. Доколкото обаче Меркел категорично се застъпи за досегашния фракционен лидер Фолкер Каудер, никой не очакваше, че неговият почти неизвестен конкурент Ралф Бринкхаус може да успее. Той обаче спечели. А Меркел за втори път в рамките на два дни трябваше да признае поражението си. Това поражение сигурно е било болезнено. Защото Меркел не само изгуби един лоялен председател на парламентарната фракция, който винаги ѝ набавяше необходимото мнозинство. По-лошото за нея беше, че фракцията очевидно вече не я следва безпрекословно. А какво може да промени една канцлерка, която вече не съумява да контролира дори собствената си фракция? Независимо от всичко това обаче, в типичния си стил Меркел отхвърли искането на опозиционната Свободна демократическа партия да поиска вот на доверие в Бундестага.   А ако изпусне и цялата партия?   Какво ли обаче ще стане, ако на Конгреса на ХДС през декември тя изпусне не само фракцията, но и цялата си партия? Ако Меркел наистина се кандидатира за преизбиране като председателка на партията си (което тя всъщност вече обяви), това може да се окаже за нея съдбовен момент. Тя самата открай време повтаря, че канцлерът трябва да е и лидер на своята партия. И ако на Конгреса делегатите ѝ затегнат юздите (което в момента изглежда малко вероятно), а камо ли, ако не я преизберат, тогава тя навярно ще трябва да се откаже и от канцлерството. Какъв е изводът от тези бурни дни? Краят на нейното управление вече не е толкова далеч – това трябва да е ясно и на самата Меркел. За нейно разочарование обаче раздялата ѝ с властта едва ли ще протече по нейния собствен сценарий. Ангела Меркел, която иначе стабилно държи нещата в свои ръце, този път очевидно изпусна момента да си тръгне така, както сама реши. Да, във външната политика тя очевидно все още държи здраво кормилото – показа го посещението на Ердоган. Но и да иска, няма как да не чуе гласовете, които апелират за обновление.", "date": "2018.10.02", "title": "Раздялата на Меркел с властта"}
{"url": "http://www.classa.bg/%D1%81%D0%B2%D1%8F%D1%82/item/387910-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D1%8A%D1%82-%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B1%D0%B5%D0%B7%D1%83%D0%BC%D0%B8%D0%B5%D1%82%D0%BE-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%89%D0%B5-%D0%B8%D0%BC%D0%B0-%D0%BB%D0%B8-%D1%82%D1%80%D0%B5%D1%82%D0%B0", "text": "В началото на 20 век светът преживя Първата световна война – една месомелачка с чудовищни размери. Механизмът, довел до този апокалипсис, все още може да предизвиква войни, дори и световни           Дали младият сърбин Гаврило Принцип е нямало да се стресне и откаже от убийството на австро-унгарския престолонаследник, ако е можел да знае, че в резултат на неговото действие ще избухне световна война с милиони жертви? Едва ли. 19-годишният националист, сякаш излязъл изпод перото на Достоевски, в крайна сметка постига своята цел. В резултат на Първата световна война Сърбия става държава, а Австро-Унгария и другите големи дотогава империи като руската, германската и османската, престават да съществуват. Гаврило Принцип така и не успява да съпреживее тържествения миг за Сърбия, защото умира в затвора през пролетта на 1918 година. През есента на същата година Антантата печели войната. През ноември Германия капитулира.   Германия на колене. С тежки последствия   Победата обаче не донася траен мир. Откритият огън на войната угасва, но германската жажда за реванш остава да тлее. Повод за това става Версайският договор от 1919 година, който поставя Германия на колене, разорявайки и без това разсипаната страна чрез анексии, контрибуции и всевъзможни военни забрани. Но ако Германия беше победила в тази война, тя навярно също толкова малко щеше да се церемони със страните от Антантата. Светът така и не успява да намери разумен и стратегически правилен изход от войната. Всъщност никой и не го е търсил.   Парижката конференция за мир през 1919 - Германия е поставена на колене   Първата световна война изобщо не прилича на повечето предишни войни. Използват се танкове, картечници, бойна авиация, подводници, мини и газови атаки. Всичко това превръща войната в нечовешка месомелачка с апокалиптични мащаби. След прекрасната епоха в началото на 20-и век и след сребърния век на изкуството и литературата, цивилизованият свят сякаш подивя. Човешкият живот вече не струва нищо, а цивилното население на воюващите страни се превръща в заложник на смъртта. Като резултат от Първата световна война се раждат и развиват два паралелни тоталитарни режима, които си приличат като близнаци по своята репресивна безпощадност: режимът в нацистка Германия и този в Сталинова Русия. Сръбският терорист е формалният подпалвач на войната, но истинските виновници за нея са трите сродени помежду си европейски монархии на Русия, Германия и Великобритания. Те не намират мирно решение на конфликта, макар в началото поне да правят подобни опити /чрез писма и телеграми с ласкави обръщения/. Историята на Първата световна война е показателна не толкова за поделянето на света, империализма или псевдопатриотизма, колкото за несъвършенството на човешката природа. Триумф на ирационалността над човешкия разум   Втората световна война е логично продължение на Първата   Чудовищната война се ражда по нелепа случайност, в резултат на абсурдно преплитане на събитията, показвайки триумфа на ирационалността над човешкия разум. Войната е можела да бъде предотвратена, но световните властници се показват като бездарни, самолюбиви, амбициозни и тщестлавни хора, за които личното его е било по-важно от огромните човешки загуби на фронта. Неслучайно след войната възниква литературата на „загубеното поколение\", особено в книгите на Хемингуей и Ремарк. Опитът от 1918 ни учи, че една война, дори световна, може да избухне „просто така\" по някаква трагична или нелепа случайност. Последиците обаче са съвсем реални. След като загуби Студената война и остана в доста умален вид спрямо бившия СССР, Русия изглежда се оказа също толкова обидена, колкото беше и Германия през 1918 година. Разбира се, разлики има – както между двете страни, така и между двете епохи. Човечеството с мъка преживя Втората световна война, която бе логично продължение на Първата световна. А една нова „обида\" от този сорт навярно би отнела живота на всички хора по земята. При това положение смятам, че някой нов Гаврило Принцип би трябвало много повече да се замисли за целта, средствата и най-вече последствията от едно подобно деяние.", "date": "2018.10.02", "title": "Апокалипсисът на Първата световна. Безумието на Втората. Ще има ли Трета?"}
{"url": "http://www.classa.bg/%D1%81%D0%B2%D1%8F%D1%82/item/387911-%D0%BC%D0%B0%D0%BA%D1%80%D0%BE%D0%BD-%D0%B8-%D0%B5%D0%B4%D0%B8%D0%BD-%D1%81%D1%80%D0%B5%D0%B4%D0%B5%D0%BD-%D0%BF%D1%80%D1%8A%D1%81%D1%82", "text": "Еманюел Макрон си навлече гнева на френската общественост, след като се снима с двама жители на Сен Мартен, единият от които показа среден по време на сесията. Кадрите бяха направени при посещението на Макрон на карибския остров, опустошен от урагана Ирма миналата година. Въпреки дъждовното време обиколката на Макрон продължи 5 часа и включи гостувания в различни домове и разговори с хората за живота им след трагедията. Възстановяването в Сент Мартен изглежда далеч не е свършило, като много от къщите остават полуразрушени или се нуждаят от ремонт.     Придружаващите президента френски кореспонденти предават, че пиар тактиката на Макрон се объркала, когато той попаднал на двама голи до кръста мъже. Единият от тях му казал, че е крадец и наскоро е освободен от затвора. Президентът изобщо не се смутил и му отговорил със съвет да остави криминалното си минало и да вземе участие във възстановителните дейности и ремонти на острова. След това започнал да прегръща мъжете и да се си прави снимки с тях, докато един от тях, без предупреждение, започнал да размахва среден пръст, пише Дир.бг. Опозицията във Франция моментално вкара в политическа употреба снимката и използва смущаващия момент като възможност за сериозни критики срещу Макрон. Стигна се до твърдения, че президентът срами страната и към катастрофалната афера “Бенала” добавя нова – “Аферата с пръста”. “Ние дори не намираме думи, за да изразяваме възмущението си. Франция със сигурност не заслужава това. Това е непростимо!”, написа в профила си в Марин Льо Пен, лидер на френския Национален фронт. Недоволните подчертаха също, че хората в опустошените от Ирма карибски владения на Франция очакват по-скоро помощ, отколкото серия от противоречиви селфита.  ", "date": "2018.10.02", "title": "Макрон и един среден пръст"}
{"url": "http://www.classa.bg/%D1%81%D0%B2%D1%8F%D1%82/item/387912-%D0%B7%D0%B0%D0%B5%D0%B2-%D0%B8-%D1%86%D0%B8%D0%BF%D1%80%D0%B0%D1%81-%D1%81%D0%B0-%E2%80%9E%D0%BC%D0%BE%D0%BC%D1%87%D0%B5%D1%82%D0%B0-%D0%BD%D0%B0-%D1%81%D0%BE%D1%80%D0%BE%D1%81%E2%80%9C", "text": "Според испанския вестник „Ел Паис“ референдумът в Македония претърпя тежък провал. Македонците масово го бойкотираха. Едва около 37% отидоха до урните. От гласувалите над 90% гласуваха “за”. Референдумът няма юридически последствия. Не помогна огромният дипломатически натиск на колективния Запад. Етническите албанци гласуваха масово „за“. Премиерът Еди Рама от Тирана им даде шумно такива указания един ден преди вота. Френският вестник „Фигаро“ оцени въпроса на македонския референдум като „анекдотичен“. Естествено. Той съдържаше три отделни въпроса!     На практика се провали премиерът и политикът Зоран Заев, а не референдумът. А той имаше за македонския премиер стойност на вот на доверие. Процедурата за ратифициране на Преспанското споразумение предстои. Битката ще бъде в парламента в Скопие. Възможно е преди това да има предсрочни избори. Македонците са масово за влизане на Македония в ЕС. Македонците са масово против смяната на името на тяхната държава. По-ясно казано, не желаят да правят компромис със своята национална култура и идентичност. Нещо, което неистово желаят либералните глобалисти. Македонците им се противопоставиха много ясно! Няколко дни преди референдума испанският вестник „Ел Паис“ написа с едър шрифт, че вотът в Македония посяга основно и директно на „националната идентичност“. Не е ясно дали нашите съседи въобще подкрепят влизането на Македония в НАТО. Не ги питат в социологическите изследвания. Алексис Ципрас незабавно подкрепи в тежкия момент своя македонски колега. Естествено. Публична тайна е, че Заев и Ципрас са „момчета на Сорос“. В случая те са като „скачени съдове“. И двамата играят в една и съща чужда стратегия на Балканите. И на двамата след референдума им предстоят персонални проблеми. Не е лесно да си водещ геополитик и политик по нашите земи. Винаги и навсякъде за да оцелееш трябва да си носиш тубичка Bengay за кръста и много вазелин. Абсолютно е противопоказно да ползваш Ginko Biloba за укрепване на паметта. Радвам се за нашите македонски братя и сестри. Те показаха, че някъде дълбоко в своите души за запазили чувството и рефлекса за самосъхранение, които ние сме позагубили. Май се оказва, че те са по-българи от нас…  ", "date": "2018.10.02", "title": "Заев и Ципрас са „момчета на Сорос“"}
{"url": "http://www.classa.bg/%D1%81%D0%B2%D1%8F%D1%82/item/387913-%D0%BA%D0%B0%D0%BA-%D0%B8%D1%82%D0%B0%D0%BB%D0%B8%D1%8F-%D1%81%D0%B8-%D0%B2%D1%80%D0%B5%D0%B4%D0%B8-%D1%81%D0%B0%D0%BC%D0%B0", "text": "Кредитоспособността на Италия сега зависи изрично от управляващите популисти. Голямото бягство от италиански активи само може да се засилва. Няма съмнение. Бюджетът, който италианското правителство е на път да прокара, е удивителен акт на икономическо самовредителство. Отстраняването на щетите може да отнеме дълго време. Мерките, изложени в общи линии в нощта на четвъртък срещу петък, нарушават правилата на предпазливото управление на дълга с цел да се финансират разходи, които няма да направят кой знае какво, за да подобрят конкурентоспособността на Италия. Нещо по-важно, те казват на инвеститорите, че популистите имат решаващата дума в правителството. Кредитоспособността на Италия сега е равнозначна на тази управляващите партии – Лигата и Движение „Пет звезди“. Италианското правителство си е поставило за цел бюджетният дефицит догодина да бъде 2,4% от брутния вътрешен продукт (БВП) – повишение спрямо прогнозното равнище от под 2% тази година. Промяната е само малка част от сумата, която ще е необходима за финансиране на прахосническото коалиционно споразумение между Лигата и Движение „Пет звезди“. Тя обаче означава огромна разлика спрямо 0,8% за дефицита, прогнозиран от предишното правителство през пролетта. Тези промени може да изглеждат незначителни, но те трябва да бъдат разглеждани в контекста. Държавният дълг на Италия възлиза на над 130% от БВП – най-големият в еврозоната след гръцкия. През последните няколко години Италия извлече полза от свръхниските лихвени проценти благодарение на програмата на Европейската централна банка (ЕЦБ) за количествено облекчаване. ЕЦБ сега се отказва от нетните изкупувания (въпреки че ще продължи да реинвестира в акции), оставяйки правителствата с много по-тънка защитна мрежа. Сега не е време за прахосничество. Икономическият растеж на Италия е подобен случай. Правителството се радва на етап на умерен растеж след една дълга рецесия. Предпазливата бюджетна политика би препоръчала до известна степен рязко свиване на дела на дълга от БВП, за да бъде създаден фискален буфер за времето, когато удари следващата рецесия. Разбира се, икономиката на еврозоната се забавя, което налага по-леко натискане на спирачките. Новият целеви бюджетен дефицит обаче е прекалено висок. Един разумен компромис можеше да бъде на равнище от около 1,6%, както предложи първоначално министърът на икономиката и финансите Джовани Триа. Това, което е по-лошо, е, че допълнителните кредити ще бъдат използвани за „подаръци“, които чисто и просто ще влошат структурните проблеми на Италия. Един по-разумен план би предвиждал страната да взима повече кредити, само за да инвестира повече. Вместо това новото правителство планира да понижи възрастта за пенсиониране за някои работници и да повиши рязко най-ниските пенсии. Това ще направи пенсионната система по-малко устойчива в бъдеще, давайки заден ход на проведените в последно време реформи, които я поставиха на здрава основа. Предприетите мерки освен това не са особено справедливи. В Италия има дълбоко разделение между поколенията, което се влоши след началото на финансовата криза. Лигата и Движение „Пет звезди“ ще направят така, че по-младите работници днес да плащат за подаянията за хората над 60-годишна възраст. Този бюджет е ясен знак за това кой ръководи правителството. Движение „Пет звезди“ и Лигата дадоха заден ход по много обещания, като рязкото понижаване на данъците върху доходите. Въпреки че ще има данъчни намаления, те ще бъдат само за някои самонаети работници. Двете партии обаче проявиха много по-голяма настойчивост през последните няколко седмици, като изолираха Триа, който спечели доверието на пазарите. Италианският министър на финансите избра да не подава оставка, според слуховете, по съвет на президента Серджо Матарела. Дори обаче да остане, той изглежда „бита карта“. Неговите планове неведнъж бяха пренебрегнати от лидерите на Движение „Пет звезди“ и на Лигата, Луиджи Ди Майо и Матео Салвини. Те, а не той, ще определят икономическата политика на Италия. Ди Майо и Салвини, разбира се, имат демократичен мандат. Това обаче няма да спре голямото бягство от италиански активи, което започна в петък и може да се засили. Инвеститорите трябва да решат дали да дават парите си на страна, чиито истински ръководители са Ди Майо и Салвини. Това не е вълнуваща перспектива.   БТА", "date": "2018.10.02", "title": "Как Италия си вреди сама"}
{"url": "http://www.classa.bg/%D1%81%D0%B2%D1%8F%D1%82/item/387905-%D0%BA%D0%B0%D0%BD%D0%B0%D0%B4%D0%B0-%D0%B8-%D1%81%D0%B0%D1%89-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%BD%D0%B0%D1%84%D1%82%D0%B0", "text": "САЩ и Канада се договориха за осъвременяване на Северноамериканското споразумение за свободна търговия (НАФТА) и запазването му като тристранен пакт с Мексико, предадоха световните агенции, като се позоваха на канадски медии и запознати източници.   Телевизия Си Би Си съобщи, че САЩ и Канада са постигнали споразумение «по ключови раздели на нов договор НАФТА». Канадски източници, запознати с преговорите, казаха, че страните са се споразумели за засилване на американския достъп до канадския пазар на млечни продукти и защита на Канада от евентуални американски мита, засягащи автомобилната индустрия.     Споразумението беше постигнато след двудневни преговори и преди определения краен срок, който изтичаше тази нощ. Снощи канадският министър-председател Джъстин Трюдо свика правителствено заседание за обсъждане на преговорите за НАФТА. Американски служител заяви по-рано, че САЩ и Канада са «много близо» до сделка. САЩ вече бяха постигнали двустранно споразумение с Мексико. Съобщено беше, че канадската външна министърка Кристия Фриланд е отменила своето планирано за днес обръщение пред Общото събрание на ООН заради преговорите. Запознат източник каза, че американският президент Доналд Тръмп е одобрил споразумението за осъвременяване на НАФТА.  ", "date": "2018.10.02", "title": "Канада и САЩ се договориха за НАФТА"}
{"url": "http://www.classa.bg/%D1%81%D0%B2%D1%8F%D1%82/item/387906-%D0%B1%D1%80%D0%B5%D0%BA%D0%B7%D0%B8%D1%82-%D1%81%D1%82%D1%80%D1%83%D0%B2%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-500-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0-%D1%81%D0%B5%D0%B4%D0%BC%D0%B8%D1%87%D0%BD%D0%BE", "text": "Решението на Великобритания да напусне ЕС струва на правителството по 500 млн. британски лири (650 млн. долара) седмично, сочи публикувано днес проучване, пише Reuters. Икономическите последици от Brexit са обект на напрегнати спорове във Великобритания, като поддръжниците и противниците на излизането от ЕС използват положителните и отрицателните данни, които се появяват, за да подкрепят тезите си, отбелязва агенцията. Центърът за европейска реформа – изследователска група, съсредоточена върху ЕС – съобщи, че британската икономика е с 2.5% по-малка, отколкото ако британците не бяха решили да излязат от блока на референдума през юни 2016 г. Заключенията на центъра са базирани на последиците за икономиката до края на юни 2018 г. Държавните финанси са ощетени с 26 млрд. паунда годишно, което е равно на 500 млн. паунда седмично.     Центърът, който се самоопределя като проевропейски, но с критично отношение, посочи, че е създал модел за това как би могла да се представи британската икономика, ако през 2016 г. бе гласувано за оставане в ЕС. Групата отбеляза, че анализът ѝ се основава на 22 развити икономики с характеристики, близки до британската. За първото полугодие на тази годината британската икономика отчита най-слаб растеж от второто полугодие на 2011 г. насам, като компаниите намаляват инвестициите, което подсказва, че са предпазливи преди Brexit. Само шест месеца преди напускането, което трябва да стане на 29 март догодина, британският премиер Тереза Мей предупреди, че преговорите са в задънена улица и че ЕС трябва да представи нови предложения за споразумението за Brexit. Много ръководители на компании и инвеститори се опасяват, че политиката може да провали споразумението и петата по големина икономика в света да излезе от ЕС без договор. Според тях това ще уплаши финансовите пазари и ще наруши основни търговски артерии.    ", "date": "2018.10.02", "title": "Брекзит струва на Великобритания 500 млн. паунда седмично"}
{"url": "http://www.classa.bg/%D1%81%D0%B2%D1%8F%D1%82/item/387907-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%C2%AB%D1%80%D1%83%D1%81%D0%BA%D0%B8%D1%82%D0%B5-%D1%85%D0%B0%D0%BA%D0%B5%D1%80%D0%B8%C2%BB-%D0%B7%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D0%BD%D0%B5-%D0%BD%D0%B0-%C2%AB%D0%B2%D0%B8%D1%80%D1%83%D1%81%D0%B0-%D0%BF%D1%83%D1%82%D0%B8%D0%BD%C2%BB", "text": " от групата Fancy Bear, уж свързани с Русия, са разработили „страшно“ кибероръжие, пише The Daily Beast. „ Ако този нов вирус на Путин се добере до вас, то можете да не си правите труд да чистите твърдия диск. Просто изхвърлете компютъра си»  - се казва в статията, предава „ИноТВ“. Авторът на статията пише, че „ руското ГРУ“ уж е разработило и започнало да прилага вреден код, който в буквалния смисъл е невъзможно да бъде изтрит. Този код е способен да преживее даже пълно форматиране на твърдия диск и позволяв а “на хакерите на Кремъл да се връщат отново и отново“.     Твърди се, че  вирусът пренаписва кода на компютърния чип UEFI – блока на платката-майка, който контролира процесите на зареждане и презареждане. В случай, че вирусът попадне в компютъра преинсталирането на операционната система или подмяната на твърдия диск няма да помогне да се избавите от него , уверява авторът. Вирусът е открит от специалисти от европейската компания ESET. Те считат, че зад неговата разработка стои хакерската група Fancy Bear. Изследователите от ESET са нарекли вируса LoJax. Според тях това е само част от голяма „главоблъсканица“. Специалистите са започнали да търсят други компоненти в Източна Европа и на Балканите, където вирусът се е появявал „по разпознаваеми“ кодове на Fancy Bear. Вредната програма в UEFI служи нещо като телохранител за фалшивия агент на програмата LoJack.  При всяко презареждане разбитият чип проверява дали разработения за оперативната система Windows вирус се намира на твърдия диск и в случай на липса го преустановява. В статията се твърди също, че „развитата вредна програма“ показва, че Кремъл „продължава да инвестира в хакерски операции“. „ Руските кибератаки не срещат съпротива. И докато няма сдържане, те няма да спрат и ще бъдат все повече и повече вискотехнологични“ - заяви бившият агент на ФБР Клинт Уотс.     Превод: М.Желязкова", "date": "2018.10.02", "title": "Обвиниха «руските хакери» за разработване на «вируса Путин»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387908-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5-%D0%B8-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%B7%D0%B0-%D1%81%D0%B2%D1%80%D1%8A%D1%85%D1%86%D0%B5%D0%BD%D0%BD%D0%BE%D1%81%D1%82", "text": "Македонският референдум се провали. Сега из социалните мрежи някои се подиграват с \"глупостта на македонците\". Но това не е глупост, а комплекс за свръхценност.  Всички на Балканите го имат. Включително България.   \"Подкрепяте ли членство в ЕС и НАТО с приемане на Договора между Република Македония и Република Гърция?\" - така бе зададен въпросът на референдума в Македония, провел се вчера. Резултатът вече е известен на всички: провал. Но Европа помни и други подобни сценарии. На властта явно не ѝ върви с референдумите. Като започнем от референдума за Европейската конституция, минем през абсурдното допитване на Сириза за кредиторите и стигнем до българския референдум за електронното гласуване, италианската реформа на Сената и Брекзита. Всеки път резултатът е: провал, напрежения или дори предсрочни избори.     Една от причините за това развитие вероятно е възходът на националпопулистите. Представете си само днес в Бългрия, при така укрепилите се във властта Нинова и Каракачанов, да се направи следното допитване: Съгласни ли сте да затворим поетапно блокове 1 до 4 на АЕЦ Козлодуй, за да ни приемат в ЕС? Представяте си какъв щеше да е резултатът, нали? Вярно е, че хитрото поставяне на въпроса може да предопредели отговора. Така през 1991 година попитаха македонците дали са съгласни да се отделят от Югославия и по-нататък да се интегрират в една нова Югославия - демек и тако, и вако. В сегашния референдум дори не се споменава името \"Северна Македония\", а се търси консенсус около присъединяване към НАТО и ЕС. Е да, ама гражданите взеха, че отговориха на друг въпрос (или по-точно - не отговориха), който звучи така: харесвате ли политиците, нашите, гръцките, европейските? Колко македонци има в Македония?   Разбира се, резултатът от това допитване може да се тълкува по различни начини. Няма 50% участие, но пък над 91% от гласувалите са били \"за\". Основната несигурност обаче е в това, че никой не знае колко хора реално живеят в страната. Последното преброяване от 2011 беше отменено, защото управляващите тогава се уплашиха, че албанците ще се окажат не 20%, както те твърдяха, а по-скоро 30%. Официално гласоподавателите в списъците са 1 800 000. Бившият премиер проф. Бучковски обаче твърди, че реално в Македония едва ли има повече от 1 300 000. В такъв случай, ако вземем бройката на гласувалите 657 000 души и преизчислим резултата - дали няма да е над заветните 50%? Така или иначе референдумът беше консултативен. Премиерът Заев вече обяви победа и хвърли топката в полето на опозицията. Ще даде ли ВМРО, асоциирана към ЕНП (т.е. подлежаща на натиск оттам), необходимите десет гласа, за да минат конституционните поправки? Можем да си представим дори задкулисна сделка, при която на разследвания в момента Груевски и хората му се предлага смекчаване на обвиненията в замяна на подкрепа. Ако пък Заев държи на думата си и тръгне към предсрочни избори, десните ще се окажат палачи на европейското бъдеще и прочие. В такава перспектива се очертава и значително по-голяма роля на албанските партии, а оттам - вероятно стъпки към по-ясно очертана двунационална държава в стил Белгия. Из социалните мрежи се носят подигравки с глупостта на македонците, които \"се самозакопаха\", но всъщност не става дума за глупост, а за онзи свръхценностен комплекс, който на Балканите имат всички. Македонците си представят, че страната им е на супер важен кръстопът, откъдето ще минат и тръбите на руския газ, и бежанците, \"пуснати\" от Ердоган, и южният фланг на НАТО. Кой не се изсипа да ги агитира; германският министър Маас чак пусна шегата: \"Ако искате да срещнете германски министър, идете в Скопие\". Човек ще си помисли, че не една малка страна се опитва да се примъкне към Европа, а точно обратното - че Брюксел ѝ повтаря \"Присъединете се към нас, че без вас сме съвсем зян\". Македонската драма става още по-историческа заради намесата на Русия, която откровено заявява, че е против предвижданото разширение на НАТО и същевременно тайно подкрепя изблиците на национална гордост с пари (такова нещо се чу и за Гърция) и фалшиви новини като тази: ЕС се готвел да напълни китна Македония с бежанци, та затова толкова настоявал. Не е за подценяване и подкрепата на Орбан, превърнал се в знаме на европейската дезинтеграция. Е, как да не се чувстваш важен, като си попаднал между чука и наковалнята на такъв чутовен сбъсък! Само че, ако не използват този звезден момент - докато на власт в Гърция е сговорчивият анти-националист Ципрас, преди западният свят окончателно да е завладян от национал-егоисти и Тръмп да е закрил НАТО, докато българското и австрийско председателство все още напомнят на всички, че има Балкани - македонците просто ще слязат от дневния ред на Запада. Държавата БЮРМ постепено ше се изпразва от хора, може би албанците ще започнат да не се чувстват добре в нея, а Скопие вместо в пакет със Сърбия и Черна гора ще бъде изтикано към резервната скамейка до Босна и Косово. Безсмислените балкански културни войни   Пъченето с исторически гордости в балканския ареал има за цел да избие тъжното усещане, че сме малки и незначителни. Вероятно затова македонците са се хванали с този пусти Александър Македонски - поне едно нещо да има, с което да ги свързват. Трудно е за страни като балканските да се наложат на световния пазар с някаква национална марка, да заемат позиции по международни конфликти, да удивят света с научни открития. От това самочувствието, разбира се, страда. Затова пък много по-лесно е да се получи признание в полето на въображението - да уважават името на страната, да признаят езика ѝ. Така са всички на Балканите - начело с гърците, задали модела на туристическия национализъм в региона: монополът върху античното наследство за тях е въпрос на живот и смърт. Понякога набези правим и ние, българите, наследници на траките (население елинизирано също като и древните македонци), мъчейки се да отмъкнем я Орфей, я Дионисий. Всеки е наясно, че безсмислените балкански културни войни скриват едни съвсем други сюжети. В началото Гърция се заинати от солидарност с традиционно близката ѝ Сърбия, от която Скопие се отделяше. Груевски пък пое курса към антиквизация, за да укрепи властта си като измисли дясна (и антибългарска) идентичност, съответно произвеждайки необходимите врагове. Казват, че проектът \"Скопие 2014\" отивал към милиард евро, много от тях откраднати (добре, че е използван и доста стиропор - така по-лесно може да се премахва построеното сега по Преспанския договор). Антиквизацията обаче допълнително вбеси Гърция, която трябваше по някакъв символичен начин да отреагира на дълбокото унижение около финансовата криза и \"диктата\" на Тройката кредитори. И така: гърците се подчиниха на остеритета, но пък решиха да покажат на света как наказват \"крадците на история\" и т.н..Символната политика има тази особеност да се забърква все повече и повече, за разлика от прагматичната, при която проблемите се решават и просто отпадат. Така че много ще е добре сега Скопският парламент просто да си намери някакво оправдание (нереални избирателни списъци, 91% от гасувалите за...) и да приеме смяната на името, за да може всички в този регион да продължат напред. Този спор взе да омръзва, а след досадата, знаем го добре - идва ред на забравата.", "date": "2018.10.02", "title": "Македонците и балканският комплекс за свръхценност"}
{"url": "http://www.classa.bg/%D1%81%D0%B2%D1%8F%D1%82/item/387904-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D0%B8%D0%BD%D1%82%D0%B5%D1%80%D0%BF%D1%80%D0%B5%D1%82%D0%B0%D1%86%D0%B8%D0%B8%D1%82%D0%B5", "text": "Причини за всяка загуба винаги могат да се намерят. Каквото и да си говорим, Зоран Заев беше изправен пред едно херкулесовско изпитание с този референдум, целящ промяна на името на Македония. Дори само да вземете предвид факта, че в Македония, подобно на България (но доста по-сериозно), се гласува по неактуални избирателни списъци с множество от т.нар. \"мъртви души\" - фактор, който малко или много наклони везните в едната посока. И все пак не е единственият, който оказа влияние тук. И най-малкото - далеч не най-важният. Когато нещата опрат до национална гордост, особено в сегашните времена на надигащ се национализъм (на места в неговите все по-крайни форми), всяко нещо има значение.  А на практика македонският премиер поиска от сънародниците си, които повече от десетилетие бяха убеждавани от собствените си управляващи, че са едва ли не най-великият народ на Земята, да гласуват за смяната на името на собствената си държава (та била и тя само на 27 години), за да задоволят желанието на Гърция, която на свой ред да ги пусне в НАТО и до чакалнята за ЕС.     Да, това е една доста изкривена представа по темата, но е и доста популярна сред самите етнически македонци. Защото на практика до настоящите малко над 36% избирателна активност се стигне, след като етническите албанци в страната бяха призовани да подкрепят вота. Още преди самото допитване социологическите изследвания показваха, че над 66% от етническите македонци (ако въобще можем да говорим за подобно нещо като етнически македонци) са срещу постигнатата спогодба с Гърция.  За мнозина от тях, особено сред по-възрастните хора, подобно нещо се равнява на национално предателство. И тези хора пламенно вярват в това, особено след като тази им вяра бива обилно подхранвана с крайни националистически послания, с натрапване на страх, че останалите балкански държави искат да унижат Македония и да й се присмеят. И ВМРО-ДПМНЕ, и руски тролове и медии се включиха в кампанията да убеждават, че гласуването само ще донесе срам на страната, ще я лиши от името й и в крайна сметка няма да даде нищо на македонците в замяна. И мнозина повярваха. Така след една остра кампания, попитани дали искат бъдеще в Обединена Европа и НАТО, 2/3 от македонците предпочетоха да замълчат. Сега топката пада в полето на Събранието на Македония, което трябва да определи дали държавата да запази името си, или към него да добави едно Северна, с което да реши почти 28-годишния спор с Гърция. А там нещата вече опират до тежки сделки (ако въобще ВМРО-ДПМНЕ решат да преговарят). И честно казано само сериозен международен натиск е способен да \"избабува\" такава сделка между управляващите и опозицията. В тази кампания се видя отново сблъсъкът между желанието за прогрес и реформи, от една страна, и страха от промяната и изолационизма, диктуван от мними обиди на националната гордост. Една кампания между надеждата за бъдеще и здравото вкопчване в миналото. А този рунд го взе миналото. Както Македония, така и Бълългария, са държави, които в последните години се превръщат в поле на пропагандата, където всеки опит за промяна, реформи и развитие често бива отхвърлян от именно това вкопчване в идеята, че някой иска нещо да ни изменти.  Истината обаче е, че ако хората сами не стигнат до идеята за промяна, винаги ще се намери някой, който да се възползва от ситуацията, представяйки новото като измама и опасност. И винаги ще си седим на едно и също място.", "date": "2018.10.02", "title": "Войната на интерпретациите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387899-%D1%81%D0%B5%D0%BA%D1%81%D0%B8-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%BF%D1%80%D0%B8%D0%BC%D0%B0%D0%BC%D0%B8", "text": "Учителка по физическо е правила секс с ученик по време на полет в тоалетната на самолета, а след това му казала, че той я е забременил. Това стана ясно по време на слушания в британски съд тези дни, пише в. \"Дейли Мейл\". 29-годишната Еленор Уилсън, както се твърди, е правила секс с момчето по време на полет, когато тя и учениците се връщали в Лондон от екскурзия до Швейцария преди три години.      Даскалицата подмамила младежа в тоалетната, там те правили секс, а след това си разменили и телефонните номера. В съда Уилсън пледира невинна по обвиненията в злоупотреба с позиция и секс дейност с дете през август 2015 година. Прокурор Вирджиния Корнуол заяви в съда в Бристол, че учителката \"е била жена, която е имала порочна връзка с момче. Тя е била любителка на риска\". Според прокурорката, учителката е знаела, че е имало неприлично поведение с ученика извън училище, но нищо сексуално. Също се твърди, че Уилсън, която по онова време е била на 26 години, е накарала момчето да напусне приятелката си.", "date": "2018.10.02", "title": "Секси учителка примами..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387900-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0-%D1%88%D0%B0%D1%88%D0%BD%D0%B0", "text": "Моника Валериева тотално шашна феновете си в социалната мрежа. Красавицата показа видео, на което бута тлъсти пачки в задника на палав стриптизьор.      Силиконката в момента е в Калифорния, където се радва на хубавото време. Вечер обаче бившата брадърка се отдава на разврат. На стори в \"Инстаграм\" брюнетката показа как палува в американски бар.      Пред нея на пилон стои добре сложен младеж, прикрил атрибутите си с кожени слипове.      Докато той се гърчи в еротичния си танц на земята, Валериева се приближава и започва да пъха банкноти в дупето му.      Тя обаче явно е забравила съвсем задръжките си. След горещите видеа, тя показа как кара ролери по голо дупе край плаж в Калифорния.", "date": "2018.10.02", "title": "Моника Валериева шашна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387901-50-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BA%D0%B8%D1%82%D0%B0%D0%B9%D0%BA%D0%B0,-%D0%BA%D0%BE%D1%8F%D1%82%D0%BE", "text": "Прославилата се в цял свят 50-годишна китайка Лиу Йелин разкри малката си тайна, благодарение на която изглежда толкова млада, съобщава „Дейли мейл”. Йелин признава, че вече 30 години активно се занимава със спорт. Най-много обича да плува в открити водоеми и не се отказва от това дори и през зимата.   Тя е преплувала 40-километровия Малакски пролив, скачала е с парашут от 4,5 км. височина и е правила йога при минус 30 градуса.     В последно време младоликата китайка, която е пенсиониран библиотекар и изключително популярен блогър, се е запалила по свободното гмуркане и взима уроци по плажовете на Филипините.     „Винаги съм обичала морето и мога да плувам под вода, но сега си намерих ново предизвикателство.     Искам да се гмурна възможно най-дълбоко без всякакво оборудване”, разказва тя.     50-годишната жена признава, че новото й увлечение е доста трудно, защото да не си поемаш дъх под водата 3 минути било „непоносимо болезнено”.         Бизнес партньорът на Йелин е на мнение, че тя променя стандартните за красота в Китай.     „По-рано за красиви се смятаха слабите скромни момичетата с бяла кожа, но Лиу постепенно разрушава стереотипите.     Тя е смела, не се страхува да пробва нови неща и аз лично се възхищавам на мъжеството й”, казва той.     Китайката се шегува, че главната цел в живота й е „да пътува по света и да носи красиви бански”.     Тя се надява да съхрани красивата си външност поне до 80-годишна възраст.     А 23-годишният й син отбелязва, че му е много трудно да си намери приятелка, защото всички мислели, че майка му всъщност му е гадже.", "date": "2018.10.02", "title": "50-годишната китайка, която..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387902-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5", "text": "Побесняла от унижение жена развали футболен мач, като нахлу на терена и започна да дърпа и удря един от играчите, пред втрещените погледи на съотборници и съперници. Реферът реагира най-адекватно при неочакваното нахлуване, като изсвири и прекъсна срещата, докато трае разчистването на сметки. \r\n Действието се развива на мач в Шонгин, Китай. Оказа се, че нахлулата на терена жена е любовница на футболиста, разбрала твърде късно и то от други източници, че гаджето й си има съпруга. \r\n   Гузният прелюбодеец опита да се измъкне, докато прелъстената жена дърпаше червената му фланелка и го налагаше по главата, крещейки: \"Ти си женен и пак продължаваш да хойкаш? Питам те: \"Женен ли си?\" На жена ти може да не й пука, но не и на мен: женен ли си или не? Защо ми причини това? Лесна ли ти изглеждам?\" \r\n В края на клипа някои от съотборниците му неуспешно опитаха да го отърват от побеснялата му любовница. Не е ясно как е завършило разчистването на сметки, което се оказа нещо много по-сериозно от обикновено фенско нахлуване на футболен мач. \r\n    ", "date": "2018.10.02", "title": "Брутално отмъщение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387903-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес пазете не само своята нервна система, но и психиката на хората около вас. Понякога сте толкова агресивно настроени към всичко, което ви заобикаля, че отблъсквате хората. Ако е възможно, по-добре останете у дома и се отпуснете в уютна атмосфера. Възможно е вечерта, да бъдете поканени на романтична среща. ТЕЛЕЦ ( 21 април - 21 май )  Днес, трябва да реагирате адекватно на всичко, което касае вашата работа. Бъдете особено внимателни, когато общувате с шефа, за да не провалите кариерата си. В личния живот, ще се появи съперник - упорит и принципен. Ако искате да продължите връзката с избраника си, не се опитвайте да решавате ситуацията с агресия. БЛИЗНАЦИ ( 22 май - 21 Юни ) Днес, не приемайте всичко на доверие, по-добре проверявайте входящата информация по-сто пъти. Ако в работата си покажете инициативност и находчивост, само ще спечелите от това. Шефът със сигурност ще забележи вашето старание и търпение, защото проектите няма да бъдат лесни. Добър ден за тези, който са решили да променят сферата си на дейност.   РАК ( 22 юни - 23 юли ) Днес, може да се влюбите толкова искрено и твърдо, че самите ще бъдете изненадани. Отдавна мечтаете за такива чувства, но сега може да сте малко объркани. В областта на работата, докажете себе си, импровизирайте, така брилянтно, ще се справете със задачите. По отношение на здравето, трябва да си направите пълен преглед, ако имате хронични заболявания. ЛЪВ ( 24 юли - 23 август ) Днес, бъдете целеустремени във всичко, пред което се изправите. Не разчитайте на късмета и близките си приятели, а вземете в свои ръце собствената си съдба. През деня ще трябва да се изправите пред един неприятен човек, който отдавна ви има зъб. Но със вас шега не бива, особено ако ви разгневят или обидят. ДЕВА ( 24-ти август - 23 септември ) Днес, ще се нуждаете от бързи реакции в работата, както и от ясен план за действие. Ако разработите стратегия предварително, тогава няма да се заблудите в нищо. В любовта, се очакват интриги, клюки и завист. Ако наистина ви е скъп, любимия човек, обградете го от неприятностите. ВЕЗНИ( 24 септември - 23 октомври) Днес, не слушайте тези, които са по-малко опитни от вас. Поне така, ще се предпазите от ненужни съвети. Особено за това къде и с кого да работите. От хазарт и крайности, трябва да се пазите, ако не искате да загубите натрупаните средства. По-добре е да изразходвате потенциала си за добри дела и близките хора.   СКОРПИОН ( 24 октомври - 22 Ноември ) Днес трябва да изчислявате всяка стъпка, да избягвате спонтанните решения и да бъдете предпазливи. Един добър ден за сключване на брак, срещи и подаръци. Но ако плановете ви, от дълго време включват голям ремонт, може сериозно да помислите за това. Купете всичко, от което се нуждаете и вечерта маркирайте началото на процеса.   СТРЕЛЕЦ ( 23 Ноември - 21 Декември ) Благодарение на силната си енергетика, в живота ви, могат да влязат много достойни хора. От рутината работа, се откажете, в противен случай, само ще загубите времето си. Нито пари, нито перспективи, със сигурност няма да ви донесе. В бизнес комуникациите, ще имате късмет, но за разрешаване на финансови проблеми, все още не е дошло времето. КОЗИРОГ (22 Декември - 20 януари ) Не само ви очаква успешен, но и печеливш ден. Ако не работите сами, лесно ще може да се справите с много задачи. За да не създавате конфликт в екипа, опитайте се да сдържате понякога езика си. Може да мислите за другите всичко, но да казвате това на глас, не трябва.  ВОДОЛЕЙ ( 21 януари -  19  февруари ) Днес, избягвайте в личните разговори, моралните учения. Особено, ако хората, са по-възрастни и по-опитни от вас. Следете не само вашите думи, но и интонация. В личния ви живот, цари пълна хармония и няма от какво да се оплаквате. Единственият недостатък на този ден, ще е липсата на пари. Сигурно сте разчитали на голям бонус, но всичко се е оказало различно.   РИБИ ( 20 февруари - 20 март ) Днес смело, може да харчите пари за това, което е планирано. Това няма да повлияе твърде много на финансовото ви положение. През деня е възможно спешно бизнес пътуване, както и подписване на дългосрочен договор. Вечерта не се колебайте да се погрижите за външния си вид и да посетите фризьор или стилист.", "date": "2018.10.02", "title": "Дневен хороскоп 2 октомври"}
