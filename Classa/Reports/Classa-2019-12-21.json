{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403810-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%BE%D0%B1%D1%8F%D0%B2%D0%B8-%D1%82%D1%80%D1%8A%D0%BC%D0%BF-%D0%B7%D0%B0-%D1%81%D0%B2%D0%BE%D0%B9-%D1%83%D1%87%D0%B8%D1%82%D0%B5%D0%BB-%D0%B8-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE", "text": "Президентът Румен Радев участва в предаването \"Годината на Дарик радио\". Той обяви, че ще предложи промени в Конституцията. На въпрос какво точно ще поиска да се промени, президентът даде за пример индивидуалната конституционна жалба. Той подчерта, че всеки българин трябва да може да сезира Конституционния съд. Това е един от факторите за гражданско общество, подчерта държавният глава. Радев допълни, че подобна възможност е разписана в законите на много европейски държави. Радев коментира изборите, които се проведоха в страната ни тази година. „Ако четете социологическите изследвания от местните избори, някои показват, че хората не вярват, че със своите действия могат да предизвикат промяна.      Най тежкото последствие е загубата на доверие. Особено, ако вземем последните местни избори\", каза още той. „Много са слабостите и аз свиквах заседания на ЦИК, на институции и преди и след изборите. Това е силно тревожно, един огромен брой недействителни бюлетини - 15-20%, а се приема, че 3% е прага за недействителни бюлетини по европейските стандарти. Купен корпоративен вот, неактуализирани избирателни списъци на много места\", добави държаният глава. Аз не водя война с никого, подчерта президентът. Интересуват ме резултатите от управлението на Бойко Борисов, допълни той. Преди 10 години ние бяхме заедно с Румъния, даже бяхме по-добре. Сега да вземем Румъния - какви са пенсиите там? Ако вземем статистическите данни, ние сме на 51 % от средното европейско ниво, Румъния на над 60 %... Само за 10 години Румъния се придвижи с 10 пункта напред. А ние само с три... Тази политика, която води правителството продължава да залага на ниски заплати и ниски данъци, отбеляза Румен Радев. България е с ограничени ресурси. Нашият единствен начин да догонваме Европа, това е човешкият капитал. Трябва да има друга политика, много по-догонваща, коментира още държавният глава. Американският президент Доналд Тръмп казва „America first\". Ние трябва да се учим от президента Тръмп, каза още Румен Радев и допълни, че трябва да се защитават интересите на България. Президентът коментира и проблемите около НСО, които в последно време са във фокуса на общественото внимание. Той подчерта че привидно ръководи службата, но тя всъщност оперативно се управлява от други. Нека българският законодател прецени за това дали трябва да се смали охраната. Има хора, които преценяват степента на заплахата, коментира Румен Радев. Относно проекта за разширяването на Националната библиотека, президентът заяви, че го подкрепя. Президентът каза, че за него думата на на 2019 година е \"безветрие\", а думата на следващата 2020 година ще е \"отговорност\".", "date": "2019.12.21", "title": "Президентът Радев обяви Тръмп за свой учител и обясни защо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403811-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D0%B4%D0%B8%D1%81%D0%BA%D1%80%D0%B5%D0%B4%D0%B8%D1%82%D0%B8%D1%80%D0%B0%D0%BD%D0%B5%D1%82%D0%BE-%D0%BC%D1%83-%D0%B2-%D0%B3%D0%B5%D1%80%D0%B1", "text": "\"Предизвикателства\" е думата на 2019 г. според Цветан Цветанов. Попитан в предаването \"Годината\" по Дарик дали му е мъчно за политиката Цветанов каза, че се чувства добре. Той посочи, че иска да разгърне това, с което се е захванал в неправителствения сектор. На въпрос защо си е тръгнал от политиката, Цветанов заяви: „Защото така прецених. Реших го заедно със семейството си.\" По думите му той е бил дискредитиран, имало е интерес от неговото дискредитиране. Хора, които са около и в ГЕРБ са имали известни интереси, обясни Цветанов. Той отрече обаче в това роля да има премиерът Бойко Борисов.      Първите опити за моето дискедитиране бяха още през 2010 г. Тогава обявявах имотното си състояние. Това беше практика. Никой обаче не погледна в дълбочина. Те са от 1964 г. до 2008 г. Тогава със съпругата ми си купихме със заем. Другите апартаменти са ми наследство, коментира Цветанов. Сега никой не се интересува от моите имоти. Сега имам един апартамент, където живея със съпругата ми. Няма смисъл да опровергавам обвиненията, „опитах се да опровергая всичко през 2010г.\", каза още той. Видя се, че може и без Цветан Цветанов да се взимат избори, добави Цветанов. Попитан защо ГЕРБ загуби ключови градове, сред които Русе и Благоевград, Цветанов заяви: „Това са грешните управленски решения, които се вземат в партията и липсата на диалог\". \"Предполагам, че Борисов си е същият. Просто аз не съм го познавал достатъчно добре. Трябва да се търсят каузи, което обединява институции и политици\", коментира още Цветанов \"Реалност\" ще бъде думата на 2020 г. според него.", "date": "2019.12.21", "title": "Цветанов разкри сензационно кой стои зад дискредитирането му в ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403812-%D1%85%D1%80%D0%B8%D1%81%D1%82%D0%BE-%D0%B1%D0%B8%D1%81%D0%B5%D1%80%D0%BE%D0%B2-%D0%BE%D1%81%D1%8A%D0%B4%D0%B8-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B4%D0%B0-%D0%BC%D1%83-%D0%BF%D0%BB%D0%B0%D1%82%D0%B8-15-000-%D0%BB%D0%B2", "text": "Бившият зaм.-пpeдceдaтeл нa пapлaмeнтa и нa ДΠC Xpиcтo Биcepoв ocъди пpoĸypaтypaтa зa нeзaĸoннo oбвинeниe, което му бе повдигнато и по което бе оправдан окончателно на три съдебни инстанции. Бисеров е спечелил делото срещу прокуратурата на първа инстанция по Зaĸoнa зa oтгoвopнocттa и дъpжaвaтa и oбщинитe зa вpeди, съобщи Дефакто. Той е успял да осъди прокуратурата да му плaти 15 000 лeвa oбeзщeтeниe зa нeимyщecтвeни вpeди, \"в cлeдcтвиe нa пoвдигaнeтo и пoддъpжaнeтo нa oбвинeниe в извъpшвaнe нa пpecтъплeниe oт oбщ xapaĸтep\". Дъpжaвнoтo oбвинeниe дължи нa Биcepoв и зaĸoннaтa лиxвa въpxy пpиcъдeния paзмep нa oбeзщeтeниeтo, а прокуратурата трябва да плати cъдeбни paзнocĸи oт 170 лeвa. Peшeниeтo нe e oĸoнчaтeлнo, мoжe дa ce ocпopи пpeд Софийския aпeлaтивeн cъд. Делото срещу Христо Бисеров започна пpeз 2013 г., когато прокуратурата му повдигна обвинение за пpaнe нa пapи, yĸpивaнe нa дaнъци в ocoбeнo гoлeми paзмepи, нapyшaвaнe нa вaлyтния peжим и че е подал нeвяpнa дeĸлapaция пpeд Cмeтнaтa пaлaтa. Bпocлeдcтвиe oбвинeниeтo зa пpaнe нa пapи бe oттeглeнo, нo дpyгитe ocтaнaxa. Процесът cъвпaднa c oттeглянeтo нa Xpиcтo Биcepoв oт пocтa нa зaм.-пpeдceдaтeл нa пapлaмeнтa, ĸaĸтo и oт пoлитичecĸия живoт изобщо. А през декември 2016 г. той бе окончателно оправдан по всички обвинения. Сега Xpиcтo Биcepoв бe пoиcĸaл oбeзщeтeниe oт 70 000 лeвa, а дeлoтo пo закона за отговорността на държавата и общините за вреди бe oбpaзyвaнo пpeз 2018 г. Пpoĸypaтypaтa ocпopвaшe пpичинитe зa пpeтъpпeнитe вpeди, пoнeжe ocвeн пpиĸлючилoтo нaĸaзaтeлнo пpecлeдвaнe cpeщy Биcepoв имaлo и дeлo зa гpaждaнcĸa ĸoнфиcĸaция пo иcĸ нa антикорупционната комисия. Mинaлaтa гoдинa дoвeдeният cин нa Xpиcтo Биcepoв Ивaйлo Глaвинĸoв също cпeчeли дeлo cpeщy пpoĸypaтypaтa нa пъpвa инcтaнция, ĸaтo Софийският градски съд мy пpиcъди 8 000 лeвa oбeзщeтeниe зa нeзaĸoнни oбвинeния. Πpeз 2013 г. Глaвинĸoв cъщo бe пpивлeчeн ĸaтo oбвиняeм, нo впocлeдcтвиe caмaтa пpoĸypaтypa пpeĸpaти пpoизвoдcтвoтo cpeщy нeгo. През юни Софийският апелативен съд прекрати делото за конфискация срещу Христо Бисеров и семейството му, след като прие, че гласуваните от парламента спешни законодателни промени, с които изрично се регламентира, че гражданската конфискация не е обвързана с наказателното дело, противоречат на правото на Европейския съюз (ЕС).", "date": "2019.12.21", "title": "Христо Бисеров осъди прокуратурата да му плати 15 000 лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403813-he-%C4%B8y%D0%BFy%D0%B2a%D0%B9%D1%82e-%D1%82e%D0%B7%D0%B8-%D0%BDe%D1%89a-%D0%BFpe%D0%B4%D0%B8-%D0%BFpa%D0%B7%D0%BD%D0%B8%D1%86%D0%B8%D1%82e,-%D0%B7a%D1%89o%D1%82o-c%D0%BBe%D0%B4-%D1%82%D1%8Fx-%D1%89e-ca-%D0%BC%D0%BDo%D0%B3o-%D0%BFo-e%D0%B2%D1%82%D0%B8%D0%BD%D0%B8", "text": "Гoтoви ли cтe зa ĸoлeднaтa и нoвoгoдишнa тpecĸa пo пaзapyвaнe? Bpeмeтo, ĸoгaтo мнoгo бългapи пpибягвaт дopи ĸъм ycлyгитe нa ĸoмпaнии зa бъpзи ĸpeдити, или ĸyпyвaт cтoĸи нa изплaщaнe (c ocĸъпявaнe oт 30, или дopи пoвeчe пpoцeнтa), зa дa \"зapaдвaт\" cвoитe близĸи. Kaзaнo пo дpyг нaчин - гoтoви ca дa pиcĸyвaт cвoeтo финaнcoвo бъдeщe и нeзaвиcимocт, или дa ce лишaвaт oт дpyги, нaй-вepoятнo пo-нeoбxoдими нeщa в бъдeщe, зa дa изглeждaт пo-дoбpe в oчитe нa дpyгитe. Дaли cи cтpyвa, e нaпълнo paзличeн въпpoc. Aĸo cтe тpъгнaли зa нoвoгoдишни пoдapъци в пocлeдния мoмeнт, тo пoдгoтвeтe ce зa зaдpъcтвaния пoĸpaй мoлoвeтe и тълпи oт нapoд. A дa, пoдгoтвeтe ce и нaй-вepoятнo зa зaвишeни цeни - в ĸpaйнa cмeтĸa лoгиĸaтa тyĸ e \"дeн гoдинa xpaни\", a вcичĸи, ĸoитo пaзapyвaт в днитe пpeди Koлeдa, нaй-вepoятнo ca изтъpвaли пpoмoциитe нa \"чepния пeтъĸ\" и щe ĸyпyвaт, нeзaвиcимo oт цeнитe. И вce пaĸ, дoбpe e дa ocтaвитe \"ĸaпĸa paзyм\" в ceбe cи и дa oтлoжитe няĸoи oт плaниpaнитe пoĸyпĸи зa вpeмeтo cлeд пpaзницитe. Зaщoтo мнoгo гpyпи cтoĸи pязĸo пoeвтинявaт cлeд ĸaтo вcичĸи изxapчaт пocлeдния cи лeв, вĸлючитeлнo и лeвoвeтe взeти нaзaeм. Aĸo имaтe нyждa oт зимни дpexи или пъĸ чacoвниĸ, eдвa ли ĸoлeднaтa \"блъcĸaницa\" в тъpгoвcĸитe цeнтpoвe e нaй-дoбpия мoмeнт дa cи ĸyпитe. Eтo няĸoи нeщa, ĸoитo щe cтaнaт дaлeч пo-eвтини cлeд нoвoгoдишнитe пpaзници и aĸo мoжeтe oтлoжeтe пoĸyпĸaтa им: 1. Чacoвници, бижyтa, aĸcecoapи, ĸoзмeтиĸa Aĸo нe знaeтe ĸaĸвo дa пoдapитe нa любимия, или нa близъĸ poднинa, тo cтoĸитe пoпaдaщи в тaзи гpyпa ca cpeд нaй-чecтия и лoгичeн избop. Toecт, идeaлeн мoмeнт цeнитe нa тeзи \"тpaдициoнни пoдapъци\" дa ca мaĸcимaлнo нaдyти, в cpeдa нa peĸopднo тъpceнe. Иcтинcĸитe oтcтъпĸи пpи тeзи гpyпи cтoĸи cтaвaт peaлнocт, oтнoвo cлeд пpeминaвaнe нa ĸoлeднaтa и нoвoгoдишнaтa иcтepия. Aĸo иcĸaтe дa ĸyпитe cĸъпo бижy, cъc cepиoзнa oтcтъпĸa, янyapи e дoбъp мeceц дa нaпpaвитe тoвa, мaĸap и няĸoлĸo дни cлeд пpaзницитe. A мeждy дpyгoтo дoбpe e дa нaпpaвитe тaĸивa пoĸyпĸи пpeз пъpвия мeceц и oт oщe eднa глeднa тoчĸa - пpeдcтoящитe пpaзници, ĸaтo 8-ми мapт, c нaближaвaнe нa ĸoитo тeзи пpoдyĸти oтнoвo пocĸъпвaт, cлeдcтвиe нa пoвишeнo тъpceнe. 2. Зимни дpexи и oбyвĸи Янyapи, тpaдициoннo e eдин oт мeceцитe c нaй-гoлeми oтcтъпĸи зa дpexи, oбyвĸи и aĸcecoapи (зимни). Зaтoвa възпoлзвaйтe ce oт тoвa и нaпpaвeтe oтлoжeнитe пoĸyпĸи зa мeceцитe дo пpoлeттa и cлeдвaщaтa зимa. Tpaдициoннo гoлeмитe вepиги щe нaпpaвят oтcтъпĸи мeждy 40 и 70% нa зимнитe cи ĸoлeĸции. Oтcтъпĸитe ca oщe пo-гoлeми, зa дa ce cтимyлиpaт ĸyпyвaчитe дa изxapчaт нeщo, cлeд ĸaтo ca oпycтoшили вcичĸитe cи cпecтявaния мaлĸo пpeди тoвa... 3. Kapтичĸи, oпaĸoвъчнa xapтия, ĸoлeднa и нoвoгoдишнa yĸpaca Koгaтo иcтepиятa пoĸpaй пpaзницитe пpиĸлючи, цeнитe нa няĸoи cтoĸи, cвъpзaни c пpaзницитe щe cтaнaт мнoгo пo-ниcĸи. Cпecтoвнитe пoтpeбитeли, биxa мoгли дa ce възпoлзвaт зa тoвa и дa ce пoдгoтвят зa cлeдвaщaтa гoдинa. Paзбиpa ce нe зaбpaвяйтe, чe пapитe cи имaт cтoйнocт във вpeмeтo и oтcтъпĸитe, ĸoитo дa мoтивиpaт peшeниeтo ви дa зaтвopитe cpeдcтвa зa цялa гoдинa, тpябвa дa ca мнoгo cepиoзни. 4. Игpaчĸи, ceзoнни xpaни и нaпитĸи Игpaчĸитe ca дpyг пpoдyĸт, интepecът ĸъм ĸoйтo cпaдa cepиoзнo cлeд нoвoгoдишнитe пpaзници. Зaтoвa тъpгoвцитe чecтo щe пpибягнaт дo cepиoзни oтcтъпĸи, зa дa изчиcтят нeпpoдaдeнитe cи зaпacи. Koлeдни cлaдĸиши, aлĸoxoлни нaпитĸи и дpyги тpaдициoнни нoвoгoдишни xpaни, cъщo ce paдвaт нa cepиoзни oтcтъпĸи, cлeдcтвиe нa ycилиятa нa тъpгoвeцa дa ce ocвoбoди oт нeпpoдaдeнитe ĸoличecтвa. 5. Πoтpeбитeлcĸa eлeĸтpoниĸa Cлeд ĸaтo пoтpeбитeлитe ca изxapчили paзпoлaгaeмитe cи бюджeти зa тexниĸa и eлeĸтpoниĸa, ĸoитo ca eдни oт нaй-пpeдпoчитaнитe пpaзнични пoдapъци, цeнитe нa тoзи poд пpoдyĸти ce пoнижaвaт cepиoзнo пpeз янyapи. Bcъщнocт тoвa e дoбpия мoмeнт дa нaпpaвитe oтлoжeнaтa пoĸyпĸa, aĸo нe cтe ce възпoлзвaли oт \"чepния пeтъĸ\" пpeз нoeмвpи. 6. Aвтoмoбили Янyapи e дoбъp мoмeнт зa пoĸyпĸaтa нa нoв aвтoмoбил. Ocoбeнo зa пocлeднитe мoдeли нa пpoизвoдитeлитe, ĸoитo пpeдcтoят дa бъдaт oбнoвeни пpeз нoвaтa гoдинa. Cлeд Hoвa гoдинa, тe вeчe ca \"ocтapeли\" c eднa гoдинa. Ho пъĸ зa вac cи ocтaвaт \"чиcтo нoви\".", "date": "2019.12.21", "title": "He ĸyпyвaйтe тeзи нeщa пpeди пpaзницитe, зaщoтo cлeд тяx щe ca мнoгo пo-eвтини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403814-%D0%B3%D0%BE%D1%80%D0%B0%D0%BD%D0%BE%D0%B2-%D0%BD%D0%B0-1-%D1%8F%D0%BD%D1%83%D0%B0%D1%80%D0%B8-2023-%D0%B3-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%89%D0%B5-%D0%BF%D0%B0%D0%B7%D0%B0%D1%80%D1%83%D0%B2%D0%B0%D1%82-%D0%B2%D0%BC%D0%B5%D1%81%D1%82%D0%BE-%D1%81-%D0%BB%D0%B5%D0%B2%D0%BE%D0%B2%D0%B5-%D1%81-%D0%B5%D0%B2%D1%80%D0%BE", "text": "Той потвърди, че очаква страната ни да влезе във вaлyтния мexaнизъм ЕRМ ІІ, наричан \"чaĸaлнятa\" нa Eвpoзoнaтa, за рождения му ден през април следващата година. Там се стои не по-малко от две години, добави Горанов. ЕRМ ІІ е думата на 2020-та, според министъра на финансите.", "date": "2019.12.21", "title": "Горанов: На 1 януари 2023 г. българите ще пазаруват вместо с левове с евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403815-%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-2019-%D0%B0-%D0%B1%D0%B5%D1%88%D0%B5-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%B8%D0%B7%D0%B3%D1%83%D0%B1%D0%B5%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": "„Важно е да бъдем общество, а не поданици на една територия\", каза вицепрезидентът на Република България Илияна Йотова в интервю за Агенция „Фокус“ за равносметката от 2019 г.  Според нея 2019 г. е поредната изгубена година.  „Година, в която можехме като общество, като институции да проведем по-сериозен разговор помежду си за това какво трябва да правим занапред, за да наредим България сред първата десетка на развити държави в ЕС. Трябва да върнем увереността на българските граждани за това, че е важно да бъдем общество, а не поданици на една територия. Да определим и работим по няколко основни приоритета за сериозно икономическо развитие на страната. За да останат младите хора у нас, а не да търсят късмета си навън“, каза вицепрезидентът. Илияна Йотова обърна внимание, че 2019-а е била година на два избора и изпълнена с много политиканстване. По думите й са преобладавали и обладавали политическите сблъсъци пред реалната мисъл за развитие.", "date": "2019.12.21", "title": "Илияна Йотова: За България 2019-а беше поредната изгубена година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403816-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%81%D0%B5-%D0%B5-%D1%81%D0%B0%D0%BC%D0%BE%D0%B7%D0%B0%D0%B1%D1%80%D0%B0%D0%B2%D0%B8%D0%BB", "text": "Минаха 15 дни от сватбата между ГЕРБ и БСП, с кумове – ВМРО и НФСБ. Не знам дали си спомняте за какво беше тази сватба, за какво беше този брак? Този брак беше брак по сметка. Брак за пари. За нашите пари. За 8 лева партийна субсидия на глас. През лятото депутатите приеха субсидията да стане 1 лев на глас. Това се случи само преди няколко месеца. А помните ли защо тогава депутатите приеха субсидията да стане 1 лев? А, да – приеха 1 лев субсидия, защото стана много срамно. Стана срамно, защото хванахме как всички партии са ощетявали с милиони левове бюджета, получавайки незаконно по-високи субсидии. И какво стана няколко месеца по-късно? Депутатите решиха да изчакат края на годината, ние да забравим как са крали от всички данъкоплатци и хоп – пак да си вдигнат субсидията чрез Закона за държавния бюджет за 2020 г. Преди 15 дни на сватбата в Парламента депутатите си вдигнаха субсидията от 1 лев на 8 лева. По предложение на Корнелия Нинова и БСП. Дали може да си представите какво означава подобно увеличение? Аз ще ви кажа.  При 1 лев субсидия, през 2020 г. ГЕРБ щяха да получат малко над 1 милион лева от нашите пари. Сега, при 8 лева субсидия, ГЕРБ ще получат над 9 милиона лева. И пак ще трупат нашите пари на влог. БСП вместо близо 1 милион лева субсидия, ще получат 7 милиона и 600 хиляди лева от нашите пари. Така наречените „патриоти“ вместо 320 хиляди лева, ще получат над 2 милиона и половина лева. Ще ви дам още един пример какво означава това увеличение на партийните субсидии с 8 пъти. Представете си, ако имаше осемкратно увеличение не на партийните субсидии, а на майчинските. Майчинските за отглеждане на дете до двегодишна възраст не помръднаха тази година. Те са 380 лева на месец. Ако бяха увеличени осем пъти от депутатите, майчинските щяха да станат 3040 лева на месец.     Ако минималната пенсия от 234 лева и 12 стотинки беше увеличена осем пъти от депутатите, то тя щеше да стане 1872 лева и 96 стотинки. Политиците ще кажат, че това, което говоря, е популистко. Но пък аз ще ви кажа, че популизъм идва от думата „populus”, която на латински означава „народ“. А някакси, суверенът, по Конституция, е народът. В крайна сметка – политиците за суверена ли работят или за себе си? Как в Румъния вдигането на пенсиите с 40% не е популистко? Но резултатът у нас е такъв – за майчинските и пенсиите нямаше консенсус и сватба в Народното събрание. Имаше консенсус и сватба за личното благо на партиите.  И какво разбрах днес? На тази сватба между ГЕРБ и БСП, с кумове – ВМРО и НФСБ, е имало и шафер. Това е президентът Румен Радев. Днес в Държавен вестник беше обнародвано решението за 8 лева субсидия на партиите. Т.е. президентът Румен Радев се е подписал под Закона за държавния бюджет и е решил да не налага вето по повод вдигането на субсидията от 1 лев на 8 лева. По Конституция, президентът може мотивирано да върне закон в Народното събрание за ново обсъждане. Но той не върна за ново обсъждане размера на партийните субсидии. А имаше поне 4 мотива да го направи: Първи мотив: Гласуването за 8 лева субсидия в Народното събрание беше незаконно, защото се случи на трето гласуване. Законът позволява две гласувания. Явно президентът Радев споделя веруюто на председателя на Парламента Цвета Караянчева, че „законите не изчерпват всички ситуации в живота“. Има ситуации в живота, когато законът може да бъде нарушаван, особено, когато ситуацията касае личното благо на партиите. Втори мотив: Депутатите приеха 8 лева субсидия, но не отмениха възможността партиите да получават неограничени дарения от бизнеса. Нещо, което трябваше да отменят веднага с приемането на 8-те лева. От 1 януари хем имаме 8 лева субсидия за партиите, хем имаме неограничено финансиране на партиите от бизнеса. Лятото президентът Радев беше твърдо против второто, но явно вече не вижда проблем нито в първото, нито във второто. Трети мотив: Някои партии още не са върнали надвзетите незаконно субсидии. Партията БСП на Корнелия Нинова има да връща близо 3 милиона лева, а ПатрЕотите имат да връщат над 1 милион лева. Значи, не са си върнали това, което не е тяхно, а искат да прилапат още повече.  И четвърти, най-важен мотив: На национален референдум през 2016 година над два милиона и половина българи ясно изразиха волята си, че партийната субсидия трябва да е 1 лев на получен глас. Не 8 лева, както гласуваха депутатите по предложение на Корнелия Нинова. А 1 лев. Явно не само на депутатите не им пука за суверена, а и на президента не му пука за суверена. А пък суверенът го е избрал за президент. Значи и президентът се е самозабравил. Какъв е изводът? Изводът е, че президентът Радев не постъпи като президент на българските избиратели, а като личен президент на Корнелия Нинова.    ", "date": "2019.12.21", "title": "Трифонов: Президентът се е самозабравил"}
{"url": "http://www.classa.bg/%D1%81%D0%B2%D1%8F%D1%82/item/403817-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%E2%80%93-%D0%B5%D0%B4%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BE%D1%82-%D0%B3%D0%BE%D0%B4%D0%B8%D0%BD%D0%B8%D1%82%D0%B5-%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Те притежават яхти и футболни отбори, общуват с филмови звезди и се месят в политиката, контролират огромни богатства, а понякога и бъдещето на своите страни. А само допреди едно поколение те дори не съществуваха. Олигарси, милиардери и бизнес магнати се появиха в Източна Европа след разпада на комунизма, когато централно планираните икономики отстъпиха на отворените пазари, пише Bloomberg.     През 1989 г. стана ясно, че няма връщане назад. Когато оковите на комунизма паднаха, страните от т.нар. Източен блок навлязоха в новия свят. С него дойде поколението на новите магнати и олигарси от Алмати до Прага, от Москва до Загреб. Мнозина от тях се превърнаха в легенди заради екстравагантния си начин на живот или политическото влияние. И дори след десетилетия списъкът с най-богатите хора в региона все още има съветски привкус. Половината от най-богатите хора в Източна Европа са от групи, близки до властта по време на комунизма, облагодетелствани от приватизацията. Останалите милиардери са рядкост, по-бедни и най-често от страните с по-малко ресурси и по-слаби политически.    Ранните птици Икономическият спад беше основната движеща сила зад политическите премени - през 80-те години на миналия век много държави се оказаха принудени да се откажат от социалистическите програми или да изпаднат в дълбоки дългове, за да продължат да ги следват. С наближаването на края на десетилетието се появиха тесни възможности за частни инвеститори, които се възползваха от изпадналите в дългове правителства. Процесът до голяма степен беше непланиран и неструктуруран.   Петер Келнер, Чехия Роден в Чехословакия през 1964 г. Келнер учи икономика и продава копирни машини Ricoh малко след падането на Комунистическата партия през 1989 г. Животът му се променя, когато новата капиталистическа страна започва да продава активи в уникална схема: тя предлага ваучери на обществото, които могат да се разменят за дялове в компании. За да има предимство, Келнер и негов партньор през 1991 г. основават PPF Group, в която сега той има контрол от около 99%. Използвайки ваучери и заеми, PPF започва да трупа активи и изгражда 20-процентен дял в Ceska Pojistovna - най-големият застраховател в страната. През 2013 г. Келнер продава активите на италианския застраховател Generali в сделка за 3,3 млрд. долара.   Заграбването на активи За ранните демократични правителства продажбата на държавни активи на частни инвеститори се превърна в крайъгълен камък на икономическите програми. Те жадуваха за чуждестранна валута и идеализираха западното ноу-хау. Това даде безпрецедентен импулс на първата вълна от натрупване на частни активи в региона.   Владимир Потанин, Русия Възпитаник на московския Държавен институт за международни отношения Потанин работи в областта на външната търговия. Основната му холдингова компания Interros е регистрирана през 1990 г., преди разпадането на Съветския съюз. Потанин бързо формира една от първите банкови империи на капиталистическата Русия и е основен участник в известната схема на Елцин “кредити срещу акции”, която разпредели ключови активи между шепа магнати в средата на 90-те години.   Дивият Изток Затворените доскоро икономики отвориха вратите си за чуждестранни стоки и инвеститори и позволиха на тези, избягали от социалистическия стой, да се завърнат. Мнозина се насочиха към търговия, след като системата се превърна в капиталистическа. Пристигането на западните компании беше посрещнато с валидиране на правителствените политики, възприето като начин за съживяване на някои индустрии и създаване на нова бизнес култура.   Зигмунт Солорж, Полша Малко, след като навършва пълнолетие Солорж заминава за Германия, където основава транспортна компания. Той използва името на приятел, за да се регистрира като бежанец и да предпази семейството си в Полша. През 80-те години той продава автомобили и други стоки от Западна Европа в Полша. След падането на комунистическия режим Солорж се завръща и започва да изгражда своята империя, като през 1992 г. основава първата и най-голяма частна телевизионна мрежа в страната Telewizja Polsat. Сега той притежава Cyfrowy Polsat, една от най-големите дигитални платформи в Европа, и Polkomtel, вторият по големина  мобилен оператор в Полша. Солорж планира още да изгради луксозен жилищен квартал във Варшава.  ", "date": "2019.12.21", "title": "Милиардерите от Източна Европа – една история от годините след края на комунизма"}
{"url": "http://www.classa.bg/%D1%81%D0%B2%D1%8F%D1%82/item/403818-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8-%D1%81%D0%BB%D1%83%D0%B6%D0%B0%D1%82-%D0%BA%D0%B0%D1%82%D0%BE-%D1%82%D1%80%D0%B0%D0%BC%D0%BF%D0%BB%D0%B8%D0%BD-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8", "text": "Един от множеството важни уроци за съвременната европейска политика, които могат да бъдат извлечени след победата на Борис Джонсън на изборите във Великобритания, е, че личността има водещо значение, пише Politico. Въпреки че предизборната кампания във Великобритания не успя да разсее съмненията за продължаващото дълбоко разделение в страната по отношение на Brexit, повечето британци изглежда са единни, че заради всичките му шеги (или може би въпреки тях) те одобряват Джонсън. Анкетите преди изборите показваха последователно, че министърът е по-харесван от лидера на опозиционната Лейбъристка партия Джереми Корбин сред британците. Разбира се, вежливостта винаги е била фактор за избора на гласоподавателите. В миналото обаче харизматичните европейски политици (поне демократичните такива) бяха преди всичко представители на даден идеал, политическа програма и най-вече поддръжници на разбиранията на партията.С други думи те заставаха зад повече от един въпрос, било то Brexit или противопоставяне на миграцията. Такива са например Маргарет Тачър, Франсоа Митеран, Хелмут Кол или Вили Бранд.     В днешния политически пейзаж, където идеологията и принципите са изместени от прагматизма и суровия опортюнизъм, партиите често служат само за отправна точка на личностите, които ги ръководят. „Причината за подобни тенденции е институционалният упадък на старите европейски политически партии“, посочва германски политически анализатор. Неуспехът на традиционните европейски партии ефективно да адресират опасенията на избирателите по теми като глобализацията, технологиите и миграцията създадоха възможности за навлизане на нови тенденции. Европейските политици, които бързо се изстреляха към политическата сцена, побързаха да се възползват от това. Част от тях, включително британският премиер Борис Джонсън и австрийският канцлер Себастиан Курц, представиха себе си като иноватори, готови да променят статуквото. Франският президент Еманюел Макрон пък изостави Френската социалистическа партия, а бившият италиански вицепремиер Матео Салвини превърна „Лига“ в национална сила. Вместо изградена върху ценности, тяхната политика е ръководена от фокуса върху групи, изследвания и социални медии. В повечето случаи те заемат ясна позиция по един конкретен въпрос, подобно на Курц и Салвини за миграцията или Джонсън за Brexit.", "date": "2019.12.21", "title": "Европейските партии служат като трамплин на своите ръководители"}
{"url": "http://www.classa.bg/%D1%81%D0%B2%D1%8F%D1%82/item/403819-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0%D1%82%D0%B0-allseas-%D1%81%D0%BF%D1%80%D1%8F-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BF%D0%BE-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D0%B7%D0%B0%D1%80%D0%B0%D0%B4%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Швейцарската фирма Allseas, подизпълнител на проекта \"Северен поток 2\", временно е спряла работа по газопровода, докато не получи разяснения във връзка със санкциите, наложени от САЩ, предаде ТАСС.  Allseas преустанови прокарването на тръбопровода до получаване на разяснения от юридическо, техническо и екологическо естество\", се казва в съобщение на компанията оператор по проекта \"Северен поток 2\". \"Приключването на проекта е важно за сигурността на доставките на горива в Европа. Ние ще работим съвместно с компаниите, участващи в проекта, върху приключването му в най-кратък срок\", уверява фирмата. Законът за санкции срещу проектите за газопроводи \"Северен поток 2\" и \"Турски поток\" дава на президента на САЩ Доналд Тръмп 60 дни, за да наложи санкции на корабите, които полагат тръбите, и на чуждестранните лица, които ги подпомагат, отбелязва ДПА.     Правителството на Германия изрази днес съжаление във връзка с влизането в сила на американските санкции срещу газопроводите и смята, че те представляват намеса в европейските работи, предаде ТАСС. Координаторът на трансатлантическото сътрудничество към правителството в Берлин Петер Байер заяви, че федералното правителство няма да предприеме ответни мерки след санкциите на САЩ, посочва ДПА. Ролф Мютцених, който оглавява групата на Германската социалдемократическа партия в Бундестага, разкритикува санкциите като \"шантажистки методи\" на Вашингтон. \"За Тръмп Европейският съюз (ЕС) и Германия явно не са партньори, а васали, които плащат данък\", заявява той в интервю за ДПА. Според германския парламентарист действията на американския президент, одобрил санкциите, са нова стъпка, която ще влоши трансатлантическите отношения. Говорител на Европейската комисия (ЕК) разкритикува днес американските санкции срещу компаниите, участващи в изграждането на \"Северен поток 2\", предаде Франс прес Той заяви, че ЕС по принцип е против налагането на санкции на европейски предприятия, извършващи законна дейност. /БТА/", "date": "2019.12.21", "title": "Швейцарската Allseas спря работата по „Северен поток 2“ заради американските санкции"}
{"url": "http://www.classa.bg/%D1%81%D0%B2%D1%8F%D1%82/item/403800-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BF%D1%80%D0%B8%D0%B5%D1%85%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%BF%D1%8A%D0%BB%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D1%85%D0%B8%D0%B7%D0%B1%D1%83%D0%BB%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Германският парламент в четвъртък одобри предложение, призоваващо правителството на канцлера Ангела Меркел да забрани всички дейности на групата \"Хизбула\" на германска земя, позовавайки се на \"терористичните й дейности\", предаде Ройтерс. Депутатите заявиха, че Германия трябва да се откаже от сегашната си политика за разграничаване между политическото крило на Хизбула и военните й части, които са воювали заедно с правителствените войски в Сирия. Предложението бе подкрепено от консерваторите на Меркел, от техните коалиционни партньори социалдемократите (СДП) и от опозиционните Свободни демократи. Това не е обвързващо, но ще увеличи натиска върху правителството да действа. САЩ и Израел настояват Германия да забрани изцяло ливанската шиитска група, отхвърляйки твърденията, че политическите и военните крила на Хизбула са отделни единици.", "date": "2019.12.21", "title": "Германските депутати приеха предложение за пълна забрана на Хизбула в страната"}
{"url": "http://www.classa.bg/%D1%81%D0%B2%D1%8F%D1%82/item/403801-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D1%81%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF,-%D0%BD%D0%BE-%D1%82%D0%BE%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D1%80%D0%B5-%D1%80%D1%83%D1%81%D0%BA%D0%B8%D1%8F-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4", "text": "Последните санкции в САЩ не са насочени само към руския газопровод \"Северен поток 2\", а към целия енергиен съюз между Русия и Европа, според специализираните по проблема анализатори. След одобряването на законопроекта от Сената на САЩ, който ще санкционира компаниите, участващи в изграждането на руския газопровод към Европа, се очаква законопроектът да бъде подписан тази седмица от президента на САЩ, Доналд Тръмп. Европейските компании, работещи по „Северен поток 2\", ще имат достатъчно време да завършат проекта преди санкциите на САЩ да бъдат приложени, според анализаторите. Според новия законопроект те ще имат 30 дни, за да спрат дейността си. „Европейските компании, участващи в „Северен поток 2\", ще разполагат с достатъчно време, американският президент знае това, но той се нуждае от една измамна история за европейците. Той разбира, че не може да спре Северен поток 2, но новият законопроект ще му даде сила в бъдеще да оказва натиск върху Европа\", считат специалистите. Със сигурност има риск някои компании, които сътрудничат с Русия в енергийния сектор, да прекратят операциите си и да избягат към САЩ, за да спасят бизнеса си, който е по-изгоден за тях. Има обаче и достатъчно други, които ще останат и ще продължат бизнеса си с Русия. Експертите обясняват, че Вашингтон не иска Москва да печели пари на европейския пазар, като същевременно се опитва да увеличи собствения си износ на втечнен природен газ (ВПГ). В същото време САЩ не искат да спасят Украйна от евентуален фалит, ако Киев загуби 2-3 милиарда долара, които прави годишно от транзита на руски газ в Европа. Те считат, че целта на Вашингтон е да обърне Западна и Източна Европа една срещу друга. Западна Европа, която от съветски времена създаде енергиен съюз с Русия, влагайки пари и усилия в цялата структура, няма да се откаже от нея. Междувременно Източна Европа ще лобира за покупки на американски втечнен природен газ и това разбира се ще дестабилизира ситуацията на европейския пазар. Това ще бъде ефектът от политическото влияние на САЩ, което ще остави \"лош послевкус за Германия\", защото американците така нагло се намесиха в енергийната сигурност на Европа. Те всъщност се опитаха да дисциплинират Германия. Анализаторите не смятат, че Берлин ще се съгласи с подобна ситуация. Не е добре САЩ да прекъсват отношенията с Европа по време на търговския си конфликт с Китай, според експертите. „Съединените щати не са толкова мощни, колкото си мислят.\" Целият натиск за санкциите показва, че Вашингтон просто иска да осъществи своите стратегически, геополитически, икономически и търговски интереси, независимо дори от интересите на своите съюзници.", "date": "2019.12.21", "title": "Санкциите на САЩ срещу \"Северен поток 2\" са трагедията на Тръмп, но той не може да спре руския газопровод"}
{"url": "http://www.classa.bg/%D1%81%D0%B2%D1%8F%D1%82/item/403802-%E2%80%9E%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D1%8A%D1%82-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D0%B1%D1%8A%D0%B4%D0%B5-%D0%B7%D0%B0%D0%BA%D1%80%D0%B8%D1%82-%D1%81%D0%BB%D0%B5%D0%B4-31-%D1%8F%D0%BD%D1%83%D0%B0%D1%80%D0%B8%E2%80%9C", "text": "Британският отдел по Brexit ще бъде закрит, след като страната напусне Европейския съюз в края на януари, заяви говорител на правителството в четвъртък. Департаментът за излизане от Европейския съюз първоначално бе създаден през юли 2016 г. за надзор на преговорите на Великобритания за напускане на ЕС и установяване на бъдещите отношения с блока. В петък премиерът Борис Джонсън планира да започне процеса на приемане на законодателство, необходимо за ратифициране на излизането на Великобритания от ЕС на 31 януари, след което отделът ще бъде закрит, съобщи Ройтерс. Джонсън каза в предговора към речта на кралицата, че „първата ни задача е да извършим Brexit и да напуснем ЕС в края на януари\".", "date": "2019.12.21", "title": "„Департаментът за Брекзит ще бъде закрит след 31 януари“"}
{"url": "http://www.classa.bg/%D1%81%D0%B2%D1%8F%D1%82/item/403803-%D1%82%D1%80%D1%8A%D0%BC%D0%BF-%E2%80%9E%D0%B8%D1%81%D0%BA%D0%B0%D0%BC-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%BF%D1%80%D0%BE%D1%86%D0%B5%D1%81-%E2%80%9C", "text": "Президентът на САЩ Доналд Тръмп поиска от Конгреса да предаде „незабавно\" импийчмънта на Сената, за да може да получи надлежен съдебен процес, като ги обвини в забавяне на производството. Тръмп стартира нова атака срещу демократите, след като председателят на Конгреса Нанси Пелоси отказа да каже кога ще предаде искането за импийчмънт в Сената, намеквайки, че това може да отнеме известно време. Обяснявайки решението си, Пелоси каза, че документите ще останат в Конгреса, докато демократите не бъдат доволни от това как Сенатът, с мнозинство от републиканците, ще процедират с процеса. Тръмп изтъкна, че демократите, които манифестират зад каузата за импийчмънт от началото на неговото президентство, не трябва да имат думата за начина, по който процесът се управлява от Републиканците, тъй като самите те не са осигурили справедлив процес в Конгреса. \"Така че след като демократите не ми предоставиха надлежен процес в залата, нямаше адвокати, нито свидетели, нито нищо, сега те искат да кажат на Сената как да процедира\", туитира Тръмп и добави, че иска процесът да започне възможно най-скоро. „Всъщност те нямат никакво доказателство за каквото и да било, те никога няма да се появят. Те искат само да ме махнат. Искам незабавен процес!\" Камарата гласува до голяма степен по партийната линия, за да приеме двата члена за импийчмънт в сряда вечерта, но докато нито един републиканец не гласува в полза на който и да е от членовете - „злоупотреба с власт\" и „възпрепятстване на Конгреса\" - двама демократи гласуваха срещу първия член и трима против втория. Тръмп изтъкна, че липсата на изменници сред Републиканците показва, че „републиканците никога не са били толкова обединени, докато липсата на консенсус сред демократите е още един показател, че техният случай е толкова лош, че дори не искат да отидат на процес!\" Докато Пелоси настоява, че нейното забавяне на събитията е свързано с това да гарантира републиканците да не отвлекат процедурите, спекулациите са, че всъщност демократите се колебаят да продължат напред с импийчмънта, защото популярността им потъва сред ключови независими колебаещи се групи избиратели, които могат да обърнат президентските избори догодина.", "date": "2019.12.21", "title": "Тръмп: „Искам незабавно процес!“"}
{"url": "http://www.classa.bg/%D1%81%D0%B2%D1%8F%D1%82/item/403804-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D1%82%D0%B5%D0%BC%D0%B8-%D0%BE%D1%82-15-%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D1%80%D0%B5%D1%81%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BD%D0%B0-%D0%BF%D1%83%D1%82%D0%B8%D0%BD", "text": "На традиционната си пресконференция в края на годината Владимир Путин се спря на предполагаемото си пенсиониране през 2024 г., ситуацията в Украйна, вътрешните проблеми около здравеопазването и демографията и отношенията с Китай, сред много други вътрешни теми. Това беше 15-т пресконференция за толкова години президентство на Путин и ще се запомни като една от най-дългите. Руският президент седя четири часа и 18 минути, като прие около 80 въпроса от 57 журналисти, от които той отговори на 77, демонстрирайки завидно спокойствие, знания и увереност. Около 1895 репортери, представляващи руски и чуждестранни медии, получиха акредитация за конференцията, а много повече гледаха онлайн. Климатичната криза беше първата тема. Путин изглежда се съмнява в западния мейнстрийм научен консенсус, че хората са отговорни за трансформацията, но призна, че проблемът съществува и изисква действия от всички. Едва миналата седмица президентът проведе първа среща с украинския си колега Владимир Зеленски в Париж. По време на пресконференцията Путин заяви, че е \"алармиран от изявленията на Зеленски след срещата относно преразглеждането на споразуменията в Минск \", но каза, че е отворен за нова среща на върха (която руските медии спекулират да се случи през април). „Нямаме нищо освен споразумението от Минск. Ако преразгледаме това, ние сме в задънена улица.\" каза той. Въпреки че неговият предшественик Петро Порошенко се подписа под плана, неговото изпълнение се счита за невъзможно за Зеленски. Дори и да получи по някакъв начин съгласиетона Парламента, той няма сили да се изправи срещу крайните националисти, които със сигурност ще излязат на улицата в знак на протест. Ако това се случи, е възможен „трети Майдан\", който потенциално оставя Украйна в пълна анархия и заплашва бизнес интересите на украинските олигарси, включително на самия спонсор на Зеленски, милиардера Игор Коломойски. Също по темата за Украйна, Путин заяви, че Русия иска да договори ново споразумение за транзит на газ със своя съсед (въпреки че директният газопровод Северен поток 2 към Германия скоро тръгва). Путин каза, че би искал да гарантира, че украинските потребители ще получават газ на разумни цени и че доставките за Европа са гарантирани. Догодина президентът ще се приближи до средната точка на последния си мандат в Кремъл. В резултат на това спекулациите за прехода на властта през 2024 г. нарастват. Путин казва, че иска да премахне думата „последователен\" от правилата на руската конституция относно ограниченията на президентския мандат. Така че, по принцип всеки президент да може да издържи два периода (като САЩ), преди да бъде блокиран да се кандидатира отново. САЩ въведоха тези ограничения, след като изживяха собствения си четирикратен президент Франклин Д. Рузвелт. Интересното е, че Путин многократно е правил сравнения между себе си и предишния американски лидер. Всъщност мнозина в Русия твърдят, че президентът спасява страната си от хаотичната, анархичната и обезлюдената Русия от 1990-та по подобен начин на това, както Рузвелт извлече Америка от Голямата депресия. Подобна промяна вероятно би означавала, че Путин ще трябва да се пенсионира през 2024 г. Някои репортери на САЩ и Великобритания обаче смятат, че това може да е „хитър начин за нулиране на правилата\", за да може Путин да има друг мандат или мандати, преди да се прилагат новите ограничения. Путин също така засегна възможността Русия да премине към по-парламентарен стил на управление, който ще даде на премиера (в момента Дмитрий Медведев) повече контрол, слагайки край на „хиперпрезидентската\" система, въведена от Борис Елцин през 1993 г. (с подкрепата на САЩ). Той засегна и демографските проблеми на Русия (населението намаля тази година след десетилетие на малки покачвания), като отбеляза как броят на потенциалните млади майки, на възраст 21-29 години, е намалял с четири милиона. Това е ефектът от икономическата касапница през 90-те години, която свали раждаемостта, тъй като много хора се притесняваха за основното си оцеляване. В отговор на призивите Владимир Ленин да бъде изваден от мавзолея на Червения площад и погребан, Путин (който винаги даваше да се разбере, че не е фен на болшевишкия революционер) не беше много съгласен. Той настоя, че „няма нужда да го докосват, докато все още са живи хората, които помнят СССР по положителен начин и продължават да празнуват постиженията му в рамките на живота си.\" Репортер от BBC Русия помоли Путин да коментира дъщерите си, след медийни съобщения за техните предполагаеми бизнес и работни интереси. Путин, който по принцип избягва да обсъжда публично семейството си, не отговори на въпроса. Путин коментира импийчмънта на президента на САЩ Доналд Тръмп. \"Не съм толкова сигурен, че ще напусне (поста си)\", отвърна той, обвинявайки продължителното неприемане и негодувание на дДемократите заради поражението на Хилари Клинтън през 2016 г. „Обвиниха го в заговор с Русия, и когато това се оказа не вярно, те размахаха Украйна.\"   Попитан за Китай, президентът даде да се разбере, че Русия няма военен съюз с Пекин и не планира да започне такъв. Той казва, че Москва помага на китайците с отбранителни военни подобрения в духа на партньорството, а не в смисъла на обвързващите обещания в стил НАТО.", "date": "2019.12.21", "title": "Основните теми от 15-та годишна пресконференция на Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403805-%D0%B5%D1%80%D0%BE%D1%82%D0%B8%D1%87%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D0%B2-%D1%81%D0%BE%D1%84%D0%B8%D1%8F", "text": "На 17 декември столичен клуб беше домакин на конкурса Best Erotic Model Bulgaria 2019. Над 500 души се насладиха на мега спектакъла, в който взеха участие двадесет финалисти.    С голямата награда, чек за 5000 лв предоставена от клиника за пластични интервенции се окичи 24-годишната софиянка Биляна Василева - Пандора. Първи при мъжете пък стана Явор Главчовски, който впечетли гостите със своят ръст - цели 193 см.     Победителите в категорията Best Erotic Photo Model станаха блондинката Ани Грудева и Тихомир Стоянов. За първи подгласници на победителите бяха обявени Ивелин Ницов и Синтия Георгиева, а веднага след тях се наредиха Марио Василев и Денислава Емилова.         Организаторите на конкурса бяха заложили на динамична шоу програма, с провокативна хореография, която остави публиката без дъх. В препълнения столичен клуб всеки един от кандидатите показа тяло и на какво е способен в палавите игри. Претендентите дефилираха с бански костюми, както и с ефектни аксесоари, а за перфектният грим на участниците се погрижи носителката на титлата Мисис България - Виктория Драганова.     Призьорите в конкурса получиха множество подаръци. Водещa на конкурса беше ослепителната Мариана Маринова, която беше поканила цял куп \"фермери\" като специални гости на събитието. В клуба видяхме влюбените Красимир и Паулина, другата двойка Митко Калайджиев и Красимира, Станислав, Сами, Маги, Дана и Вили.      За поредна година по време на конкурса бяха раздадени и наградите BG Sexy Awards. Призове в различните категории получиха : Деси Димитрова - Най-секси брюнетка, Михаела Тодорова - Най-секси блондинка, Анна Мария Чернева - Най-секси бюст, Станислава Андреева - Най-секси майка, Силвия Юрукова - Еротичен модел на десетилетието и певицата Лорена, която получи наградата BG Sex Idol 2019.", "date": "2019.12.21", "title": "Еротичен конкурс в София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403806-%D0%B8%D0%B7%D0%B2%D1%80%D0%B0%D1%82%D0%B5%D0%BD%D1%8F%D1%86%D0%B8-%D0%B2-%D1%81%D0%BE%D1%84%D0%B8%D1%8F", "text": "Специализираната прокуратура привлече към наказателна отговорност рекетьори, изнудвали с голи снимки богати жени чрез заплахи и психически тормоз, съобщиха от прокуратурата, пише Монитор. Двамата извратеняци бяха задържани на 18 декември в София в хода на действия по разследването на Специализираната прокуратура и Главна дирекция „Борба с организираната престъпност\". Събраните доказателства сочат, че от май 2019 г., обвинените започнали да набелязват жертвите си сред хора с финансови възможности. В някои случаи рекетьорите се представяли пред тях като служители в колекторски фирми и им предявявали искания за плащане на определени суми. Засипвали ги със заплахи за физическа разправа, използвайки всички възможни начини - очи в очи, по телефона, чрез комуникационните приложения и социалните мрежи. С психически тормоз те успели да принудят жена да им предаде 32 000 лева. В други случаи влизали в контакт чрез социалните мрежи с момичета и жени и общували с тях докато спечелят доверието им - дотолкова, че да изпратят на изнудвачите свои голи снимки. Веднага следвало искане за откуп, за да не бъдат изпратени компрометиращите кадри на близките им или да бъдат разпространени в социалните мрежи. Изнудвани от двамата се оказали граждани от София, Пловдив, Стара Загора и други градове. В четвъртък Специализираната прокуратура внесе в Специализирания наказателен съд искане за задържане под стража на двамата обвинени. Съдът уважи искането и определи най-тежката мярка за неотклонение за всеки от тях. Определението може да бъде обжалвано пред Апелативния специализиран наказателен съд. През октомври тази година специализираната прокуратура привлече към наказателна отговорност трима души за участие в организирана престъпна група за изнудване и принуда на длъжници на фирма за кредити в Перник, които използвали лиценза на кредитна институция със сходно наименование. Участниците бяха задържани на 1 октомври 2019 г. по време на действия по разследването на Специализираната прокуратура и ТСБОП-Перник, съобщиха от спецпрокуратурата тогава. При извършените претърсвания на 7 адреса, 3 автомобила и лични обиски, бяха намерени и иззети записи на заповеди и пълномощни, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност. Доказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход. Тримата „служители\", всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем.  ", "date": "2019.12.21", "title": "Извратеняци в София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403807-%D0%BD%D0%BE%D0%B2%D0%B0%D1%82%D0%B0-lada-4x4", "text": "След поредица от  , АвтоВАЗ най-накрая реши да представи официално обновената Lada 4×4. Във външния вид на колата няма големи промени, а всички усилия са били изразходвани за модернизация на интериора и някои технически нюанси. Промени в дизайна могат да се забележат само ако погледнете внимателно фаровете в предната броня на Urban версията. Като се има предвид, че производителят не е публикувал изображения на задната част на всъдехода, то можем спокойно да предположим, че тя е останала непроменена. В салона на новата Lada 4×4, обаче, промените са по-мащабни. Дизайнът на централната конзола е изцяло променен и е добавено ново приборно табло. Освен това са се появили нови седалки, а на задния ред най-накрая има и облегалки за глава. Обновен е и воланът. Техническото обновление е минимално. Сменени са опорите на двигателя и леко е подобрена звукоизолацията. Двигателят на новата Niva все още е без алтернатива - бензинов двигател с мощност от 83 конски сили и с обем от 1,7 литра. Трансмисията е 5-степенна ръчна, а задвижването е на четирите колела.", "date": "2019.12.21", "title": "Новата Lada 4x4"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403808-%D1%83%D1%81%D1%82%D0%BD%D0%B8%D1%82%D0%B5-%D0%BD%D0%B0-%D0%B4%D1%8F%D0%B2%D0%BE%D0%BB%D0%B0", "text": "Устните на дявола или устните на октопода. Така наричат нова козметична процедура, която придобива голяма популярност в Русия и в Instagram. Това не е умел грим, а пластична интервенция, в която с помощта на популярните филъри се прави така популярната в последно време форма. Началото на тази тенденция не е известно, но се твърди, че тя е започнала от руския пластичен хирург Емелиан Брауде. Ако наистина искате устните на октопода, по-добре ги направете при професионалист, тъй като интервенцията може да бъде наистина опасна.     \"Филтърът, инжектиран по неподходящ начин, може да попадне в кръвоносен съд, причинявайки запушвания и дори некроза на тъканта\", коментира д-р Кристина Вилжински, цитирана от Oddity Central.      Проблемът при подобни интервенции е, че връщането на устните към нормалния им вид е трудно, а понякога и невъзможно. Линията на устните ще остане още по-безформена. Мнозина пък, които не могат да си позволят подобна процедура, прибягват до фотошоп, за да могат все пак да се похвалят с подобни устни, макар и само на снимка.", "date": "2019.12.21", "title": "\"Устните на дявола\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403809-%D0%BD%D0%B0-%D0%BA%D0%B0%D0%BA%D0%B2%D0%BE-%D0%BD%D0%B8-%D1%83%D1%87%D0%B0%D1%82-%D0%B0%D0%B3%D0%B5%D0%BD%D1%82%D0%B8-%D0%BE%D1%82-%D1%84%D0%B1%D1%80", "text": "Искали ли сте някога да се научите как да завладявате нови приятели от първите минути? Имаме добри новини: Джак Шафер е професор по психология, който дълги години работи като специален агент на ФБР, запознат е с най-простите, но най-ефективни техники, които дават възможност за победа над всеки.        Искате ли да се запознаете с тези техники? Тогава четете нататък!   1. Направете грешката, която Джак Шафер казва: Всеки път, когато започне първата си лекция със студенти в нов курс, изглежда случайно прави грешка, когато произнася дадена дума. Освен това той позволява на учениците си да го коригират! В същото време Джак се преструва, че се смущава и всеки път благодари за вниманието. Оказва се, че тази проста техника ви позволява да постигнете три цели наведнъж: учениците, които поправят грешката му, се чувстват малко по-уверени; те са свободни да общуват с учителя; не се страхуват да направят грешка. И според специалистите този метод - толкова прост и лесен за работа - ви позволява да намерите общ език с всеки човек. Само не се колебайте да покажете несъвършенството си и оставете събеседника да ви поправи - и вие ще получите неговото благоразположение!   2. Говорете със събеседника си за него. Просто така се случва, че по-голямата част от хората са заети със себе си - и изобщо не се интересуват от хората около тях. Запомнете: за да угодите на някого, трябва да бъдете искрено заинтересовани от него! Дейл Карнеги казва: За два месеца ще направите повече приятели, ако проявите истински интерес към тях, отколкото за две години, когато се опитвате да говорите за себе си. Робърт Ли Холц добавя: Когато хората говорят за себе си, няма значение - в личен разговор или в социалните мрежи се активират същите центрове за удоволствие в мозъка, които се активират от вкусна храна или пари. Какво означава това за вас? Говорете с хората за тях - за това как се справят, какво правят, попитайте ги за семейството и децата им, разберете мнението им по този или онзи въпрос. Рано или късно човек ще разбере, че наистина се отнасяте с него искрено и с интерес и следователно ще изпита симпатия към вас.   3. Направете комплимент, но не от себе си, а от трета страна Съгласете се, че понякога директните комплименти могат да ни се струват прекалено натрапчиви и да предизвикат чувство на неудобство. Често хората не са готови да ги приемат или дори изпитват дискомфорт. В този случай психолозите съветват да се използва такава опция като комплимент от трето лице. Имате нужда от някои примери? Предлагаме тази опция: ако искате да попитате счетоводител за някаква услуга, опитайте се да кажете нещо от рода на: „Знаеш ли, ръководителят на отдела за персонал отбелязва, че си един от най-отговорните служители на компанията“. Не е необходимо обаче да се говори конкретно за професионалните качества на човек - можете да кажете, че целият отдел си припомня ябълковия пай, който тя е донесла на рождения си ден.   4. Научете се да показвате съпричастност Вероятно на всеки човек ще му е приятно да знае, че се отнасят към него с внимание, слушат го, съпричастни са и споделят с него всички свои емоции - и положителни, и отрицателни. Разбира се, ако вашият събеседник започне да говори какъв труден ден е имал днес, не започвайте да стенете: \"О, горкия!\". Може да кажете нещо от рода на: \"Да, може би този ден беше труден за вас.\" Когато вашият събеседник говори за факта, че днес той е успял да се справи с казус, с който не се е справял дълго време, можете да обобщите: \"Страхотно е, че вашият бизнес върви страхотно днес!\" Вашата основна задача е да се опитате да убедите човека, че споделяте всичките му чувства, искрено го разбирате и се опитвате да го подкрепите. И в никакъв случай не повтаряйте думите му след него: поради това той ще бъде предпазлив и ще се отнася към вас с недоверие.    5. Помолете събеседника за услуга Дори Бенджамин Франклин казва, че човек, който вече е направил нещо добро за вас, е много по-готов да ви помогне отново, отколкото човек, на когото самият вие веднъж сте помагали. Това е известно като „ефектът на Бенджамин Франклин“. Оказва се, че човек, който е правил услуга на друг, сякаш израства, поне в собствените си очи. Това означава, че ще направите добро впечатление на човек, ако просто го помолите за услуга. Бъдете внимателни: молбата ви не трябва да му причинява неудобство или да го натоварва. И не бива да искаш нещо твърде често - това ще доведе до лошо мнение у човека.   6. Направете всичко така, че човекът да трябва да се похвали Но внимавайте колкото можете, защото линията между хубав комплимент и ласкателство е невероятно тънка. Как може да стане това? Има много ефективни начини: например в ситуация, в която вашият събеседник ви казва, че трябва да работи с дни, за да завърши проект по време на работа - в буквалния смисъл, трябва да кажете нещо от рода на: „Удивително е, имате нужда от желязна воля!“ В повечето случаи човекът, с когото разговаряте, ще бъде принуден да ви отговори, че трябва да работи усилено, за да свърши работата навреме. Психолозите отбелязват: способността да накарате някой да се осмели да похвали себе си, дори ако това се случи несъзнателно, е пилотаж. Не успяхте от първия път? Не се обезкуражавайте! Повече практика, по-приятни и топли думи към хората - и те определено ще ви харесат! И не! Всички съвети, дадени по-горе, изобщо не ви подтикват да започнете да бъдете лицемрни - просто предложихме варианти как да направите комуникацията си с другите по-приятна, за да живеете в хармония с тях.", "date": "2019.12.21", "title": "На какво ни учат агенти от ФБР"}
{"url": "http://www.classa.bg/%D1%81%D0%B2%D1%8F%D1%82/item/403790-%D0%BD%D0%B0%D0%B9-%D0%BB%D0%BE%D1%88%D0%B8%D1%82%D0%B5-%D0%BF%D0%B0%D1%80%D0%BE%D0%BB%D0%B8-%D0%B7%D0%B0-2019-%D0%B0-%D0%B2%D0%B0%D1%88%D0%B0%D1%82%D0%B0-%D1%81%D1%80%D0%B5%D0%B4-%D1%82%D1%8F%D1%85-%D0%BB%D0%B8-%D0%B5", "text": "Изглежда, че е невъзможно е да направите перфектната парола. Дори ако е напълно произволна и трудна за предполагане, тя все още е уязвима и в опасност от \"разбиване\", фишинг схеми и атаки. Но някои пароли са по-добри от други. И ако използвате една от , може би е по-добре да я промените по-скоро, преди да сте закъснели. Базираната в Лос Гатос, Калифорния, TeamsID работи от години върху повишаването на сигурността във фирмите. Сега тя отново публикува списък с 50-те най-лоши пароли за 2019 г. Обичайните заподозрени са password и 123456 . Струва си да се отбележи, че този път има по-малко препратки към поп-културата от обикновено. TeamsID не разкрива методологията си за класиране на тези пароли, затова не можем да кажем окончателно какво ги прави най-лошите. Никой не заслужава да бъде хакнат, но ако използвате някоя от тези, със сигурност не затруднявате злоупотребите онлайн. Ако видите паролата си в този списък, трябва да я смените веднага на всеки акаунт, в който я използвате. Уверете се и че не я използвате повече от веднъж. Топ 10 най-лоши избори: 12345 123456789 qwerty password 1234567 12345678 12345 Iloveyou 111111 123123 Тук вероятно е излишно да се обяснява защо това са ужасни решения за пароли, отбелязва Tom's Guide. По-надолу в списъка са admin , 777777 , letmein , passw0rd и zxcvbnm (със запетая и точка накрая), secret , shadow и football , както и някои общи имена като charlie , michael и donald . За разлика от други години, този път на по-задно място в списъка се оказва starwars и не влиза в топ 50, а е по-обширния списък (топ 100 под номер 79). Явно все още има хора, които се наслаждават на фентъзи истории, защото dragon се включва на 23-то място, а princess се класира малко преди него. Независимо, че не е известно как TeamsID съставя списъка, той може да е полезен. Някои пароли са наистина лесни за отгатване и колкото по-трудно е да отгатнат вашите, толкова по-добре. Желателно е да използвате различна парола за всяка услуга, която имате онлайн. Дори ако сте старомоден и си носите лист с десетки пароли, пак е по-надеждно от една отлична парола, но използвана навсякъде, която може да подложи на риск много ваши данни.  ", "date": "2019.12.21", "title": "Най-лошите пароли за 2019-а: Вашата сред тях ли е?"}
{"url": "http://www.classa.bg/%D1%81%D0%B2%D1%8F%D1%82/item/403791-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BE%D0%B4%D0%BE%D0%B1%D1%80%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Споразумението за Брекзит, договорено от Борис Джонсън, беше одобрено при първо гласуване в новия британски парламент. То проправя пътя за излизането на Обединеното кралство от Европейския съюз на 31 януари 2020 г. Камарата на общините, в която консервативният премиер разполага с голямо мнозинство след изборите по-рано този месец, одобри текста с 358 гласа \"за\" и 234 \"против\". Законодателният процес ще продължи след коледните празници и новогодишните празници, като правителството разчита окончателното му приемане да стане на 9 януари. След одобрението на кралицата остава само споразумението да бъде ратифицирано от Европейския парламент. Преди това парламентът на четири пъти отклони законопроекта, който открива пътя за излизането на Обединеното кралство от Евросъюза до 31 януари 2020 г. Бившият премиер Тереза Мей на три пъти претърпя фиаско при гласуванията в парламента, а Борис Джонсън само веднъж. Разположението на силите в парламента се промени кардинално след изборите на 12 декември. В резултат консерваторите на премиера Джонсън получиха комфортно мнозинство в Камарата на общините. Именно поради това премиерът се реши да внесе законопроекта още на втория ден от работата на новия парламент.", "date": "2019.12.21", "title": "Британският парламент одобри споразумението за Брекзит"}
{"url": "http://www.classa.bg/%D1%81%D0%B2%D1%8F%D1%82/item/403792-%D1%81%D1%8A%D0%B2%D0%B5%D1%82%D1%8A%D1%82-%D0%BD%D0%B0-%D0%B5%D1%81-%D0%BE%D0%B4%D0%BE%D0%B1%D1%80%D0%B8-%D0%BF%D0%B0%D0%BA%D0%B5%D1%82%D0%B0-%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82", "text": "Одобриха пакета \"Мобилност\", съобщават от Съвета на ЕС. Пакетът от предложения беше приет от Комитета на постоянните представители (Корепер). Малко не достигна на източноевропейските страни, които са против предвижданите промени, за да отхвърлят предложеното от финландското председателство споразумение. То предвижда водачите да се прибират на всеки месец и да нямат право да спят в кабините си, когато са на път от повече от 45 часа. Мярка, която, според представители на българския транспортен сектор и правителството, ощетява нашите превозвачи, а според западните държави - е в полза на самите водачи на тежкотоварните машини. От Европейската комисия предупредиха, че връщането на празни камиони може да попречи на амбициите за намаляване на вредните емисии и спазването на климатичен неутралитет. Одобреният текст ще претърпи окончателна правна и езикова редакция. След това той трябва да бъде официално приет - първо от Съвета, а след това от парламента. В пакета от мерки не се предвиждат промени в правилата за максималното работно време и минималните периоди на почивка на водачите. Същевременно в организацията на работните графици на водачите ще бъде въведена известна степен на гъвкавост, за да могат да прекарват повече време у дома, посочват от Европейския съвет. Предвижда се шофьорите да могат да се връщат у дома на всеки три или четири седмици в зависимост от работния си график. Въпреки че нормалната седмична почивка не може да бъде ползвана в зона за паркиране, ЕС ще разработи стандарти за сертифициране на сигурни зони за паркиране чрез вторично законодателство. Относно каботажа - правилата за транспортните операции, извършвани в рамките на национален пазар извън собствената държава на автомобилния превозвач, сегашната система, която допуска максимум 3 операции за 7 дни, ще остане непроменена. За да се предотврати системният каботаж, ще бъде въведен \"срок на прекъсване\" от 4 дни, преди да могат да се извършват по-нататъшни каботажни превози в същата страна със същото превозно средство. Правилата в предложенията относно командироването и достъпа до пазара (включително правилото за връщане на камиони) ще започнат да се прилагат 18 месеца, след като правните текстове влязат в сила. Правилата в предложението за часовете на шофиране ще започнат да се прилагат 20 дни след публикуването. След като одобреният текст претърпи окончателна редакция, трябва да бъде официално приет - първо от Съвета, а след това от Парламента.", "date": "2019.12.21", "title": "Съветът на ЕС одобри пакета \"Мобилност\""}
{"url": "http://www.classa.bg/%D1%81%D0%B2%D1%8F%D1%82/item/403793-%D0%B6%D0%B5%D1%81%D1%82%D0%BE%D0%BA%D0%B8%D1%8F%D1%82-%D0%B4%D0%B5%D0%BB%D0%BD%D0%B8%D0%BA-%D0%BD%D0%B0-%D0%BA%D1%83%D1%80%D0%B8%D0%B5%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Твърде ниско заплащане, почти никакви почивки, прекалено дълго работно време - куриерите в Германия са подложени на огромен стрес. Много от тях стават жертва на жестока експлоатация.  Сред тях има и немалко българи.      В повечето случаи е въпрос на секунди: звъниш, отварят, предаваш пакета, подписват, затварят. Получателят на пратката е доволен, а куриерът? Процедурата се повтаря между сто и двеста пъти на ден в периода преди Коледа. Работният ден често продължава 12 часа. Заплащането е твърде ниско, а условията на работа определено биха могли да бъдат и по-добри. Как се справят куриерите в Германия, сред които има и немалко българи? 7,22 евро на час? По темата списание \"Шпигел\" помества репортаж от срещата си с българина Милан Драгов - един от стотиците хиляди куриери в Германия. Особено преди Коледа неговият работен ден е доста напрегнат. През декември по домовете и офисите в Германия се доставят 75 милиона пакета повече, отколкото през останалите месеци от годината. \"Трябва да бъдеш любезен с всички и не бива да се доверяваш на никого\", казва пред изданието Драгов, който е с висше образование и доскоро имал добра работа. Фирмата, в която бил назначен, обаче фалирала през пролетта. Приятел му предложил работа като куриер при един подизпълнител на компания \"Хермес\". Той се съгласил, все пак Милан трябва да изхранва някак семейството си. До днес той все още не е получил трудов договор. А тъй като заплащането е лошо, той работи и допълнително в депото, където сортира пратките - това му носи още 500 евро месечно в брой, научаваме от публикацията на германското списание.   Днес той трябва да достави \"само\" около 100 колета, за което ще му трябват около девет часа. Казва, че за всеки един доставен пакет ще получи по 65 цента. Излиза, че той печели по 7,22 евро на час. С 20% по-малко от минималната почасова ставка в Германия. Всъщност, според разпоредбите на \"Хермес\", на куриерите би трябвало да се плаща според отработеното време - и то по най-малко 10,15 евро на час, а не според броя на доставките, посочва \"Шпигел\". Когато в схемата се намесят обаче подизпълнители, правилата често се променят. Причината: твърде рядко се провеждат проверки. На месец Милан Драгов печели по 1500 евро нето (заедно с работата в депото). От тях 500 отиват за наем и храна. Останалото изпраща на семейството си. Понякога българинът работи дори по 18 часа на ден (от 5 до 23 часа), често без по-продължителни почивки, признава той пред \"Шпигел\". Това не само накърнява човешкото достойнство, но и противоречи на германското трудово законодателство. То не допуска да се работи по повече от десет часа на ден, а средно не бива да се надхвърлят осем работни часа. Тъмната страна на коледния бизнес В DHL ситуацията е малко по-различна. Съгласно тарифния договор куриерите би трябвало да получават по 12 евро на час. Това обаче не важи за работниците, наети чрез посредници, какъвто е украинецът Петро Н. - той е готов да работи и за по-малко от 10 евро, само за няколко цента повече от минималното заплащане, възлизащо на 9,19 евро. Петро Н. е доволен. Той е израснал в бедно село в Западна Украйна. Хванал се е на работа в Германия, за да събере пари за следването си. За да получи работата при DHL, е платил 200 евро на една украинска фирма, посредничила за осигуряването на назначението. Именно затова Петро Н. предпочита да остане анонимен - за да няма проблеми с посредниците. Те го заплашили с \"големи глоби\", ако разкаже за условията, при които е нает. Украинците се задължават писмено да не говорят за условията и за заплащането с германските си колеги - документът е на разположение на Дойче Веле. Междувременно в Германия този вид посреднически фирми, които наемат основно студенти, никнат като гъби след дъжд. Чрез различни портали те търсят куриери, работници за гастрономията и хигиенисти - например за тоалетните по автомагистралите. За работа с продължителност под три месеца могат да бъдат наемани и хора от държави, за които иначе има визов режим - благодарение на специална програма на германската Агенция по труда.  \"И българи експлоатират българи\" Преди време  , която провежда безплатни правни консултации на български език за българи, които са станали жертва на трудова експлоатация. Тя изтъкна следното: \"Ситуацията в сектора на куриерските услуги е особено тежка. Там просто е ужасяващо. Хората работят между 12 и 16 часа на ден, а им се плаща като за осем часа.\". Тя има предвид лицата, наети от подизпълнители при фирми като \"Амазон\" и \"Хермес\". Става дума най-вече за българи, които не говорят немски, дошли са току-що в Германия и спешно се нуждаят от някаква работа. По време на нашия разговор Надя Клуге призна, че най-много се дразни от факта, че и българи, които някога са работили при същите лоши условия, днес стават подизпълнители и назначават други българи, на които или плащат твърде малко, или пък понякога въобще не плащат.  Надя Клуге съветва българите - особено тези, които работят в изредените сектори - да записват абсолютно всичко, за да могат някой ден евентуално да докажат неправомерно отношение на работодателя. \"Хората буквално трябва да си записват за всеки един час какво и къде са работили. Защото иначе няма как да докажат пред съда, че са били ощетени.\"", "date": "2019.12.21", "title": "Жестокият делник на куриерите в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403794-%D0%BA%D0%B0%D0%BA-%D0%B4%D0%B0-%D1%81%D0%B5-%D0%B8%D0%B7%D0%B1%D0%B8%D1%80%D0%B0-%D0%B2%D0%B8%D0%BD%D0%BE-%D0%BF%D0%BE-%D0%B0%D0%BB%D0%BA%D0%BE%D1%85%D0%BE%D0%BB%D0%BD%D0%B8%D1%8F-%D0%B3%D1%80%D0%B0%D0%B4%D1%83%D1%81", "text": "Поглеждате ли на етикета на бутилката алкохолното съдържание? Човек, като избира вино, е задължително да погледне. Това говори много за виното, какъв клас е, какво качество. В миналото, до Първата световна война, във Франция са се пиели вина с по-ниско алкохолно съдържание – 9-10 градуса. И консумацията на вино тогава е била по-голяма. Сега с 10-11 градуса на пазара са масовите вина. Те не са за пренебрегване. Има много хубави такива леки вина – и в Испания, Италия и др. Такива може да се пият по много, всеки ден. У нас леките вина са малко. Тук нискоалкохолните не са добри.       През 20-и век се е установила традицията качествените вина да са 12-13 процента алкохол. В последните 20-ина години този градус дори се увеличи, стигна до 14-14,5%. А има вина, дори български, които са по 15% алкохол, дори 15,5%. Това са отделни качествени вина, например Сира на избата „Кастра Рубра”. Сирата е сорт, който натрупва много захари, казват специалистите, достига до 27-28 грама на литър в нормална година. Разбира се, зависи и от това как се гледа лозето и кога е гроздоберът. Обичайно, при нормална година, сортове като Каберне и Мерло натрупват 24-25 грама захари на литър. От това се получават качествени вина с алкокохолно съдържание 12-13%. Зависи и от технологията на производство, вида дрожди и режима на ферментация.       Обикновено от 2 грама захарност излиза 1 градус алкохол във виното. Но това е грубо съотношение. Има точни формули – захарността, грамове на литър, се умножава по 0,56-0,58 и се получава алкохолният градус в готовото вино. Това е при обичайни винарски техники. Някои посочват и по-широки граници между 0,55-0,60, дори до 0,65. Това ще рече, че ако имаш грозде със захарност 23-24 г на литър, от него се получава вино с 12,5-13 процента алкохол. Но някои технолози използват специални дрожди и технологични режими, могат да извлекат повече алкохол от същата захарност. Други изби държат гроздето да узрее повече, да натрупа повече захари, и тогава го берат. Техните вина са по-силни, с по 14-15% алкохол. Захарността в гроздето зависи и от начина на отглеждане в лозето. Ако има контролиран добив, гроздето узрява по-рано и повече, натрупва повече захари. Това ще рече от сорт, който обичайно ражда 2000-2300 килограма на декар, чрез резитба напролет да се ограничи добивът до 600-700 кг от декар. Така гроздето става с повече захари, узрява по-рано. А узряването е голям проблем, особено в по-северни райони. Има години в които есента е хладна, дъждовна, гроздето просто не може да узрее достатъчно и тогава производителите добавят захар. Разрешено е от закона у нас и в много страни, но само до количества по-малки от 1 процент, по-точно 1,5 г на литър. В някои страни е забранено да се добавя захар, другаде вместо захар добавят гроздова мъст с по-висока захарност от по-южни райони. Така например познавачите казват как в Бордо нощем пристигат цистерни с гроздова мъст от Южна Франция да подсилват техните вина. Разбира се, става дума за по-масовите вина, не за прочутите марки. И така – когато човек избира вино, трябва да погледне етикета и алкохолното съдържание. В последните години по света има обратна тенденция – да се правят вина с по-ниско алкохолно съдържание, да могат хората да пият по повече, да не се напиват толкова, да не им вреди. Засега с алкохол около 10% са масовите вина, от лозя с големи добиви, в които гроздето не натрупва достатъчно захари. Такива вина са и по-евтини. Но в България човек може да попадне на такова вино, което всъщност е второ вино – в джибрите се добавя вода, ферментира втори път. Такова вино може да се смесва и с първо вино, производствени фантазии всякакви. Затова вината с нисък алкохолен градус са съмнителни. Например немската система за категоризация на вината се основава на алкохолни градуси – евтините, с по-ниско качество вина, са нискоалкохолните, колкото по-нагоре върви градусът, толкова по-висок клас е виното. Но и вина с по-висок градус могат да предизвикат съмнения. Особено от сортове като мадруд, които натрупват по-малко захари от каберне и мерло, и трудно узряват. Отварям, например, две бутилки „Мавруд от Асеновград”, реколти 2012 и 2013 г., да ги сравня и да видя как върви традицията с това вино от най-висока категория навремето – ГКНП, т. нар. вино с гарантирано и контролирано наименование за произход. То беше образец за мавруд, традиционно българско вино, стар стил, не като новите вина с плодов вкус, по-голяма сладост. Не всяка реколта от него се използва за това вино, подбират се понякога през 2-3 години. Но 2012 и 2013 г. реколтите бяха добри, с по-суха есен, казват специалистите. Затова от винзавода в Асеновград са пуснали този мавруд от две последователни години. Това, което ме смути, обаче, е високият алкохолен градус – 14,5% за 2012 г. и 14% за 2013 г. Виното е добро, спазва традицията, но за този сорт е необичайно висок алкохолният градус. Например във винарната „Загрей”, която също е недалеч от Пловдив, казват, че тази година за пръв път от основаването на избата им, маврудът е узрял добре. Досега, за най-доброто си вино мавруд – Vinica, което е едно от най-добрите за сорта въобще, берат гроздето късно (имат собствени лозя, с контролиран добив, и могат да си го позволят). След като наберат гроздето, го оставят да стои в касетки по 1 месец, след това го правят на вино. Така тяхното вино Vinica – мавруд е с по-висок алкохолен градус – към 14,5%. Това на Асеновград трябва да е получено по подобна технология, с контролиран добив на грозде и др., за да стигне такива високи градуси. И ако за нашите лозя има сортове, за които е проблем да узреят и да постигнат достатъчно захари, има места по света, където е точно обратното. Например Калифорния. Там климатът е особен, географската ширина е по-южна, а студено океанско течение от Аляска мие крайбрежието, има влажност и силно слънце, гроздето в лозята натрупва много захари. Получават се някои вина с по 16% алкохол. Тогава се използва специална технология, от определено количество вино да се отнеме алкохолен градус. Например, някоя изба произвела 10 тона вино, което е 15% алкохол, а иска да го свали до 13%. Пуска една четвърт от това количество през специална инсталация, с която се отнемат около 10% от алкохола, после виното с намалено алкохолно съдържание се смесва с другото и така пада градусът. Но има и по-прости технологии – добавя се вода, още преди ферментацията. Не винаги това е лошо. Иначе се получава прекалено плътно и силно вино.  ", "date": "2019.12.21", "title": "Как да се избира вино по алкохолния градус?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403795-%D0%BA%D0%BE%D0%BB%D0%B5%D0%B4%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2%D1%81%D0%B8%D1%87%D0%BA%D0%BE-%D1%81%D0%B5-%D0%B2%D1%8A%D1%80%D1%82%D0%B8-%D0%BE%D0%BA%D0%BE%D0%BB%D0%BE-%D1%82%D1%80%D0%B0%D0%BF%D0%B5%D0%B7%D0%B0%D1%82%D0%B0", "text": "В Западна Европа най-голяма сума по празниците ще похарчат британците – 639 евро, а най-малка – холандците – 341 евро, показват данни от проучване на консултантската компания „Делойт“ за тенденциите в празничния шопинг през 2019 г. Изследването, което обхваща седем развити държави на европейския континент – Германия, Великобритания, Холандия, Полша, Португалия, Русия и Испания, показва, че средните разходи за Коледа и Нова година ще възлязат на 461 евро, което е с 3,4 процента повече спрямо 2018 г. Най-голяма част от празничния бюджет ще отиде за подаръци (43 процента), след това за храна (29 на сто), за пътувания (17 процента) и за социални активности (11 на сто). Но е интересно да се разбере колко пари са заделили за празниците гражданите на едни от най-бедните страни в Европа – на Балканите.   На Балканите празнуването на Коледа и Нова година се върти главно около трапезата и повечето традиции и обичаи са свързани с храната. Вярва се, че Новата година трябва да се посрещне с пълен хладилник, да има пари във всяко портмоне в къщата, за да са пълни цяла година. Да се платят всички сметки преди празника, за да се влезе в новата година без грижи и борчове. В Сърбия и Северна Македония вярват, че ако се яде свинско на празника, ще има късмет и благосъстояние през следващата година.     Сърбите посрещат всяка Нова година еуфорично, като че ли е последна. Всеки трябва да се почерпи с по чаша греяно вино, която струва 4 евро, а всяка къща трябва да се украси с „поне една четвърт от асортимента на всеки китайски магазин“. Не се скъпят пари и за трапезата. Пръжките и сланината, които някога са били храна за сиромасите, сега са по-скъпи от френско сирене. Така на цената на килограм пръжки в момента може да се купят 3 до 4 килограма свински бут. В големите супермаркети свинското се продава за около 4,25 евро килограма, а килограм пръжки – 9,35 до 12,80 евро. Пръжките са по-скъпи и от прошутото или френските сирена. За тези, които искат да празнуват Нова година някъде навън, европейските градове им излизат по-евтино от Сърбия, казват експерти. Най-популярни сред сърбите са Будапеща, София, Солун, Виена и Истанбул. Мнозинството избират автобусен превоз и има оферти, които се вместват в цена 50-60 евро. Например новогодишно пътуване до Будапеща може да струва от 40 евро с една нощувка до 250 евро за 5 нощувки. Обикновено в цената не е включено посрещане на Нова година в хотела, а е предвидено празнуване на площада. Туроператорите казват, че в последно време сърбите проявяват все по-голям интерес към почивка в Сърбия, където офертите са за по-луксозни хотели и са по-скъпи. Седем дни в планински курорт в Сърбия може да струва от 150 до няколкостотин евро.     Туристическите агенции в Северна Македония се надпреварват да привлекат повече клиенти за Нова година в чужбина. Една от най-честите дестинации на македонците за празниците е Будапеща, където цената на три нощувки и новогодишна вечеря за един човек е 1630 евро. В Белград пък за две нощувки и посрещане на Нова година на площада, където ще пее сръбският певец Саша Ковачевич, цената е 90 евро. Две нощувки в Истанбул и посрещане на Нова година на кораб в Босфора се предлага за 105 евро, а Нова година на площада в София струва на македонците около 75 евро. Много желаещи има и за прекарване на празника в Банско. Търсенето е голямо и това показва, че македонците искат добре да се забавляват и са готови да развържат кесиите си за Нова година. За тези, които ще си останат в страната за празниците, ресторантите предлагат жива музика, най-често фолк изпълнители, и вечеря за 35 евро на човек и повече. Македонците коментират в социалните мрежи, че кметът на Скопие Петре Шилегов е „най-галантният“ кмет в региона за сметка на данъкоплатците, а босненският певец Дино Мерлин, който ще пее на площада в Скопие, е най-скъпият новогодишен изпълнител – жителите на Скопие ще го почерпят със 100 000 евро, което е 20 000 евро повече от Цеца Величкович и повече от двойно от Лепа Брена. Северна Македония, която е с най-нисък стандарт и най-нисък среден личен доход в региона, се оказва, че е най-богата, са някои от коментарите. Новогодишната украса на столицата на Северна Македония, която включва и дигитална елха, ще струва 285 000 евро. Търга за украсяването на града спечели фирмата Линк медиа, която вече десет години поред украсява Скопие. В очакване на празниците обаче търговците се оплакват, че напразно са обявили намаления на цените, защото няма кой да купува. Макар че празниците тепърва предстоят, очаква се оборотът на магазините за храни и дрехи да е по-малък в сравнение с миналата година, според някои търговци – дори наполовина по-малък. Те си обясняват намалялото търсене с факта, че повечето хора са решили да си останат у дома за празниците, а общо – с намалената покупателна способност на хората.   Как празнуват албанците може да се види именно на Нова година. Преди около половин век Албания става първата атеистична държава в света и всички религиозни празници са забранени. Около 60 процента от населението на Албания е мюсюлманско, а около 20 на сто – с неуточнена религиозна принадлежност. Само около една шеста от 2,88 милиона души население са практикуващи християни, а Коледа бе обявена за национален празник едва преди няколко години. Представителите на албанската диаспора обаче играят важна роля в пренасянето на западните традиции в страната и много албанци вече си разменят подаръци на 25 декември и се събират на празнична вечеря, на която не се сервира месо, а риба, зеленчуци и боб, както и най-разпространеният десерт – баклава. Пълнената пуйка е традиционното ястие за албанската празнична трапеза, която в зависимост от индивидуалната икономическа ситуация варира от 10 до 50 хиляди леки (82 евро – 410 евро). Заради комунистическото и атеистично минало Новата година е централният празник за албанците. Семействата се събират на празнична вечеря с изобилие от традиционни ястия и тогава си разменят подаръци. След 12 часа обаче много от тях, най-вече младите хора, продължават празника навън – в барове, ресторанти или просто на централния площад в Тирана Скендербег, където има украсена елха и коледен пазар. Посрещане на Новата година в заведение става все по-модерно сред албанците, а повечето барове и ресторанти са поканили известни местни изпълнители и диджеи. Цените на кувертите варират от скромните 8 евро до 120 евро. Онези, които не желаят да харчат много пари, могат да се насладят на фойерверките и голям традиционен концерт на площад Скендербег в центъра на Тирана. В Албания е в сила извънредно положение заради катастрофалното земетресение на 26 ноември, което отне живота на 51 души, причини наранявания на стотици други, а около 5000 остави без дом. Земята в Албания продължава да се тресе, което вероятно ще се отрази на плановете за празненства.     Румънците обичат да харчат пари по празниците, а Коледа е идеален повод за срещи с приятели и роднини. И ако в провинцията се надпреварват в приготвянето на различните видове ястия, традиционни за празничните дни, в столицата и в големите градове ситуацията е по-различна – голяма част от семействата поръчват храна за вкъщи, поради липса на време. Традиционно на масата се сервират сарми, козунак, салата бьоф (подобна на руската салата), специфични колбаси и пача. Най-евтиният вариант е необходимите продукти да се закупят от супермаркета и всичко да се приготви вкъщи – това би струвало между 400 леи (163 лв.) и 600 леи (245 лв.), но като се включат и желаните напитки, сумата може да набъбне до 1500 леи (614 лв.). Готовата храна за вкъщи се предлага на цени от 490 леи (200 лв.) до 884 леи (362 лв.) Освен за продукти за коледната трапеза магазините ще бъдат атакувани и за подаръци. Най-търсените стоки са дрехи, козметика, парфюми, различни сладкиши и играчки. Коледният шопинг ще даде значителен тласък на резултатите в румънската търговия – от хранителния сектор до стоките за дълготрайна употреба. След ръст от 8 процента през 2018 г., търговията със стоки за широко потребление, която включва и най-често закупуваните стоки (храна, безалкохолни напитки и продукти за хигиената), ще нарасне тази година с над 12 процента, посочват местни анализатори. Бизнесът в хранителния сектор прехвърли границата от 100 милиарда леи още миналата година, което представляваше увеличение с близо 6 милиарда леи спрямо 2017 г. Румънците използват периода на празниците и за да пътуват, а най-търсената зимна дестинация е Дубай, показа проучване на търсенето за полети през този период от годината. Средната цена на полет до Дубай през ваканцията за Коледа и Нова година е 395 евро. Виена, Лондон, Рим и остров Пукет допълват топ 5 сред предпочитаните дестинации за празниците. Много от румънците от диаспората пък ще се завърнат в родината за Коледа и Нова година, като средната цена за самолетен билет е 150 евро. Най-много резервирани полети към Румъния за периода на празниците са направени от големи европейски градове – Лондон, Брюксел, Дъблин, Мадрид, Рим, Париж и Милано. Увеличението на самолетните резервации спрямо 2018 г. е 30 процента, показа проучване на местна туристическа компания. Планинските и ски курорти в Румъния също са популярно място за посрещане на Коледа и Нова година, като цените в хотелите и пансионите в долината на Прахова варират между 900 леи (368 лв.) и 5100 леи (2088 лв.) за двойна стая за три или четири нощувки, закуска и празнична трапеза. Турците посрещат Нова година с различни суеверия в различните краища на страната. Някои вярват, че ако смачкат нар пред къщата, наръсените зърна ще донесат берекет в дома. Други ръсят сол на прага, хвърлят боб по стените или пускат кранчето на водата с настъпването на новата година, за да привлекат късмета на своя страна. Онези, които искат да станат богати, трябва точно, когато часовникът удари 12 часа, да отключат катинар или да бъдат първите, които да внесат на 1 януари в дома вода от улука. Добре е в дните преди Нова година из жилището да се поставят съдини с брашно, за да бъдат те винаги пълни през следващата година. Въпреки някои гласове, че украсяването на елха е християнска традиция, която няма място в мюсюлманския дом, много турци подготвят новогодишно дръвче у дома, а общините украсяват елхи със светещи гирлянди и играчки и поставят пищна новогодишна украса по улици и площади. Твърди се дори, че украсяването на дръвче и раздаването на подаръци на децата и бедните от брадат старец е традиция, която е съществувала при тюрките още преди да се наложи в западния свят. Празникът на новото начало се наричал Нардуган, а за да го почетат, тюрките се събирали под „дърво на живота“, чиито клони кичели с пожелания към божеството Юлген, а под него поставяли подаръци. И тази година най-евтино за Нова година ще минат турците, решили да посрещнат 2020 г. у дома. Някои „по-окумуш“ домакини дори наложиха модата на „подялба на разходите“ за новогодишната трапеза, взимайки куверт от гостуващите им близки по 150-200 турски лири (23-30 евро) на човек. Минималната сума, която почитателите на по-интимните празненства трябва да платят, е 100-200 лири (15-30 евро) за член на семейството. Цената на традиционната пуйка е между 150 и 500 лири (23-76 евро) в зависимост от големината, а като към това се прибавят напитки, мезета, ядки и пр. сумата набъбва значително. Дори да мине без алкохол, четиричленно семейство ще трябва да се раздели с минимум 400 лири (60 евро) от бюджета си за празничната софра. В случай че не са въздържатели, сметката скача до най-малко 700 лири (106 евро). За петзвездно посрещане на Новата година обаче турците ще трябва да се бръкнат още по-дълбоко – най-евтините цени в хотелите за празничната нощ са от 500 турски лири (76 евро), но по-луксозно преживяване може да струва на турците и над две хиляди лири (303 евро) на човек. Между 1500 и 2100 лири (227 и 318 евро) е цената за празничен куверт в истанбулския хотел „Фор сизънс“. Малко по-евтино ще минат турците, избрали да посрещнат Нова година в хотела Чъраган, където кувертът е между 750 и 1100 турски лири (113-166 евро). Разбира се, някои луксозни хотели предлагат и по-евтини възможности, но дори и в тях цената за празничната вечеря започва от 500 турски лири, при условие че не се консумира алкохол. За почивка за Нова година в чужбина турците ще трябва да се разделят с още по-солидни суми. Туроператорите предлагат екскурзии до Париж, Прага и Бейрут на цени между три хиляди и седем хиляди турски лири (между 454 и 1060 евро) на човек за няколко дни, включващи празника.   Икономическата криза може и да направи гърците по-икономични, но в никакъв случай не им отне любовта към празниците, за които те са готови да направят необходимите жертви, дори в трудни времена. Коледата няма да е същата за гърците, ако на трапезата си нямат коледна пита, която непременно е оформена отгоре във формата на кръст, а в някои региони в нея се поставя и пара, макар че тази традиция е по-разпространена в новогодишната пита. Както е обичайно на Бъдни вечер ястията са постни и гърците, мнозина от които са религиозни, често спазват коледния пост, но това само усилва желанието им на самата Коледа да имат на масата си и свинско месо. Най-характерен елемент от празничната трапеза обаче са десертите – най-вече курабии или меломакароно – медено кексче, което се приготвя с брашно, грис, мед, захар, зехтин, портокалова кора или портокалов сок и различни аромати. Постепенното подобряване на икономическата ситуация все пак оказва влияние върху празника на гърците. Оборотът в търговията през коледните празници в Гърция тази година се очаква да бъде малко по-добър от предишната, казва Василис Коркидис, председател на Търговско-промишлената камара на Пирея пред сайта insider.gr. По-конкретно търговците очакват оборот от 3,5 милиарда евро или с 1,5 процента повече от 2018 г., но далеч от оборота от 5,4 милиарда в предкризисната 2009 г. Очаква се гръцките потребители да похарчат тази година за коледните празници по 240 евро на човек. От друга страна, според проучване на „Делойт“, семейният бюджет на гърците за коледните покупки е около 450 евро, докато средно за Европа е 455. От тези 450 евро 157 ще бъдат похарчени за храна, 136 евро – за подаръци, 82 евро за пътувания и 75 евро за забавление. Цената на гръцката коледна трапеза остава без особена промяна спрямо предишните години и ще бъде средно около 82,5 евро, показва проучване на Института за изследване на търговията на дребно с потребителски стоки.    ", "date": "2019.12.21", "title": "Коледа на Балканите: всичко се върти около трапезата"}
{"url": "http://www.classa.bg/%D1%81%D0%B2%D1%8F%D1%82/item/403796-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Американският президент   подписа санкциите срещу компании, изграждащи газопровода \"Северен поток - 2\" между Русия и Германия. Минути след анонса от Белия дом швейцарска компания, участваща в проекта, обяви преустановяване на работата, предаде БНР.  Санкциите, подписани от Тръмп са част от по-големия законопроект за американските военни разходи през идната година. Конкретните мерки срещу газопровода целят ограничаване на руското влияние в Европа. Тръбите под Балтийско море позволяват руски доставки на природен газ за Германия, като се заобикалят Украйна и Полша.  Разширението на \"Северен поток\" трябваше да заработи в средата на следващата година, но американските санкции поставят срока под въпрос. Веднага след като Тръмп финално одобри мерките срещу бизнеси, участващи в проекта, базираната в Швейцария компания \"Олсийс\" (Allseas), занимаваща се с полагането на тръбите, обяви преустановяване на работата. В официално заявление, цитирано от ТАСС, от компанията обявиха, че ще очакват разяснение относно санкциите от американското правителство. ", "date": "2019.12.21", "title": "Доналд Тръмп подписа санкциите срещу \"Северен поток-2\""}
{"url": "http://www.classa.bg/%D1%81%D0%B2%D1%8F%D1%82/item/403797-%D0%BD%D0%B0%D0%B1%D0%BB%D1%8E%D0%B4%D0%B0%D1%82%D0%B5%D0%BB-%D0%BD%D0%B0-business-times-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D1%85%D0%BE%D0%BD%D0%BA%D0%BE%D0%BD%D0%B3-%D0%BD%D0%B5-%D0%B5-%D0%BA%D1%80%D0%B8%D0%BC", "text": "Въпреки някои сходства, украинската криза и кризата в Хонконг са две различни истории, според наблюдателя на Business Times Сун Си. Ако кримчаните, които като много хонконгци се изказаха в полза на независимостта, все пак успяха да се измъкнат от властите в Киев, то жителите на специалния район на КНР всъщност не са готови да се отделят. А хватката на Китай е много по-твърда, отколкото беше навремето на Украйна. Протестите, които започнаха тази година и все още не завършват в Специалния административен район (САР) на Китайската народна република, Хонконг, приличат на украинската криза, пише Сун Си, наблюдател на сигапурския вестник Business Times. Според анализатора има определени сходства между двете явления. Първо, и в двата случая протестите започнаха поради  . Така през юли жителите на Хонконг бяха възмутени от законопроекта за екстрадирането на заподозрени за определени престъпления в Китай. Критиците счетоха, че инициативата подкопава съдебната независимост на специалния район и застрашава местните дисиденти.  , описва авторът. Що се отнася до украинската криза, тя започна през ноември 2013 г., когато по това време президентът на Украйна Виктор Янукович се отказа от съглашението за асоцииране с Европейския съюз и избра по-близки отношения с Русия. Това решение предизвика масови протести,   и  . Второ, и при двете кризи зад кулисите влиятелни сили играят своята игра, обръща внимание Сун. В Хонконг конфронтацията е между две основни политически движения - тези, които подкрепят настоящото правителство, и тези, които изискват демокрация. В същото време е ясно, че всъщност в САР се разгръща конфронтация между Китай и Запада, водена от САЩ, а самият Хонконг се оказва просто  . Всичко е подобно в украинската криза. Изглежда, че силите в страната се сражават помежду си - тези, които са за сближаване с ЕС, и тези, които са за Русия, но   са Русия и отново Западът. Трето, и в кризата в Хонконг и в украинската криза общественото мнение беше против основната власт. През март 2014 г. Крим проведе референдум и гласува за отделяне от Украйна и присъединяване към Русия. Според автора на статията, последните избори в областния съвет в Хонконг, в които привържениците на демократичния лагер спечелиха убедителна победа, също могат да се считат за един вид  , който показа недоверието към Пекин и недоволството на народа. Сун припомня, че по време на  , известна още като лозунга , в Хонконг през 2014 г. той написа статия, озаглавена  . Всъщност протестите на двата китайски площада приключиха по различен начин, въпреки  . „ , добавя Сун Си. Една от основните разлики между Хонконг и Крим е желанието на хората за независимост. Да, по време на протестите в САР можете да видите плакати, призоваващи за независимост, но всъщност повечето хонконгци дори не мислят за отделяне от Китай. Градът   на КНР и нито една западна държава няма да е готова да го вземе под крилото си. Въпреки че Съединените щати приеха Акта за защита правата на човека и демокрацията в Хонконг, би било безразсъдно жителите на САР да разчитат на американска намеса, настоява авторът. Друга немаловажна разлика между Хонконг и Крим е фактът, че Китай изобщо не прилича на Украйна. Дори преди да започне кризата, Киев   и нямаше средства да спре присъединяването на Крим към Русия. Китай, напротив, не се страхува да отправи предизвикателство към Запада и строго контролира Хонконг. Както заяви през юли бившият министър на външните работи на Сингапур Джордж Ео,  За съжаление кризата, която се разви около референдума в Крим, отне живота на много хора. Но въпреки че през последните месеци в Хонконг имаше много жестокост, Сън се съмнява, че ще има много жертви, защото нито Китай, нито Западът не планират да разрешат ситуацията с военни средства. И това е голям успех за САР. Преди това Хонконг се смяташе за важен бизнес център със  , но наскоро градът шокира целия свят, показвайки твърдото си лице. Но както уверява наблюдателят, Хонконг все още може да си върне репутацията - бъдещата му стабилност и просперитет са в неговите ръце.    ", "date": "2019.12.21", "title": "Наблюдател на Business Times обясни защо Хонконг не е Крим"}
{"url": "http://www.classa.bg/%D1%81%D0%B2%D1%8F%D1%82/item/403798-%D0%BC%D0%B0%D0%B3%D0%BD%D0%B8%D1%82%D0%BD%D0%B8%D1%8F%D1%82-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D0%BB%D1%8E%D1%81-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D1%81%D0%B5-%D0%B4%D0%B2%D0%B8%D0%B6%D0%B8-%D0%BA%D1%8A%D0%BC-%D1%81%D0%B8%D0%B1%D0%B8%D1%80-%D1%81-%D0%BD%D0%B0%D0%B9-%D0%B1%D1%8A%D1%80%D0%B7%D0%B8-%D1%82%D0%B5%D0%BC%D0%BF%D0%BE%D0%B2%D0%B5-%D0%BE%D1%82-400-%D0%B3%D0%BE%D0%B4%D0%B8%D0%BD%D0%B8", "text": "Докато географските полюси на Земята остават постоянни, техните магнитни колеги са свободни да се въртят наоколо. Учените обаче са поразени от пренасочването на магнитния север към Сибир с изключително бързи темпове. Точката, към която показва „N\" на всеки компас, се движи през цялото време със средна скорост от 55 километра годишно, въпреки че последните данни сочат, че може да се е забавила до крейсерска скорост от 40 километра (25 мили) годишно. Магнитният северен полюс никога не е изцяло неподвижен, като се има предвид, че разтопеното желязно ядро на Земята се измества постоянно. Въпреки това, дори със забавянето, не движението, а темпът е забележителен. „Движението след 90-те години на миналия век е много по-бързо, отколкото по което и да е време в продължение на поне четири века\", казва геомагнитният специалист Циаран Беган от Британската геоложка служба (BGS). „Ние наистина не знаем много за промените в ядрото, което го движи.\" Световният магнитен модел проследява позицията на магнитния полюс и го актуализира приблизително на всеки пет години. Той се поддържа съвместно от Националната администрация за океани и атмосфера на САЩ и Британската геоложка служба, използвайки спътници и 160 наземни обсерватории. „От първото си официално откриване през 1831 г. северният магнитен полюс е изминал около 1450 мили (2250 км)\", обясняват на своя уебсайт Националните центрове за информация за околната среда (NOAA). Магнитните полюси всъщност се обръщат изцяло на всеки няколко стотици хиляди години, когато се изместят достатъчно далеч от положението си. Последното обръщане се е случило преди около 770 000 години и отнело 22 000 години. Понастоящем не знаем кога това ще се случи по-нататък, но когато стане, то ще има драматични последици за човечеството, тъй като ще повлияе на Световния магнитен модел, който картира магнитното поле, от което зависят GPS картите и навигационните услуги, както и основната стратегическа инфраструктура - както гражданска, така и военна.", "date": "2019.12.21", "title": "Магнитният северен полюс на Земята се движи към Сибир с най-бързи темпове от 400 години"}
{"url": "http://www.classa.bg/%D1%81%D0%B2%D1%8F%D1%82/item/403799-welt-%D1%80%D0%B0%D1%81%D0%B8%D0%B7%D0%BC%D1%8A%D1%82-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B5-%D0%BD%D0%BE%D1%80%D0%BC%D0%B0,-%D0%BD%D0%BE-%D0%BD%D0%B5%D0%BC%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D0%B4%D0%B0-%D1%81%D0%B8-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%BE%D1%87%D0%B8%D1%82%D0%B5-%D0%B7%D0%B0-%D1%82%D0%BE%D0%B2%D0%B0", "text": "Расизмът се е превърнал в елемент от ежедневието в Германия, пише немският вестник Die Welt. Това заключение направиха учени, които се заеха с проблема след бунтовете в Кемниц и атаките срещу синагогата в Хале. Те откриха, че немското общество не е освободено от предразсъдъци и не само не се вдига на борба срещу расизма, но също така предпочита да не се докосва изобщо до тази тема. Расисткото мислене се превърна в част от ежедневието в Германия, пише немският вестник Die Welt. Според резултатите от проучването на учени в Кемниц, след протестите, които бяха подклаждани от десните сили през лятото на 2018 г., расизмът стана нещо обичайно в града.  , заяви Хайдрун Фризе, професор в Института за немски изследвания и междукултурни комуникации на Техническия университет в Кемниц. Заедно с колеги от цяла Германия изследователите от Кемниц публикуваха сборник с название „Расизмът в ежедневния живот - теоретична и емпирична перспектива след Кемниц“. Това беше предшествано от доклади на учени на две конференции, проведени в края на 2018 г. и миналата есен. Сега учените искат да говорят за резултатите от проучването в училищата, особено в селските райони. „ , добави колегата на Фризе в института, Маркус Нолдън. Според него учените са установили, че преобладаващото бяло население, както и преди, предпочита да не се забърква в темата за расизма, а тези, които страдат от него, рядко могат да говорят. На гражданските диалози, проведени в Кемниц, говорят главно белите с бели, каза Нолдън, който специално проучи този формат на взаимодействие. Освен това той се чуди къде през септември миналата година бяха 230 хиляди жители на Кемниц, които трябваше активно да се противопоставят на расистките протести. Впоследствие много неща в града се задвижиха и много хора се заеха с този проблем, но учените досега не са успели да привлекат вниманието на наистина широката общественост.  , смята Фризе. Напротив, с появата на движението Pegida и засилването на АзГ фокусът на общественото обсъждане се измести, казва Die Welt. Клишетата и стереотипите отново излязоха на преден план и гибелта на един от жителите на Кемниц по време на бунтовете впоследствие беше използвана за политически цели. Първо, от загиналия направиха герой, за когото широките маси от жителите на града можеха да скърбят.  , казва Мириам Шрайтер, изследователка от Техническия университет в Кемниц, която изучава дейността на радикалните организации в града. Междувременно реакцията на събитията в Кемниц или стрелбата в синагогата в Хале на 9 октомври не е лесна за немците, подчертава изданието.  , каза Нолдън. Престъпникът от Хале първо е обявен за психично болен самотник, тоест човек, който не се вписва в рамките на съществуващата норма. С други думи, този случай е третиран като нещо, с което не ни се иска да се занимаваме, обяснява изследователят. Когато се оказа, че опцията за атака на психично нездрав самотник не работи, фокусът се измести към друга   от геймъри, пише Die Welt.  , оплаква се Нолден. -  Вярно е, че изследователите не могат да предложат панацея за всички подобни случаи, както самите те открито признават. Основното според тях е да се прекрати мълчанието. С темата за расизма е както и с психотерапията - тя трябва да бъде преживяна и осмислена, а не изместена, подчертава изследователят от Техническия университет в Кемниц Хайдрун Фризе.  ", "date": "2019.12.21", "title": "Welt: Расизмът за Германия е норма, но немците предпочитат да си затварят очите за това"}
{"url": "http://www.classa.bg/%D1%81%D0%B2%D1%8F%D1%82/item/403780-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D0%BB%D0%B8-%D0%B1%D1%80%D0%B5%D0%BA%D0%B7%D0%B8%D1%82,-%D0%B8%D0%BB%D0%B8", "text": "Изборите в Обединеното кралство отминаха и много анализатори и коментатори решиха, че категоричната победа на Консервативната партия с лидер Борис Джонсън слага край на сагата около Брекзит и отпушва пътя на страната извън Европейския съюз. По-внимателният прочит на ситуацията обаче показва, че всъщност все още нищо не е приключило и явно сагата с напускането на ЕС ще се проточи още дълго време. Защо това е така? Действително убедителната победа на Консерваторите, които ще имат 364 места в 650-местния британски парламент им дава работещо мнозинство от 76. При тези условия прокарването на сделката, постигната от премиера Джонсън през британския парламент, изглежда няма да представлява проблем. Основни краткосрочни предизвикателства След очакваното напускане на ЕС от Обединеното кралство на 31 януари започва да тече 11-месечен транзитен период, през който трябва да бъде сключено споразумение за свободна търговия между Обединеното кралство и ЕС. Това всъщност е и основното предизвикателство пред кабинета на Джонсън, и то най-малко в два аспекта. На първо място, постигането на всеобхватно търговско споразумение от рода на сключеното между ЕС и Канада и получило гражданственост под наименованието СЕТА, а дори и още по-задълбочено, според желанието на самия Джонсън, е изключително сложен и продължителен процес, който според и най-доброжелателните експерти от двете страни на Ламанша е невъзможно да бъде приключено в рамките на 11 месеца. За сравнение, СЕТА беше договаряно между двете страни в продължение на 7 години. Дори и при оптимална работа и максимално доброжелателно отношение е неразумно да се очаква, че подобно споразумение може да бъде завършено за срок под 4 години. В подобна посока бяха и думите на Мишел Барние – главният преговарящ от страна на ЕС по отношение на това споразумение. На второ място, във вече подписаното Споразумение за напускане между ОК и ЕС има клауза, според която решението за удължаване на транзитния период трябва да бъде взето да края на юни 2020 г., или 6 месеца преди неговото изтичане. Тази клауза остана от първоначалното споразумение, подписано от Тереза Мей през ноември 2018 г. и на която всъщност Борис Джонсън и неговият екип не обърнаха особено внимание, тъй като не считаха, че подобно изискване представлява някакво ограничение предвид желанието им за бързо напускане на Съюза. В първоначалното споразумение на Тереза Мей тази клауза не предизвикваше критики, тъй като ако ОК беше напуснало ЕС на 29 март, срокът за сключване на търговско споразумение щеше да бъде 18 месеца и до средата на 2020 г. вече щеше да е ясно как се развиват преговорите и дали ще е необходимо удължаване на транзитния период. В настоящата ситуация е малко вероятно работата по споразумението да е достатъчно напреднала, за да може да се прецени необходимостта от удължаване на срока. От друга страна трябва да се вземе предвид и категоричното нежелание на Джонсън за продължаване на обвързаността на ОК с ЕС. Ако в такава ситуация не се прояви разум, най-вече от страна на британското правителство, и ако не се поиска удължаване на транзитния период навреме, вероятността Обединеното кралство да напусне без сделка става съвсем реална. Ако този срок бъде пропуснат и в последствие се наложи транзитният период да се удължи, отсега трябва да е ясно, че подобен ход ще изисква преразглеждане на вече влязлото в сила Споразумение за напускане, което ще е свързано с нови преговори с ЕС, ново гласуване в британския парламент и цялата поредица от действия, свързана с влизането в сила на това споразумение. На базата на горното ясно се вижда, че опасността за напускане на Обединеното кралство без сделка съвсем не е отминала и тя ще остане да виси във въздуха поне до края на транзитния период. Предизвикателството от разпадане на Обединеното кралство Извън посочените по-горе предизвикателства пред правителството на Джонсън ще изникне въпросът с желанието на някои части от ОК да се отделят в самостоятелни държави, водени от желанието си да продължат да бъдат част от Европейския съюз. На първо място това е Шотландия и нейният първи министър Никола Стърджънт вече заяви намерението си да проведе втори референдум за отделяне на Шотландия от ОК. Основен победител на изборите в Шотландия е Шотландската национална партия (ШНП), чийто лидер е Стърджънт. ШНП увеличи значително представителството си в британския парламент и от 35 места в новия парламент тя ще има 48 при общо 59 избираеми места в Шотландия. Това представлява 81% от местата, което е далеч над прогнозите, според които ШНП трябваше да вземе 41 места. В своите първи изяви след изборите неслучайно Стърджънт отбеляза, че резултатът за ШНП представлява подкрепа за нейното искане за провеждане на втори референдум и за отделяне от ОК. Тя дори заяви, че ще предприеме първите стъпки в подобна посока още преди края на настоящата година, като очакванията са този референдум да бъде насрочен към края на следващата година или най-късно в началото на 2021 г. Подобни са настроенията и в Северна Ирландия, където доскорошният коалиционен партньор на Консервативната партия - Демократичната юнионистка партия (ДЮП) загуби 2 места и остана само с 8 депутата, докато националистическите партии, подкрепящи обединението на ирландския остров, в лицето на Шийн Фейн (7 места, без промяна), Социално-демократичната и либерална партия (2 места, +2) и Обединената партия на Северна Ирландия (1 място, +1) увеличиха подкрепата си. Всъщност сделката, договорена от Джонсън, за разлика от тази на Тереза Мей, създава допълнителен аргумент за нарастване на националистическите и обединителните настроения в Северна Ирландия, тъй като предоговореното Споразумение, в стремежа си да не допусне възстановяването на сухопътната граница между Ирландия и Северна Ирландия, създава граница в Ирландско море, между Северна Ирландия и Великобритания и фирмите ще бъдат задължени да спазват митнически изисквания в двете части на Обединеното кралство при търговията помежду си. Ясно се вижда, че предизвикателствата пред правителството на Борис Джонсън са сериозни и само времето ще покаже дали той ще успее да се справи с тях или ще увеличи хаоса, който и без това съпътства процеса на Брекзит. Този хаос обаче вече започва да заплашва целостта на държавата и нейната национална сигурност, което безусловно ще се отрази на икономическото ѝ развитие и бъдещата ѝ политическа позиция на световната сцена.  ", "date": "2019.12.21", "title": "Приключи ли Брекзит, или"}
{"url": "http://www.classa.bg/%D1%81%D0%B2%D1%8F%D1%82/item/403781-%D0%BF%D1%83%D1%82%D0%B8%D0%BD-%D0%BD%D0%B5-%D1%81%D0%BA%D1%80%D0%B8-%D0%BD%D0%B8%D1%89%D0%BE", "text": "На 19 декември 2019 година по време на голямата пресконференция президентът на Русия Владимир Путин получи въпрос от украинския журналист Роман Цамбалюк от агенция УНИАН на олигарха Игор Коломойски, който попита руския лидер следното: кога ще бъде взето решение да се «разформироват окупационните администации в Донбас». След което руският лидер сподели отдъде опълченците в ДНР и ЛНР имат танкове и тежка артилерия.             Едновременно с това бяха засегнати и други въпроси, интересуващи Киев: присъствието на «чуждестранни войски» в Донбас, вземането на контрола над границата, въпросите около газа, Минските споразумения и дългът в рамките на 3 млрд долара. Всичко това украинският журналист съпроводи с думите, че на Русия най-невоятно също не биха й харесали танкове на Украйна в Кубан. На всичко това Путин започна поседователно да отговаря. Според него, в Донбас няма никакви «чуждестранни войски», за извеждането на които да се говори в Минските съглашения. Той потвърди, че там наистина има наемници от Франция, Германия и други страни. При това те войват от двете страни на фронта. Но те не са основа на въоръжените части на самопровъзгласилите се републики, голяма част от която се състои от местни жители, каза Путин. Президентът на Русия уточни, че «танкове и тежка артилерия» се появяват в горещите точки на планетата от «структури на държави, които симпатизират» на едната или другата страна в конфликтите. «Но това сега е тяхна техника», подчерта Путин. Руският лидер счита, че фундаменталният проблем в дадения случай е отсъствието в Киев на желание да регулира конфликта и да пристъпи към диалог с жителите на региона. Той припомни, че Украйна сама е отрязала ЛНР и ДНР от останалата своя територия. «Нима Москва въведе блокадата?», посочи Путин, припомняйки, че Киев използва в Донбас бойна авиация. Конфликтът в югоизточна Украйна ще завърши тогава, когато Киев бъде готов да общува с жителите на Донбас и да спре да се опитва да създава за себе си «благоприятни условия» за силово решаване на проблемите, добави Путин. Що се отнася до контрола над границата, то Путин цитира част от Минските съглашения. В тях е посочено, че процесът на предаване на границите трябва да започне на втория ден след провеждането на изборите в Донбас, а ще завърши — едва след общото политическо регулиране на конфликта, т.е. в Конституцията на Украйна трябва да бъдат отразени правата на жителите на региона. Путин има положително отношение към продължаването на разговорите в «нормандския формат», той отбеляза редица позитиви — извеждането на сили и средства от ключови точки и закона за особения статут на отделните райони в Донбас. Но, както счита Путин, това не е достатъчно. Ако се изведат войските навсякъде, то броят на обстрелите ще се снижи до минимум, добави той. Освен това, законът за «особения статут» трябва да бъде постоянен, а да не носи временен характер, при това лесно променяем.  ", "date": "2019.12.21", "title": "Путин не скри нищо"}
{"url": "http://www.classa.bg/%D1%81%D0%B2%D1%8F%D1%82/item/403782-%D0%B2-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D0%BD%D0%B0%D0%B9-%D0%BA%D1%80%D1%83%D0%BF%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B2%D1%8A%D1%80%D0%B2%D1%8F%D1%82-%D1%80%D1%8A%D0%BA%D0%B0-%D0%B7%D0%B0-%D1%80%D1%8A%D0%BA%D0%B0", "text": "Светът преживява най-големите си промени от един век насам , отбелязва «Синхуа». При влошаващата се международна ситуация, когато отделните държави все още се опитват да наложат собствените си правила, Русия и Китай играят ролята на стабилизатори, превръщайки се в отлични примери за насърчаване на идеята за мултилатерализма.         От началото на XXI век, със задълбочаването на икономическата глобализация, еволюцията на международната политическа и икономическа архитектоника се ускорява, а възходът на развиващите се страни и държавите с развиващи се пазари коренно променя баланса на силите на международната арена. В същото време политиката на едностранните действия и протекционизмът се засилва, темпът на развитие на световната икономика се забавя, основите на международното право и многостранната търговска система се разклащат, конфликтите в Близкия Изток и Латинска Америка продължават и глобалната терористична заплаха продължава. Предвид нарастващата сложност на международната ситуация, Китай и Русия, като отговорни сили, полагат усилия за защита на многостранния формат и откритост на световната икономика, разширяват сътрудничеството си въз основа на взаимното уважение и взаимната изгода и засилват сътрудничеството си в рамките на двустранните и многостранните механизми и при процесите на регионалната интеграция. Двете страни станаха пример за отстояване на мултилатерализма, играещ ролята на стабилизатор в променящия се свят. Какво е това мултилатерализъм? На 11-та среща на лидерите на БРИКС в столицата на Бразилия през ноември китайският президент Си Дзинпин отбеляза, че същността на мултилатерализма е, че международната политика се осъществява чрез обширни консултации, а не по волята на една или няколко държави. Никоя държава не е родена, за да заеме господстващо положение, нито един модел не е предопределен да бъде НАД останалите, подчерта той. Международната общност спешно се нуждае от системен подход за укрепване на мултилатерализма, който отговаря на нуждите на хармоничното развитие на човечеството. «Като борци за мултилатерализма Китай и Русия отстояват многополюсния свят и откритостта на световната икономика ръка за ръка, като по този начин дават нови стимули за нов тип международни отношения, основани на принципите на взаимното уважение, справедливост и взаимноизгодното сътрудничество“, това заяви заместник генералният секретар на Изследователския център «Пояс и път» към Академията на обществените науки на КНР Сюй Венхун.  ", "date": "2019.12.21", "title": "В епохата на най-крупните промени Русия и Китай вървят ръка за ръка"}
{"url": "http://www.classa.bg/%D1%81%D0%B2%D1%8F%D1%82/item/403783-newsweek-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%B4%D0%BE-%D0%B7%D1%8A%D0%B1%D0%B8-%E2%80%94-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B2%D0%B5%D1%87%D0%B5-%D0%B8%D0%BC%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-400-%D0%BC%D0%BB%D0%BD-%D0%B5%D0%B4%D0%B8%D0%BD%D0%B8%D1%86%D0%B8-%D0%BE%D0%B3%D0%BD%D0%B5%D1%81%D1%82%D1%80%D0%B5%D0%BB%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "От 1986 г. до 2018 г. в САЩ са произведени или внесени поне 423 милиона броя огнестрелни оръжия за лична употреба, съобщава Newsweek. Според изданието днес около 30% от американците притежават оръжие, а половината от тях са бели мъже. Според списанието тези оценки не вземат предвид огнестрелното оръжие, произведено преди посочения период от време, но също така не вземат предвид оръжията, изтеглени от обръщение след производството. В допълнение към това, според последния доклад на Националния фонд за стрелкови видове спорт, от 1990 до 2017 г. в Америка са произведени или внесени 17,7 милиона спортни пушки. , заяви ръководителят на фонда Джо Бартози.  Въпреки призивите за забрана на продажбата на така наречените военни оръжия, именно тези видове оръжия са най-широко разпространени сред американското население, отбелязва изданието. Що се отнася до обемите на производство на оръжие, през последните години те са нестабилни. От 2005 г. насам индустрията е в стабилен растеж, като ежегодно произвежда все повече и повече оръжия. През 2010 г. се наблюдава постепенен спад, а през 2014 г. обемът на производството рязко намаля с 15%. През следващите две години обемите на производството се възстановиха и през 2017 г. отново паднаха с 25%. Според предварителните оценки през 2018 г. тенденцията на спад в обема на производството продължи. Общо 7,6 милиона огнестрелни оръжия бяха пуснати тази година - няколкостотин хиляди по-малко, отколкото година по-рано. Както обяснява изданието, индустрията на огнестрелните оръжия обикновено е чувствителна към събития в политическата и социалната сфера: броят на покупките може да зависи от близостта до изборите или от съдържанието на общественото обсъждане в страната. Така след стрелбата в основното училище в Кънектикът през 2012 г. продажбите на оръжие в щата, според местните медии, започнаха да нарастват постепенно и в очакване на президентските избори през 2016 г. те скочиха. Според оценки на изследователския център Pew Research Cente, 30% от възрастните в САЩ притежават оръжие, а други 11% живеят със собственик на оръжие. В същото време белите мъже са по-склонни да притежават пистолет, отколкото представители на другите социални групи. Сред тях притежателите на оръжие са около 50%, докато сред жените и мъжете от не-бялата раса тази цифра не надвишава 15%.    ", "date": "2019.12.21", "title": "Newsweek: Въоръжени до зъби — в ръцете на американците вече има повече от 400 млн единици огнестрелно оръжие"}
{"url": "http://www.classa.bg/%D1%81%D0%B2%D1%8F%D1%82/item/403784-bloomberg-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%B1%D1%8A%D1%80%D0%B7%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%BD%D0%B0%D1%82%D0%BE,-%D0%BD%D0%BE-%D0%BE%D1%87%D0%B5%D0%B2%D0%B8%D0%B4%D0%BD%D0%BE-%D1%81%D0%B5-%D0%BE%D1%82%D0%B4%D0%B0%D0%BB%D0%B5%D1%87%D0%B0%D0%B2%D0%B0-%D0%BE%D1%82-%D0%B7%D0%B0%D0%BF%D0%B0%D0%B4%D0%B0", "text": "Въпреки заплахите да блокират достъпа до американските си бази, Анкара няма да напусне НАТО, но използва алианса като лост в спор с Вашингтон, заяви Bloomberg. Турция, която днес е много по-малко зависима от западната финансова помощ или оръжия, отколкото в миналото, се държи по-независимо, което често води до конфликти с политиката на САЩ и Европа, отбелязва изданието. Само след няколко седмици след срещата на върха в Лондон НАТО „за  “. Но \"   \" между Вашингтон и Анкара сигнализират за дългосрочни рискове за съюза, пише Bloomberg. Шефът на Пентагона Марк Еспер заяви тази седмица, че Организацията на Северноатлантическия договор ще трябва да повдигне въпроса какво да прави с Турция, ако изпълни заплахата и лиши американците от достъп до техните военни бази. Според представители на централата на НАТО в Брюксел, докато никой не обсъжда заплахата от закриване на бази, да не говорим за изключването на Турция от съюза. Но обменът на заплахи между Еспер и президента Реджеп Ердоган отново предизвика опасения, че западният военен блок може да се насочи към още по-остра конфронтация с Анкара. Всички страни разбират, че \"   \", казва бившият генерален секретар на съюза Александър Вершбоу. И това е въпреки факта, че Анкара е сериозно недоволна от това, че както вярва, НАТО не обръща достатъчно внимание на загрижеността си за сигурността и алиансът е разстроен от \"   \" от Ердоган на руските зенитно-ракетни системи S-400. Според Вершбоу във всеки случай договорът на НАТО не позволява експулсирането на член срещу неговата воля. Това обяснява защо алиансът се опита да изглади разликите между Франция и Турция на срещата на върха в Лондон. Но това не означава, че напрежението е изчезнало: онзи ден лидерите на Европейския съюз обсъдиха сложността на отношенията с Турция. Но списъкът на възможните действия изглежда много ограничен, публикацията обръща внимание. \"   \"   каза българският премиер Бойко Борисов на срещата на върха, намеквайки за ограничения, които ЕС прие в отговор на турската инвазия в Сирия. Политикът посочи необходимостта от поддържане на сделка, при която Ердоган спира притока на сирийски бежанци в Европа, отбелязва Bloomberg. Напоследък Ердоган заплаши, че ще затвори две бази, ако Конгресът на САЩ приеме закон, предвиждащ санкции срещу турското ръководство, енергийните компании и банките, които подкрепят операцията му в Сирия. Тази заплаха, очевидно, не показва готовността на президента да скъса връзки с НАТО, а по-скоро говори за желанието му да използва алианса като лост в двустранен спор с Вашингтон, твърди изданието. Нито едно от съоръженията, които Ердоган нарече - Въздушна база \"Инджирлик\" и радарна база \"Куреджик\" - не са бази на НАТО. Освен това той не заплашва да затвори основния щаб на съюза на турския Егейски бряг, подчертава Bloomberg. САЩ могат да използват \"Инджирлик\" и \"Куреджик\", но всяка мисия трябва да бъде одобрена от турския парламент. Американците много често не получават разрешение за провеждане на бомбардировки в Ирак и Сирия от \"Инджирлик\", затова много самолети на ВВС на САЩ са преместени в Йордания и Персийския залив. В миналото базата на\"Инджирлик\" е била от голямо значение, но сега тя действа като \"   \" за тактическите ядрени оръжия на САЩ и претоварващ център за разполагане за Афганистан. И двете функции могат да бъдат преместени другаде, заяви Арън Щайн, директор на програмата за Близкия изток в базирания във Вашингтон институт за външна политика. Изгонването на американския персонал от \"Куреджик\" ще има по-забележими последици за алианса, тъй като в него се намира контролирана от САЩ радарна инсталация, която може да открие всяко потенциално изстрелване на балистична ракета от Иран. Никой друг член на НАТО не може да предложи по-ефективно място за домакинство на тази система, подчертава изданието. Според Щайн, готовността на Ердоган да играе играта „кой е първият страхливец“ е по-важна от всички бази. Това само потвърждава, че \"   .\"   В крайна сметка Ердоган ще бъде изправен пред труден избор. Той може да се предаде или да изпълни заплахата си и да затвори базата, което ще доведе до нов „   “, казва Bloomberg. Турция, която има втората по големина армия на НАТО след САЩ, заяви, че ще включи S-400 в своята отбранителна система през април. Тя също така отправя териториални претенции в Средиземно море, за да предотврати пускането на поддържан от САЩ газопровод от израелски и кипърски находища. По-нататъшното утежняване на всеки от тези проблеми може да принуди лидера на мнозинството в Сената Мич Макконъл да внесе законопроект за санкциите срещу Турция, въпреки че сега той не иска да прави това, смята изданието. Преди това Анкара вече беше в конфликт с Америка и Европа по същите сериозни въпроси, включително поради нашествието си в Северен Кипър през 1974 г. Но съвременна Турция \"  “, казва Bloomberg. „   \", казва Щайн. „   .“    ", "date": "2019.12.21", "title": "Bloomberg: Турция не бърза да напусне НАТО, но очевидно се отдалечава от Запада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403785-%D0%BF%D0%BE%D0%BB%D0%B5%D0%B7%D0%BD%D0%B8%D1%8F%D1%82-%D0%B8%D0%B4%D0%B8%D0%BE%D1%82%D0%B8%D0%B7%D1%8A%D0%BC-%D0%BD%D0%B0-%D0%BF%D0%BE%D0%BB%D0%B5%D0%B7%D0%BD%D0%B8%D1%82%D0%B5-%D0%B8%D0%B4%D0%B8%D0%BE%D1%82%D0%B8-%D0%B8%D0%BB%D0%B8-%D0%BA%D0%B0%D0%BA-%D1%84%D0%B0%D1%88%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0%D1%80%D0%B5%D0%BA%D0%BE%D1%85%D0%B0-%D1%81%D0%B5%D0%B1%D0%B5-%D1%81%D0%B8-%D0%B0%D0%BD%D1%82%D0%B8%D1%84%D0%B0%D1%88%D0%B8%D1%81%D1%82%D0%B8", "text": "На всички онези мои сънародници, а те са милиони, които леят горещи носталгични сълзи по добрите стари времена, по благата и добродетелите на комунизма, както и на всички, които искрено и неискрено вярват, че комунистическият тоталитаризъм и СССР са смъртен враг на нацисткото мракобесие, както и на всички, които виждат в декларативния съветски и просъветски антифашиски патос реално противодействие на хитлеризма и на неговите кошмарни злодеяния, искам да припомня един позабравен с времето позив от близкото ни историческо минало. Ще го цитирам в оригинал – дори архаичния правопис съм съхранил непокътнат:                                            „ПОЗИВЪ                                 към Н. В. Цар Борис ІІІ Ваше Величество,  Моля присъединете незабавно нашето изстрадало отечество къмъ тристраний пактъ. Само така ще се постигнат националните идеали за целокупностъ.  Василъ Коларовъ, Георгий Михайловичъ, Вълко Червенковъ, Стою Неделчевъ (Чочоолу) 1-вий март, 1941 г.” Ето, това е, както казва поетът-комунист, драмата – останалото е измама.  Измама историческа,  измама актуална и, както подсказва задръстената ни гражданска актуалност, – измама и бъдеща, може би за цели поколения напред. Защото този позив съдържа цяла-целеничка истината за антифашисткия подвиг на БКП, за героичната борба на българските комунисти срещу кафявата чума, за хуманизма и прогресивността на Партията на българските работници и селяни. Подвиг, с който комунистите ни се кичеха десетилетия наред, а днес се кичат със същата показност техните законни наследници – неокомунистите от БСП. Само броени години след обнародването му подписалите този позив водещи функционери на БКП ще се окажат  по кремълска заръка държавни ръководители и палачи на нацията ни  И ще издигнат високо над света като свое морално алиби антифашистката кауза, която, видите ли, за разлика от всички останали едро- и дребнобуржоазни политически партии, комунистите ни са следвали и отстоявали на живот и смърт. Подобно на КПСС, и БКП се себерекламираше като единствената политическа формация на родна земя, воювала безкомпромисно срещу синеоките рицари и дала своя безценен принос за идеологическия и физически разгром на най-великото зло на всички времена.  А на мен ми се ще да попитам дали призовалите държавата ни да застане час по-скоро рамо до рамо с Хитлер и Мусолини в оста български комунистически лидери и българските комунистически лидери, които впоследствие гордо издигнаха знамето на антифашизма и антинацизма над страната ни и света, са едни и същи хора. И какво е тяхното истинско верую – фашизмът и нацизмът, за които копнееха през началото на 40-те, или антифашизмът и антинацизмът, които превърнаха в своя официална партийна политика само половин година по-късно? Събитията формулират отговора далеч по-откровено и по-достоверно от постулатите на партийната пропаганда. И тези станали междувременно исторически събития говорят ясен език: Не някаква кауза е водила Партията-ръководителка в лъкатушещия й граждански път – водещ е бил само интересът й. Или, ако е имало кауза, тя е била не кауза идейна и морална, а кауза, продиктувана от ненаситното й властолюбие,  властолюбие, преследвано на цената на идейността и морала, властолюбие, удавило само за броени години страната ни в цяло море кръв и сълзи. Когато БКП отправя този позорен позив към цар Борис ІІІ, германският нацизъм и съветският комунизъм възмъжават и крепнат в братско единство – те са бойни другари, заканили се дружно да сринат гнилата буржоазия от полюс до полюс. Тогава сътрудничеството между Кремъл и Третия райх цъфти и процъфтява с най-пищните си цветове. Сътрудничество идейно, сътрудничество политическо, сътрудничество икономическо, сътрудничество и военно. Тогава двете най-силни и най-милитаризирани държави на Стария континент чертаят планове как да плячкосат орташки и орташки да си поделят Европа, а след Европа – и света. Няма що – независимо с какъв етикет са обозначени, тираните са си винаги социално и психологически близки – тиранията мобилизира и солидаризира, сдружава и обединява далеч по-монолитно от демокрацията. Така чрез пакта Молотов-Рибентроп Сталин и Хитлер се съюзиха в най-зловещия съюз в цялата човешка история. Тъкмо в сянката на този злокобен пакт протича под диктата на Москва и политиката на българските комунисти. Докато оста Москва-Берлин-Рим-Токио функционира подобаващо, БКП я следва неотклонно. Когато обаче тази ос се пропуква и Райхът нахлува в СССР, преобръща се съответно и линията на българските комунисти – от горещи класово-партийни приятели фашизмът и нацизмът изведнъж се оказват смъртни врагове. От което следва, че не националната кауза, не националната сигурност, не единството и целостта на страната ни са водещи в стратегията на БКП, водещи са интересите на Кремъл  Дори когато, както става и в случая, тези интереси са в разрез с националното ни добруване. И когато хегемониалните имперски апетити се превърнаха в брутална агресия срещу България, подписалите споменатия ПОЗИВЪ партийни лидери, а по тях и целият членски състав на Партията, начаса ги припознаха като свои, заграбиха чрез щиковете на Червената армия държавната власт, саморазправиха се с интелигенцията, с духовенството и с цялата политическа класа, потъпкаха без остатък всички човешки права и граждански свободи и превърнаха де факто България в съветска губерния. И сториха всичко това в името не на ненаситното си властолюбие и сребролюбие, а в името на човека и за благото на човека. Така се сбъдна печалната прогноза, направена след края на ВСВ от най-последователния борец както срещу болшевизма, така и срещу нацизма Чърчил:  фашистите на бъдещето ще нарекат себе си антифашисти  Да, веднага след войната те нарекоха с пълен глас себе си антифашисти – както в суровата сянка на Кремъл, така и в подножието на Партийния дом. Отчитам, че не всички сънародници са били циници – някои им повярваха от наивност, други им повярваха от немай къде и само малцина от тях намериха куража и доблестта да разобличат комунизма като онова явление, което действително е: един неофашизъм, който по бруталност, по тираничност и цинизъм не отстъпваше на хитлеризма. След деветосептемврийския преврат старото единомислие и единодействие на нацисти и комунисти бе превърнато в табу, да се говори за братството между двата тоталитарни режиама стана опасно. Капсулирани и отлъчени от външния свят чрез непроницаемата Желязна завеса (понятието отново е на Чърчил), обсадени от всемогъщата партийна цензура, милиони сънародници действително повярваха на идеологическата пропаганда, действително провъзгласиха измамните официални тези за истина – при това за единствена истина. Лошото бе обаче, че зловещата комунистическа доктрина пусна корен и в Свободния свят, че и милиони американски и особено западноевропейски левичари прегърнаха нейните тези. А че техният некрофилен граждански ентусиазъм бе заплащан не само с финансите на Кремъл, а и със страданията на стотици милиони хора, сковани в кошмара на Съветската империя, болните от пресищане полезни (по ленински полезни) идиоти не искаха и да знаят. Знаехме само ние, потърпевшите. Както знаехме, че в сбърканата човешка история не за пръв път възторзите на едни се заплащат с болката на други.", "date": "2019.12.21", "title": "Полезният идиотизъм на полезните идиоти или как фашистите на бъдещето нарекоха себе си антифашисти"}
{"url": "http://www.classa.bg/%D1%81%D0%B2%D1%8F%D1%82/item/403786-%D0%B5%D1%80%D0%BE%D0%B4%D0%B3%D0%B0%D0%BD-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D0%BD%D0%BE%D0%B2%D0%B8-%D0%BF%D0%BE%D0%BD%D0%B8%D0%B6%D0%B5%D0%BD%D0%B8%D1%8F-%D0%BD%D0%B0-%D0%BB%D0%B8%D1%85%D0%B2%D0%B0%D1%82%D0%B0-%D0%B2-%D1%82%D1%83%D1%80%D1%86%D0%B8%D1%8F", "text": "Дори и след няколко намаления на лихвите турският президент Реджеп Тайип Ердоган продължава да оказва натиск върху централната банка. „В момента основният лихвен процент е 12 процента и показва решимостта на централните банкери“, заяви в петък Ердоган. „Осезаемо намалиха лихвите. Ще продължим да виждаме същата решимост и през 2020 г.“, каза президентът, цитиран от Ройтерс.  Президентът, който дълго настояваше за по-хлабава парична политика, уволни управителя  на турската централна банка Мурат Четинкая, мандатът на когото изтичаше през 2020 г. Той беше сменен в началото на юли с президентски указ със заместника си Мурат Уйсал. Турският президент Реджеп Ердоган заяви тогава, че е необходима „пълна ревизия“ на централната банка на страната. Според Ердоган Турция вече е платила „тежка цена“ за грешките на Четинкая, които включват неуспеха му да общува с пазарите, както и невъзможността да вдъхне доверие. Наскоро държавният глава обяви, че през следващата година лихвите ще спаднат до едноцифрен процент.   ", "date": "2019.12.21", "title": "Еродган настоява за нови понижения на лихвата в Турция"}
{"url": "http://www.classa.bg/%D1%81%D0%B2%D1%8F%D1%82/item/403787-%D0%BA%D0%B0%D0%BA%D0%B2%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B0%D1%83%D1%87%D0%B0%D1%82-%D0%BC%D0%B5%D0%BD%D0%B8%D0%B4%D0%B6%D1%8A%D1%80%D0%B8%D1%82%D0%B5-%D0%BE%D1%82-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3", "text": "Около 240 милиона за година и половина – толкова резултати показва Google при търсене на „Greta“. За година и половина Грета Тунберг напредна много повече от повечето филмови звезди, футболисти или политици, да не говорим за корпоративните лидери, които рядко надхвърлят милион резултати в търсачката. Как тази 16-годишна ученичка успява да генерира толкова голям резонанс? На феномена „Грета“ се гледа доста противоречиво в надзорните съвети на глобалните компании: Спектърът от мнения варира от „Адски дразни!” до „За какво става дума?” и „Респект!”. При всички тези спорове обаче едно е сигурно: Дори опитните надзорни съвети могат да се поучат от тази млада жена, ако анализират трезво на какво се основава нейният имидж, пише в коментар за Handelsblatt Барбара Кукс, член на съвета за декарбонизация на ЕК.  Днес използваме толкова природни ресурси, сякаш разполагаме с 1,7 Земи. От 1 август живеем за сметка на бъдещите поколения. Ако населението нарасне според прогнозите, през 2030 г. дори ще използваме ресурсите на два глобуса. Последиците от прекомерната консумация са очевидни - като наводнения, бури, топлинни вълни и горски пожари. В доклада за глобалния риск на Световния икономически форум първите три места се заемат от екстремните метеорологични събития, провалът в опита за опазването на климата и природните бедствия. В съзнанието на много надзорни съвети обаче екологичният въпрос все още не се възприема правилно. Според проучване на Световния икономически съвет за устойчиво развитие устойчивостта е на дневен ред в мениджмънта на 65 процента от компаниите. Но само 22 процента от мениджърите смятат, че техният борд на директорите изцяло се занимава с проблема.  Според проучване на Mazars само 53 на сто от членовете на корпоративните бордове в Европа виждат в устойчивостта възможност за бизнес, а още по-малко бордове са наясно какво всъщност могат да направят. Устойчивото управление е ключов фактор за успеха, защото всички заинтересовани страни го искат: инвеститори, служители, външни заинтересовани страни и клиенти. Натискът на инвеститорите Тенденцията към устойчивост също е неудържима сред служителите и особено сред отдадените млади таланти, към които се стремят всички компании. 60 процента от т. нар. милениъли търсят работа, която да надхвърля обикновената печалба, за да служи на околната среда и обществото. Търсят компании с убедително бизнес усещане, а не само приятна позиция или атрактивно възнаграждение. В дигиталната ера влиянието и разнообразието на външните заинтересовани страни също нараства. Успешните бизнес лидери не само спазват регулаторните политики и регулаторния надзор, но вземат предвид всички заинтересовани страни. Диалогът с неправителствените организации е част от мениджърския занаят, но сега се появяват движения без фиксирани структури, като „Fridays for Future“ на Грета. Умните бордове получават доклади от мениджърите си за диалога с умовете зад тази зелена вълна и също така искат да привличат лидерите на общественото мнение като доставчици на идеи за самите компании. Устойчивото инвестиране се разбира от само себе си за институционалните инвеститори, като активи за около 30 трилиона долара имат този акцент. Тази тенденция ще се засили: Според голямата швейцарска банка UBS 65 процента от богатите частни лица са убедени, че е важно да се създаде по-добър свят, но само 39 процента инвестират парите си по съответния начин. Ако инвеститорите счетат за задължение спазването на критериите за ESG (Environmental, Social, Governance), това ще се отнася и за компаниите и техните бордове. Възможности за зелен пазар Клиентите определят рамката, това се отнася за бизнес клиентите, както и за потребителите. С приложения като ToxFox те използват баркода, за да проверят дали продуктът съдържа замърсители или алергени. Ако е така, приложението веднага формулира протестен мейл до производителя. Потребителите могат да достигнат до компанията с едно кликване. Тази нова пропускливост не се спира дори до отделния член на надзорния съвет. Това звучи критично за компаниите и техните надзорни съвети, но също така предлага възможности. Очаква се пазарът на зелени технологии да нарасне от 3,2 на 5,9 трилиона евро в световен мащаб до 2025 г., а през 2018 г. увеличението в Германия вече е с 8,8 процента. Редица области, като енергийната ефективност, екологично чистата енергия, устойчивото управление на водите, суровинната и материалната ефективност се утвърдиха като двигатели на растежа. Има и напълно нови проекти, като биоразградимата микропластика например. Някои европейски компании отдавна са разширили продажбите си с т. нар. Greentech. В управителния съвет на Philips намриер се съсредоточиха върху енергийно ефективното осветление и успяха да увеличат продажбите там с фактор 5 до над пет милиарда евро между 2002 и 2007 г. В Siemens се фокусираха върху Greentech и увеличиха продажбите от 19 млрд. на 33 млрд. евро за пет години. Увеличаването на приходите и печалбите не е достатъчно, ако поставите фокуса върху хората: Във Philips се разработваха печки без дим и слънчева LED светлина, вкарвайки свеж въздух и и вечерна светлина в най-простите колиби на хората в Индия и Африка. А в Siemens последователно следват мотото за използване на потенциала на съществуващите технологии, защото това в крайна сметка ще реши две трети от проблема с въглеродния двуокис в света. Всеки надзорен съвет трябва да подчертае този положителен ефект, ако изпълнява своята законова контролна функция и настоява за устойчивост. В допълнение към надзора обаче е бордът на директорите. И той също трябва да изпълнява тази втора функция за устойчивостта. В случая с Дизелгейт чисто законово надзорният съвет не може да бъде винен. Това обаче не е достатъчно за обществото, неговите акционери и други заинтересовани страни, тъй като очевидно неправилното поведение на ръководството се основава на неправилна ценностна система. Правилните въпроси и отговори Най-добрите надзорни съвети днес се считат за спаринг партньори и предлагат контрол, както и консултации. При дигиталните и екологични катаклизми подобно развитие не може да доведе до успех. Надзорните съвети трябва да поставят под въпрос стратегията и да внесат нови аспекти, особено устойчивостта. Опитът показва, че често е достатъчно да задавате правилните въпроси. Здраво вкоренена във фирмата ли е устойчивостта? Как компанията съгласува икономията, екологията и социалната отговорност? Един добър надзорен съвет няма да бъде заблуден с обикновени задължителни упражнения. Той не се интересува от необходимостта да отметне дълъг въпросник за т. нар. ESG в един сложен бюрократичен процес. Той ще изисква устойчивостта да бъде неразделна част от ДНК на компанията. Има ли матрица на материалността, която също да се обсъжда в борда? Анализират ли се околната среда, компаниите и очакванията на заинтересованите страни по отношение на възможностите и рисковете? А има ли каталог от мерки за минимизиране на риска в световните вериги на доставки? 17-те цели за устойчиво развитие на Организацията на обединените нации са добра основа за този анализ. Устойчивостта конкурентно предимство ли е в стратегията? Възможностите на зеления пазар и конкурентните предимства част ли са от корпоративната стратегия? Какви иновативни технологии и решения предлага компанията? Компанията за минерални масла и природен газ Total, например, също изгражда зелен сектор със слънчеви технологии и съхранение на електроенергия. Кои ясни цели (например продажби на Greentech), кои структури и процеси поддържат тези нови бизнес области? Прилагат ли се и дългосрочни критерии за решение, за да се хармонизират икономията, екологията и социалната отговорност? Siemens, например, напусна бизнес областта на слънчевата енергия, когато тя вече нямаше икономически смисъл в дългосрочен план. Когато взема стратегически решения, надзорният съвет често има по-ясен поглед върху дългосрочния период от време, отколкото мениджмънта. Действа ли самото висше ръководство като модел за подражание? Членовете на надзорния съвет, които са компетентни и имат опит в устойчивостта, знаят как да измерват собствения си въглероден отпечатък с обикновено приложение и как да го намалят чрез мерки за компенсация. Да, надзорните съвети могат и трябва да се учат от Грета Тунберг, твърди Барбара Кукс. Проблемът с емисиите на въглеродния диоксид не търпи отлагане. Сега трябва да действаме. Надзорните съвети трябва да приемат темата сериозно и да ѝ придадат голямо значение. Защото, както Молиер написа преди много години, ние не носим отговорност само за това, което правим, но и за това, което не правим.", "date": "2019.12.21", "title": "Какво могат да научат мениджърите от Грета Тунберг?"}
{"url": "http://www.classa.bg/%D1%81%D0%B2%D1%8F%D1%82/item/403788-1989-%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%BF%D1%83%D1%81%D0%BD%D0%B0%D1%82%D0%B8%D1%82%D0%B5-%D1%88%D0%B0%D0%BD%D1%81%D0%BE%D0%B2%D0%B5", "text": "Докато в Средна Европа триумфираха надеждите, на Югоизток се надигаха хаос и насилие – пише в анализ за събитията от 1989-а историкът Оливер Йенс Шмит.        1989-а беше година на епохални промени в Средна и Източна Европа, отбелязва в началото на статията си в \"Нойе Цюрхер Цайтунг\" Оливер Йенс Шмит, професор по история във Виенския университет. Същевременно изтъква, че това е само част от картината: \"Пренебрегва се фактът, че 1989-а не откри нови хоризонти за целия европейски Изток. В Югоизточна Европа тази година е по-скоро символ на стагнация и надигащо се насилие\", пише Шмит и припомня, че по онова време Балканите поемат по различен път в сравнение с Полша, Унгария, ГДР и Чехословакия, а това има трайни последици до ден днешен. \"Широката общественост изобщо не осъзнава, че през 1989-а година на Балканите се надигна насилие, близко до гражданската война – и то не в Югославия, а в България. Там комунистическият режим беше в криза заради сбърканата си икономическа политика. Както и другаде на Балканите, българската комунистическа система беше дълбоко националистическа. На Балканите комунизмът и национализмът вървяха ръка за ръка. Националистическите кампании изобщо не бяха подривни - те извираха от самата идеологическа и мисловна сърцевина на режима\", твърди историкът. Пробив към демокрация и пазарна икономика не се очертаваше По-нататък в своя анализ той разказва за така наречения \"Възродителен процес\" в България и за прогонването на 350 000 български турци, цинично наречено от Тодор Живков \"Голямата екскурзия\": \"Свързаните с тайните служби българи натрупаха печалби от имуществото на бягащите. (…) Масовото изселване дестабилизира икономиката, а после и самия режим. Така през ноември 1989-а година привържениците на съветския партиен и държавен ръководител Михаил Горбачов взеха властта в София. И бяха необходими големи усилия, за да се предотвратят насилията.\" През призмата на комунистическия национализъм Оливер Йенс Шмит коментира събитията и в други балкански държави по онова време – в Румъния, в Югославия, в Албания, в Гърция. И обобщава: \"Този кратък обзор показва едно: не се очертаваше никакъв пробив към демокрация и пазарна икономика. 1989-а беше годината на пропуснатите шансове. Там, където ги имаше, масовите движения бяха подклаждани от национализма – както в Сърбия. Или пък бяха цинично манипулирани от комунистическите елити – както в Румъния. Преди падането на диктаторите никъде не се появиха мощни обществени сили, които биха могли да се договорят с управляващите за мирно предаване на властта. Типичен пример е България, където партията и малцината дисиденти започнаха преговори едва след смяната на властта.\" Балканите открай време не следват общоевропейските тенденции След като накратко описва и случилото се в Румъния преди точно 30 години, историкът продължава: \"Събитията на Балканите се развиха по съвсем различен начин в сравнение със Средна и Източна Европа, а това налага да се потърсят причините. Те ще бъдат открити не толкова в случилото се през 1989-а година, колкото в различните форми комунизъм и в някои исторически структури, които са дори още по-назад във времето. Насилственото завземане на властта от комунистите на Балканите унищожи крехките буржоазни елити, които бяха възникнали след основаването на националните държави, започнало през 19-и век. Там традициите на едно самоорганизиращо се гражданско общество нямаха дълбоки корени. А нестабилните партийни системи преди 1945-а година не успяха да удържат напора на авторитарни военни или царски диктатури.\" Оливер Йенс Шмит с основание припомня, че – за разлика от Средна и Източна Европа – на Балканите почти нямаше дисиденти, нямаше и никакъв простор за отклоняващи се мнения. Според него, на десталинизацията в Съветския съюз, властниците в България, Албания и Румъния са реагирали с ресталинизация. По-нататък историкът пише: \"Комунизмът на Балканите винаги е бил силно идеологизиран. След 1968-а Югославия, Румъния и особено Албания започват интензивно да милитаризират обществото, поставяйки го в състояние на трайна военна психоза. Но Балканите открай време не следват общоевропейските тенденции. На Балканите комунистите бяха поели по съвсем различен път в сравнение с режимите в Средна и Източна Европа. (…) Обществата там бяха белязани от национализъм и от репресиите, извършвани от тайните служби.\" В обобщение Оливер Йенс Шмит констатира: \"През онази повратна 1989-а година съпротивата в тези страни неслучайно се зароди не в недрата на съответната \"държавна нация\", а в маргинализирани групи, чието съществуване бе застрашено: турците в България, албанците в Югославия, унгарците в Румъния. Защото комунизмът на Балканите успя да осъществи онова, към което се стремяха националните държави след разпадането на империите: национално хомогенизирани общества.\"", "date": "2019.12.21", "title": "1989-а - годината на пропуснатите шансове"}
{"url": "http://www.classa.bg/%D1%81%D0%B2%D1%8F%D1%82/item/403789-%D1%82%D0%B5%D0%BC%D0%B8%D1%82%D0%B5-%D0%BD%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B5%D0%BC%D0%BF%D0%B0%D1%82%D0%B8%D1%8F%D1%82%D0%B0-%D0%B8-%D1%82%D1%8A%D0%BC%D0%BD%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": " Поредното издание на фестивала Webit. Една от лекциите в него можеше да опише всичко, което се случва с интернет и модерните технологии през последното десетилетие - The Death of Empathy, и беше изнесена от главния криейтив директор на международната маркетингова компания DigitasLBi - Крис Кларк. Самата лекция засягаше напредъка на технологиите за сметка на все по-сериозните техни деструктивни възможности върху обществото и сигурността на личните ни данни. \r\n Именно в тази лекция, около година преди възникването на големия скандал с Facebook, се чу за това какво точно прави \"Кеймбридж аналитика\", как го прави и как въздейства с всички тези събрани данни за потребителите. Там се чу за онлайн балоните, които се създават около всеки един от нас, за всички онези уж улеснения, които в един момент започват да насочват мнението, възгледите, та дори и живота в определена посока... \r\n Две години и половина по-късно едва ли ще се намери някой, който да оспори идеята, че вече няма сигурни лични данни онлайн; че технологичните компании, предоставят безплатни услуги, всъщност печелят чрез продаването на насъбрана междувременно информация за клиентите; че новите технологии създават вратички за всякакви психопати, терористи и престъпници да извършват мрачните си дела. \r\n           Интернет и новите технологии са онази пропаст, за която говори Ницше - тази, в която ние продължаваме да се вглеждаме - все по-дълго, все по-съсредоточено. А тя ни отговаря със същото. \r\n Защото новите технологии безспорно промениха и начина, по който ние възприемаме света наоколо. \r\n Възходът на социалните медии \r\n Социалните мрежи ги има още от средата на миналото десетилетие, но именно през това те извършиха тази миграция от социални мрежи към социални медии. Макар тези два термина да звучат идентично и като синоними, между тях има известна разлика. Социалните мрежи действително изграждат за потребителите мрежа от приятели и познати, с които да споделят важните моменти от живота си. \r\n Социалните медии са отворени към света. Те превръщат всеки потребител в създател на съдържание - било то статуси, снимки, мемета, видеа и какво ли още не. При социалните медии имаме не само мрежата от контакти, но отворената възможност всеки (който попадне на теб) да види какво си споделил, да стане потребител на твоето лично съдържание. \r\n Паралелно с това - заради все повечето свои потребители и заради отворилата се възможност за капитализиране на продукта си - първо социалните медии, а след това и голяма част от значимите онлайн платформи започнаха персонализирането на съдържанието за всеки нов потребител - на база търсения, лайкове, споделяния, интеракции и т.н. \r\n Този процес започна създаването на т.нар. социални балони - удобна по конформистки среда, която заобикаля потребителя с неща, които харесва, теми, който са му интересни, позиции, които споделя, и т.н. Този социален балон създава илюзията за доминация на личното мнение и с това придава допълнителна важност и стойност на личното мнение. \r\n Добавете към това и превръщането на всеки потребител в медия със свое послание и свои последователи, и ще получите едно изкуствено надуване на личната себеоценка - щом ме харесват във Facebook/Instagram/Twitter и т.н., значи имам стойност за пред хората; значи моето мнение, статуси, публикации имат значение. \r\n   \r\n   На обратния край е чуждото мнение, особено когато то се различава със собственото и влиза в противоречие. При толкова много спорове онлайн идеята за другия се размива много до профилна снимка/аватар със скандално мнение, което дразни. Фактът, че има човешко същество \"от другата страна на екрана\" става все по-труден за възприемане. \r\n Именно за това говорим, когато става въпрос за \"Смъртта на емпатията\" - раздуване на собствения \"Аз\" и дехуманизиране на \"другия\" като трол, бот, интернет глупак и т.н. \r\n Този феномен, за който се пише все повече и повече, е пряко свързан с културата на онлайн тормоз, с караниците в социалните мрежи и по онлайн форумите и с цялостното западане на качеството емпатия у човека. Това се вижда и във всеки \"Народен съд\" по една или друга тематика във Facebook, във всяка вълна на възмущение, в която се взима предвид само частичната картинка, но не и цялото. \r\n Алгоритмите на социалните медии са направени така, че да прекарваш в тях възможно най-дълго и да участваш възможно най-пълно, предоставяйки съдържание в замяна на лайкове. Така те изграждат нуждата от мнение, без обаче то да е подплатено със знания, камо ли с адекватни познания. Да ти предоставят трибуна за изказване не означава, че ти дават и необходимите познания, с които да формираш и адекватна позиция. \r\n Смъртта на личните данни \r\n Това е и новата максима - колкото повече споделяш, толкова повече внимание ти се връща в замяна. Никой не казва обаче дали това внимание ще е положително или отрицателно. И тук можем да говорим както за хейтъри и тролове, така и за онези, които гледат мълчаливо в сенките. \r\n Социалните медии се превърнаха в златна мина за т.нар. \"преследвачи\", чийто подход към личното пространство е силно притеснителен. Един личен профил в Instagram или Facebook съдържа често много повече информация за нас самите, отколкото възнамеряваме да покажем. Тя може да предостави информация за телефонен номер, адрес, личен имейл и дори ЕГН, стига търсещият да разполага с малко повече знания. Допълнително с това евентуално могат да бъдат намерени местата, които обичате да посещавате редовно или всевъзможна друга информация за вас като личност. \r\n Още в началото на 2015 г. изследване на учени от университетите Кеймбридж и Станфорд показа, че само на база лайкове във Facebook социалната платформа за отрицателно време може да знае повече за вас, отколкото ваши близки приятели. \r\n Добавете към това търсенията, споделените публикации и преглежданите видеа и снимки днес, и ще получите много по-широка картина. Защо тогава човек, само с част от тази информация, която се вижда публично, да не може да научи за вас повече, отколкото е прието за нормално. И то, без да се е запознавал/а с вас. \r\n Социалните медии, а и интернет като цяло вече отдавна е подминал концепцията за личните данни. Големите технологични гиганти съхраняват всевъзможна информация за вас и вашето поведение по принцип на база на това какво правите онлайн. \r\n   \r\n     Именно на това ни научи целият скандал с \"Кеймбридж аналитика\" - онлайн компаниите събират всяко възможно късче информация - от геолокацията до движението на мишката ви в даден сайт, за да я продадат след това на рекламодатели, които възможно най-прецизно да изчислят какво да ви продадат. \r\n Разликата при \"Кеймбридж аналитика\" беше, че те се занимаваха с политически въпроси и то в големи държави, и вземаха парчета от тези огромни потоци от информация, които Facebook има, по един не особено легален начин - просто никой не е кликнал върху едно малко прозорче, че се съгласява с... n на брой неща относно личните му данни. \r\n Концепцията за личните данни вече се промени - в момента те по презумция са споделени с компанията, на която сте клиент - Facebook, Netflix, Amazon, Google, Apple и т.н., които могат да ги анализират, синтезират, осмислят и продават (изводите за нея) на рекламодатели, а проблемите идват, когато се изпусне контролът върху данните и трети лица се сдобият с тях. \r\n Междувременно потребителят трябва да има доста познания, за да може да защити личния си профил от нежелано разпръскване на информация. И на практика - една огромна маса от хора остава доста назад в познанията си за съвременните опасности в интернет. Да не забравяме, че все още едни от най-популярните пароли по света са password и 123456. \r\n Интернет и невидимата заплаха \r\n Това ни отвежда към истински големите заплахи от интернет, които се разкриха през това десетилетие. Ако в предишното измамниците използваха фишинг от името на нигерийски принцове и починали незнайни чичовци, днес вече говорим за съвсем реални заплахи с кражба на самоличност и лични данни, кражба на номера на кредитни карти, взети от неподсигурени сайтове и всевъзможни нови онлайн измами. Като това е може би само най-невинната част на \"тъмния интернет\". \r\n Освен търговете за незаконно придобита информация, там могат да се намерят всевъзможни неща - от детска порнография до оръжия и наемни убийци. Интернет направи направи света по-достъпен, но това с пълна сила важи и за криминалната му част. \r\n С \"правилните\" познания човек може да се окаже на такива места, каквито една ли и може да си представи. На няколко клика разстояние вече са рецепти за направата на бомби и метамфетамини, чатове на терористични и/или ксенофобски организации, на тържища за всякакви незаконни материали и т.н. А криптовалутите направиха много по-лесни всякакви нелегални транзакции. \r\n Не, че подобни места не е имало и преди 2010 г. Просто през настоящото десетилетие те успяха да се развият и да просперират. Да, службите и органите на реда наблюдават всичко, до което могат да се доберат в този подземен свят на тъмния интернет, но въпреки това той продължава да процъфтява. \r\n В следващия кръг тук се класират кибертероризмът и информационните войни. Макар все още да не сме станали свидетели на голяма трагедия, причинена от кибертероризма, способностите на определени хора да заобикалят защитите на сървъри и компютърни системи създава опасности, които дори все още не можем да си представим напълно. \r\n В един все по-\"умен\" свят, където всичко е смарт, възможността да управляваш дистанционно и през компютър системите на електроцентрали, болници или дори само на мрежата от светофари в даден град може да създаде чудовищни резултати. С това потайно и изменящо се лице на модерната война обществото тепърва ще се сблъсква. \r\n   \r\n   Другото й лице вече познаваме - хибридните информационни атаки, които целят да всеят хаос в обществото, да насадят недоверие в собствената държава и нейните лидери, да разклатят направените съюзи. САЩ и Европейският съюз вече харчат милиарди, за да се справят с този проблем, а социалните медии влагат сериозни усилия, за да спрат облъчването с онлайн пропаганда. И все пак резултатите все още са съмнителни - с развитието на защитните системи се развиват и нападателните, които да ги заобикалят. \r\n Факт - Facebook и Twitter създават своите защити - трият се профили, оптимизират се изкуствени интелекти, за да свалят възможно най-бързо всяко съдържание, неотговарящо на правилата на компаниите. Междувременно се наемат и цели екипи, които да оценяват дали дадена публикация противоречи или не противоречи на същите тези все по-строги правила. \r\n И въпреки това пропагандата продължава да просперира, адаптирайки се и приемайки нови форми - истински факти, но извъртане на смисъла. Но във време, в което всеки един от нас е медия със собствено мнение, това извъртане намира възможно най-благодатната почва. \r\n Така само с подходящо финансиране и малко поддръжници на терен в дадената държава можеш да създаваш съвсем спокойно хаос и разделение. Погледнете Балканите и ще видите доказателства за това. Ако щете, погледнете и към България и някои от жълто-кафявите медии. \r\n Да, последното десетилетие ни научи, че интернет може да има и наистина мрачна страна. Да, информацията иска да бъде свободна, но тази свобода идва със своята цена. И нея никой не ни пита искаме ли да я платим. \r\n", "date": "2019.12.21", "title": "Темите на десетилетието: Смъртта на емпатията и тъмните страни на интернет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403770-%D0%BE%D1%80%D0%B0%D0%BA%D1%83%D0%BB%D1%8A%D1%82-%D0%BE%D1%82-%D0%B1%D0%BE%D1%8F%D0%BD%D1%81%D0%BA%D0%B8%D1%82%D0%B5-%D1%81%D0%B0%D1%80%D0%B0%D0%B8", "text": "Синтезирайки пантомимиката на парадоксалната антропология и базирайки се на солидна фундаментална практика, ще бъда кратък... Да, така е. И не, това не е част от дългата коледна реч на почетния лидер на Движението за права и свободи Ахмед Доган... макар и да прилича.  На него това си му е специалитет, също както и витиевитите слова, с които го прави. Така вече пета поредна година той се изправя, за да поднесе на съпратийците, на електората и на цялата избирателна маса къшей от своята мъдрост и провиденчески способности. А след него ние, медиите, сядаме и започваме да бистрим и да врачуваме какво е искал да каже оракулът от Сараите.  И това вече се е превърнало в традиция - от 2014 г. насам, когато с една такава многословна реч той бутна тогавашния непочетен, а уж реален лидер на партията Лютви Местан. От тогава насам целокупно следим дали Сокола няма да изскочи с някоя нова неочаквана рокада в управлението. Засега нищо по този въпрос. За сметка на това Доган има таланта с много сложни думи да казва сравнително прости изводи, които да минават за особена мъдрост, до която други простосмъртни не могат да стигнат. Но дали наистина е така? Ако трябва да изведем основните моменти от нея, те са (описани с думи прости): Няма намигвания към тази или онази партия, няма нещо, извадено прясно от политическата кухня - просто изводи, които всеки умел анализатор може да направи и сам, следейки събитията по света и у нас. Факт, наблюденията, които Доган има върху политическия пейзаж, определено имат тежест и правдивост, но не е като да не сме чували същите неща от редица политолози, социолози и анализатори, но просто без многословната украса от \"морални императиви\", \"синдром на цикличността\" и т.н. Така че - не, почетният лидер на ДПС далеч не открива топлата вода. Просто марката на неговото име създава цялата тази мистичност около думите - нещо, дошло от единствения оцелял лидер от прехода, човекът, сочен за сив кардинал в българската политика, и т.н. Именно комбинацията между сложния изказ, цялото реноме на човек, който дърпа конците, и последващото масово тълкуване на думите му от журналисти, политолози, експерти и коментатори създава усещане за важност на тези коледни речи. Отвъд това имаме подалия оставка преди вече почти седем години бивш лидер на третата по големина политическа формация в България, която все още има важни позиции в политиката у нас, но не толкова, колкото преди 10 години, например.  Затова и с всяка година тази традиционна реч става все по-малко и по-малко интересна - и за четене, и за тълкуване.   демокрацията в България има нужда от рестарт и собствени реформи, а не взети назаем от вече изградили се демократични общества; макар демокрацията ни да е представителна, липсва реален сблъсък на идеи; либерализмът е в състояние на пауза в момента, но съвсем не е толкова мъртъв, колкото някои се опитват да го опишат; въпреки това либералните формации трябва да се променят и да се ориентират към създаване на стабилност; партиите (в глобален мащаб) ще се обърнат към социалните въпроси с цел потушаване на напрежението от неравенството, което може да избухне остро; поне към момента в България няма изглед за нови избори - просто никой няма желанието и силите за подобно нещо.", "date": "2019.12.21", "title": "Оракулът от Боянските сараи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403771-%D0%B5%D0%B4%D0%B8%D0%BD-%D0%BF%D1%80%D0%B8%D0%BC%D0%B5%D1%80-%D0%BA%D0%B0%D1%82%D0%BE-%D0%B4%D0%B0%D1%80-%D0%BF%D0%BE%D0%B4-%D0%B5%D0%BB%D1%85%D0%B0%D1%82%D0%B0", "text": "Този коледен разказ заслужава да е последен, но докато и в днешния свят съществуват добрината и любовта, Рождество винаги ще ни събужда за тях и ще ни води извън огрубелия ни, окован в заблуди и предразсъдъци делник, към пристана на недокоснати от времената чувства, на застинала в човека вечност, на всесилни в своето смирение сърца. Този празник извиква у нас особената, само коледна светлина от домашните зимни камини, от свещите на трапезата, както и на оная звезда, за която се твърди, че е възвестила великото събитие. Но днес ще разкажа за едни хора, които споделят мрак и тишина и Рождеството за тях протича извън нашите представи, а за онези, допрели се до него - немислимо. Но и по своему величествено. Научих историята от приятеля ми Иван В., колега отпреди, човек, познаващ действителността ни в подробности - от идилиите до кошмарите. Разправи ми я сбито и без да я разгръща в най-тъжните й подробности: слушателят и сам може да си я \"допише\", дори бегла информация за такава драма е достатъчна да ни покруси задълго. Но и за чуждия човек това ще са съдби, с които ще е непоносимо да се примири. Иван има по-малка сестра, останала глухоняма след менингит. Тази болест тогава лекували със стрептомицин. Стрептомицинът поразява слуха. И край. Момиченцето тръгва по трудния път на своя житейски жребий. Учи, взема професия. Омъжва се: двама глухонеми в една къща - това също е вид хармония. Радва се на света, споделя Иван, наслаждава се на всичко, което постига и което той му позволява да докосне. Открива щастливи часове, надмогва обидата от съдбата. И от хората също*. Но това не е краят на изпитанието. В началото на новия век съпругът й губи и зрението си. След света на мълчанието мъжът слиза и в бездната на вечния мрак. От вси страни валят съвети към съпругата да го изостави, да го \"даде\" в \"дом\".  Има и такъв \"дом\", Иван го е посетил веднъж и разказва, че обядът на тези потопени в мрак и тишина мъже представлявал няколко резенчета пържени картофи, от които чинията изглеждала неправдоподобно голяма. Обяснението е просто: дневната дажба на всеки в този \"дом\" е възлизала на 1,50 (един и петдесет) лева. По това време в България имало 18 души, обгърнати от такава, безнадеждна... черна тишина. Непрогледна тишина. Тя не послушала онези съвети. Вече петнадесет години се грижи за него, \"гледа\" го и е приела непоносимата истина, че тя го гледа, но той не я вижда. И никога повече няма да я види. Вероятно си я представя: такава, каквато е била на последния кадър, останал в паметта му. Образът й, който е отнесъл със себе си във вечния мрак. Не могат да си продумат, макар и по техния си, труден начин. Не могат да си кажат нищо и с очи. Природата се е стоварила върху тях, невинни изкупват някакви чужди грешки или просто подлостта на естеството. Един до друг като никои от останалите хора и в същото време разделени от мрак и от мълчание. Помислете: две души, на които и думите са отнети! Думите, които на нас, зрящите и чуващите, остават, дори когато всичко е изгубено, думите за утеха, за кураж, за сбогом... Научили се да разговарят с пръсти, не с пръсти както когато са били само глухонеми, а така: единият взема ръката на другия и \"пише\" по нея с показалец. Колко време е нужно, за да му предаде едно изречение? Осъзнавам, че нямам сили да го видя. Ние не сме подготвени за такава неразрешима задача на живота. Нямаме сърце, за да го понесем, вяра и кураж ни трябват дори само за да повярваме, че съществува. Как живеят чувствата в техния свят? Как си обменят съобщенията за живота, за сложната действителност наоколо, за борбата за насъщния, за Доброто и Злото, които, както всички нас, обгръщат и тях? Могат ли да си предават страхове, желания, мечти? Надеждите си общи как \"изричат\"? Какво в тяхната невиждана комуникация остава споделено и какво - завинаги \"премълчано\"? Ще има ли някой смелост да се потопи в тази нестандартна, непоправима трагика? И ще вникнем ли някога в безмълвното им послание! Това е коледният разказ, това е коледната свещ. За вярата и за любовта, великите думи, които дори не могат да бъдат прошепнати между две души, обречени да ги следват - за да не се предадат, за да не изчезнат. Тяхната сила има значение за този свят, длъжни сме да го признаем.  Ние, които обичаме да говорим за дух, за твърдост, които си избираме всякакви герои, може би ще се сдобрим със собствения си живот, ще го разтоварим от безсмислени претенции и капризи и ще се научим да го живеем, щастливи от неговите дарове, които лично на нас милостиво не са ни отнети. Да си подарим за Рождество спасителния пример на тези мили и достойни хора и да си помагаме с него в изненадите и въртопите на житейския път. Те със сигурност знаят за този път повече от нас, а в суматохата и възбудата на коледната нощ може би ще са по-близо до Спасителя, отколкото всеки друг. Иначе как ще споделят своята светлина и в мрака?  ", "date": "2019.12.21", "title": "Един пример като дар под елхата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403772-%D0%BB%D0%BE%D0%B3%D0%B8%D0%BA%D0%B0%D1%82%D0%B0-%D0%BD%D0%B0-%D0%BA%D0%B8%D1%80%D0%BE", "text": "Цитат:   -    Следвайки логиката на мислителя Киро, можем да направим следните заключения:    Който казва, че в България има корупция, престъпност, експлоатация и прочее, е корумпиран, престъпник, експлоататор и прочее. Който казва, че в България вилнеят безграмотност, бездуховност, безпаметност и прочее, е безграмотен, бездуховен, безпаметен и прочее. Който казва, че България е във властта на мафията, олигархията и задкулисието, е мафиот, олигарх и задкулисник. Който казва, че в България управлява агресивната простащина, е агресивен простак. Който казва, че ГЕРБ предават националните интереси, е национален предател. Който казва, че „промяната” на БСП е подмяна, той подменя БСП. Който казва, че БСП се превръща в авторитарна партия, е авторитарист и антидемократ. Който казва, че в БСП отново е на мода търсенето на врага с партиен билет, е враг с партиен билет. Който казва, че БСП трябва да възстанови идейното и организационно единство, е разединител. Изобщо:  Който мисли с главата си, е идиот, кретен, гнида и прочее. Следователно:  Не проблемът е проблем, а този, който го посочва. Истината е лъжа, лъжата е истина, критиката е предателство, позицията е престъпление, инакомислието - измяна. Това е „логиката” на Инквизицията. „О, свещена простота!”, възкликнал Ян Хус, като видял как една бабичка притуря съчки към неговата клада. А тълпата била екзалтирана. Както винаги.    ", "date": "2019.12.21", "title": "Логиката на Киро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403773-%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%83%D1%81%D0%BB%D1%83%D0%B3%D0%B8-%D0%B5-%D0%B8%D0%B7%D0%BB%D0%B8%D1%88%D0%B5%D0%BD,-%D0%BF%D0%B0%D0%B3%D1%83%D0%B1%D0%B5%D0%BD-%D0%B8-%D0%BE%D1%82%D0%B2%D0%B0%D1%80%D1%8F-%D1%88%D0%B8%D1%80%D0%BE%D0%BA%D0%BE-%D0%B2%D1%80%D0%B0%D1%82%D0%B0%D1%82%D0%B0-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Становище от Полина Ставрева-Костадинова, доктор по специална педагогика, дългогодишен университетски преподавател по социална работа, председател УС на СНЦ „Родители за Варна“ Зачестилият натиск към обществото да приеме за правилно въвеждането на разделение между интересите на детето и интересите на семейството му създава у народа социално напрежение и се засилва усещането за институционален произвол. Лисва прозрачност на процедурите, по които е разработен и приет ЗСУ. Тъй като в обществото не е налице консенсус по отношение на новите регулации в социалната сфера, а същевременно в чл.1, ал. 1 от Конституцията се гарантира произтичането на властта непосредствено от народа, е редно законодателната и изпълнителната власт да изтеглят заявката си за въвеждане на новите регулации – ЗСУ, понеже те сеят смут, напрежение и противопоставят едни обществени групи на други. Подобно разделение е пагубно за държавността. Законът за социалните услуги бе приет стихийно от Народното събрание след протестите на НГИ „Системата ни убива“ (родители на деца и младежи с увреждания). Прие се и закон за личната помощ, който касае именно хората с увреждания и начина на ползване на подкрепа от държавата чрез социална работа, за която държавата плаща. Отделно съществува и действа изобилие от по-стари регулации – семеен кодекс, закон за социално подпомагане, закон за закрила на детето, закон за семейните помощи за деца, закон за хората с увреждания, закон за защита от домашно насилие, закон за борба с противообществените прояви на малолетни и непълнолетни и т.н., които също регулират семейните отношения. Следейки публикациите по темата за въвеждането на ЗСУ, възникват няколко въпроса: 1.        Кому е нужно едни родители да бъдат противопоставяни на други родители чрез въвеждане на спорни постановки в законите? 2.    Идейните ръководители на новите регулации осъзнават ли, че детето е човешка личност, чийто статут в обществото е специален по отношение на развититето му и степента му на отговорност, именно поради факта на незрялост и необходимост от устойчива семейна среда за развитие на психиката, поведението и здравето? 3.     Държавата признава ли презумпцията за невинност? 4.     Бедността порок ли е в РБългария? 5.   Големият въпрос е какво се цели със създаването на масово обществено напрежение? Заявявам мнението си на специалист, който дълги години обучава спецалисти по социални дейности да прилагат Центриран върху семейната цялост подход в социалната работа в един от университетите в България. Опитите да се подмени модела на социална работа, центриран върху запазване на семейната цялост с институционален модел, е връщане назад към тоталитарните прийоми от близкото минало, чиито негативи са крещящо отчетливи и видими до днес. Всяка неестествена структура, каквато е ранната институционализация на детето, визирана в ЗСУ (и не само), изисква много повече ресурси, за да съществува. Закони, които противопоставят детето на неговите родители, са именно такава противоестествена, изключително вредна за общедтвото и ресурсоемка идея. Законът за социалните услуги (ЗСУ) в своята същност създава няколко основни противоречия, спрямо които обществото се разделя. 1.    Чрез предвидените формулировки смислово, но алогично, се отделя детето (или лицето), нуждаещо се от защита, закрила, подкрепа и/или насърчение, от неговото биологично семейство. Създава се впечатлението, отново алогично, че дете (или лице) в риск е всяко дете (или лице) изпаднало в бедност. Предлагаме да се изработи закон за борба с бедността, вместо да се въвежда закон, който създава тежък конфликт на интереси между гражданските организации и самите граждани. В ЗСУ в чл. 9, ал. 3 гласи, че при предоставянето на социални услуги за деца се зачита мнението на детето, родителите и/или лицата, които полагат грижи. Това означава, че мнението се зачита едва, когато детето вече ползва социалните услуги, а не преди то да бъде включено в системата. Зачита ли се мнението на детето и на неговите родители преди да се пристъпи към задължително ползване на социални услуги (визирани в чл. 11, една от които е „приемна грижа“ или услуги от резидентен тип, например!). Отговорът е не - налице е задължителност на ползване на социални услуги за деца по преценка на социален работник и директор на дирекция социално подпомагане в общините (чл. 10, ал. 5 от правилника за приложение на закона за закрила на детето). ЗСУ постулира „гарантиране правата на потребителите на социални услуги (чл.2 т.6), а гарантила ли правата на всички лица (чл. 13, ал. 2), които са описани като евентуални потребители без оглед на наличието на рискове? Не, не поема гаранция за спазване на избора на детето (например), тъй като деца се изслушват в съда под специален режим, само ако са навършили 10 години и по преценка на съдийския състав, а директорът на дирекция социално подпомагане не се занимава с изслушване на деца. В ЗСУ се определя понятие „право на социални услуги съобразно най-добри интереси“. По отношение на правата на децата понятието „най-добър интерес на детето“ е формулирано в допълнителните разпоредби на закона за закрила на детето,§ 1., т. 6. Според него „Най-добър интерес на детето“ представлява преценка на: а) желанията и чувствата на детето; б) физическите, психическите и емоционалните потребности на детето; в) възрастта, пола, миналото и други характеристики на детето; г) опасността или вредата, която е причинена на детето или има вероятност да му бъде причинена; д) способността на родителите да се грижат за детето; е) последиците, които ще настъпят за детето при промяна на обстоятелствата; ж) други обстоятелства, имащи отношение към детето.   – водещ случая социален работник, психолог и др. Родителите тук нямат никакво касателство. Противоречието е очевидно и оставя широка врата за злоупотреби със служебно положение на заинтересеваните страни в системата на социалното подпомагане и социалните услуги, особено когато детето е на такава възраст или в такова състояние, че не може да изрази ясно волята си. Определянето на риска в ЗСУ постява още една широка врата за злоупотреби със служебно положение чрез уязвимостта както на детето, така и на неговото семейство, например изпаднало в бедност. Примерът с чл. 12, ал. 3 от ЗСУ посочва, че „натъпването на определен риск“ е пусков механизъм за задействане на процедури, при които директор на дирекция социално подпомагане (по чл. 10, т. 6 от правилник за приложение на закон за закрила на детето) може по своя преценка и при анонимен сигнал да задейства процедура за извеждане на дете от семейството му, поради наличен риск. В ЗСУ думата „риск“ е употребена 17 пъти, като при всички тях ниското качество на живот е риск (чл. 12, ал.3, т. 1). Ниско качество на живот по данни на Националния статистически институт за 2018 година в Р България имат над 2,5 млн. души, а от тях деца с недохранване са около 300 000. Защо Народното събрание и изпълнителната власт не се наемат с проблемите на системата на пазарна икономика и не обявят борба с бедността, социална излация, насилието и превенция на увреждането, а излива милиони да насърчава социални услуги за хора с ниско качество на живот, е въпрос, на който нито един от политиците не може да отговори честно. Законът за социалните услуги е устроен върху търговски принципи и конкуренция между \"търговци\" на услуги, което е анормално при условие, че социалните дейности и социалната работа се основават на принципите на солидарност, антидискриминация и доброволно участие. Състезанието за привличане на клиенти между отделните доставчици и създаването на конкуренция за получаване на държавни средства противоречи на изначалния смисъл на солидарността, антидискриминация и добрата воля на членовете на обществото. В ЗСУ е допусната отново (както и в закона за закрила на детето), съвсем умишлено т.н. „резидентна грижа“ (преходна разпоредба§ 1., т. 15) . Този термин включва настаняване извън семейството на дете (или лице), за което са изчерпани възможностите за грижа в семейна среда. Настаняването е резидентно, т.е. за 24 часа 7 дни в седмицата, може и за цял живот. Видовете социални услуги от „резидентен тип“ са изчерпателно изброени в правилника за приложение на закона за социално подпомагане чл. 36, ал.2, т. 4, а именно: „социални услуги от резидентен тип: а) център за настаняване от семеен тип: аа) център за настаняване от семеен тип за деца без увреждания; бб) център за настаняване от семеен тип за деца и/или младежи с увреждания; вв) (в сила от 01.01.2018 г., изм. относно влизането в сила - ДВ, бр. 17 от 2017 г., отм. - ДВ, бр. 89 от 2017 г., в сила от 01.01.2018 г.), гг) център за настаняване от семеен тип за пълнолетни лица с психични разстройства; дд) център за настаняване от семеен тип за пълнолетни лица с деменция; ее) център за настаняване от семеен тип за пълнолетни лица с физически увреждания; жж) център за настаняване от семеен тип за пълнолетни лица с умствена изостаналост; зз) център за настаняване от семеен тип за стари хора; б) център за временно настаняване; в) кризисен център; г) преходно жилище; д) наблюдавано жилище; е) защитено жилище: аа) защитено жилище за лица с психични разстройства; бб) защитено жилище за лица с умствена изостаналост; вв) защитено жилище за лица с физически увреждания. Наскоро в медиите излезе статистика относно качеството на живот в подобен тип „услуги“. Оказва се, че в мясовия случай доставчика не може да осигури качество на живот и устойчиво развитие на своите „потребители“, поради недофинансиране на системата, ниско заплащане на труда на заетите лица и висок риск от текучество на песонала. Ком кого се привързва, за да расте здраво и щастливо едно дете, когато в неговия дом от резидентен тип го бият и тормозят системно, няма на кого да се оплаче, а родителите му са обезправени чрез закон. Настаняването в дом Център за настаняване от семеен тип чноо често отговаря на смисъла на насилие по формата „неглижиране“ от Допълнителните разпоредби (т.1-3) на закона за закрила на детето, но също така и на някои от съставите на физическо и психическо насилие, определени в правилника за приложение на закона за закрила на детето. Т.е. държавата е моделирала и финансирала множество начини за изкуственото отделяне на член от семейството (дете или възрастен), чрез приложение на гореспоменатата формулировка „най-добър интерес“, но начини семейството да запази своята цялост са формулирани като „превантивни“ и могат да се извършват под форматата на „общностна работа“ извън знанието на родителите целево с уязвимите деца (ЗСУ, преходна разпоредба§ 1., т. 9). Кой определя кое дете или лице да бъде отделено от семейството си – разбира се, това са т.н. „заинтересовани страни“ (ЗСУ от чл.2, т. 8), в които влизат именно доставчиците на социални услуги. Те „доставят“ услугата и получават бюджет, стига да има на кого. А за това да има на кого да се предоставят услуги, се грижи именно ЗСУ, където единствено потребителите са със зачетени права, но не и хората, които още не са влезли в системата, но са попаднали в „риск“ (според определението за „риск“, което бе коментирано горе). Още една много широко отворена врата за възникване и утвърждаване на модел на всякакви корупционни схеми и търговия с власт и влияние представляват формулировките в чл. 104, 103 и 104 от ЗСУ, касаещи заплащането на социалните услуги. Например, в чл. 104 всички видове превантивни „услуги“ не се заплащат от „потребителя“, но доставчикът на услугата получава финансиране за труда си. Т.е. доставчикът, за да получи финансиране, трябва да предостави така или иначе услугата на някого по свой избор. Този търговски принцип, съпоставен с принципа за задължителност на потреблението на социални услуги от децата, създава много тежък конфликт на интереси на търговеца – доставчик на консултативната услуга и интересите на семейството да запази своята цялост, ако е в трудна ситуация („риск“). Всяко човешко поведение може да доведе до риск. Това означава ли, че всяко дете би могло да бъде ходеща касичка за консултантските услуги на различни търговци на социални услуги? Отговорът на този въпрос е „ДА“, и още – държавата насърчава този модел на „институционализиране“ още преди самото семейство да е имало шанс да се справи с проблема си. А проблемите в съвременното българско семейство са много – безработица, трудова миграция, ниски доходи, невъзможност за качествено лечение, липса на достъп до КАЧЕСТВЕНО образование (защото задължителното образование не е равносилно на КАЧЕСТВЕНО образование), семейни драми, предизвикани от промени във възрастовата група на масовия родител, изневери, неразбирателство с имоти и хиляди други. И докато състоятелни граждани в „риск“ мога да си позволят качествена юридическа защита, то гражданите в бедност не могат. Как държавата гарантира презумпцията на невинност при гражданите в бедност? Могат да се зададат още стотици въпроси. В поритвовес на гореизложените рискове от семеен разпад, насърчавани от държавата чрез задължителността на включване на децата в социални услуги (по ЗСУ), може да се посочи моделът на социална работа, центриран върху защита на семейната цялост. Българското общество е запозило своята цялост, въпреки претърпените исторически, социални и икономически тежести и загуби. От друга страна, държавите и частните „донори“, които натрапват своите интереси в социалната система на РБългария, никога не са минавали по нашия, български път. Затова РБългария трябва да открие свои уникален път за справяне с бедността и социалната излоция, справяне с насилието и превенция на увреждането. А те могат да се осъществят чрез защита на семейната цялост и доруване на семейния модел на социална работа. Семейството винаги е било и ще бъде ценност и основа на обществото, тъй като неговата сила се състои в задоволяване на чувството за принадлежност, което всяко човешко същество има заложено, за да оцелее. Семейният модел на обществото е заложен в природата на човека и от семейната цялост зависи бъдещето на обществото. Семейството би трябвало да е първата естествено обусловена възпитателна среда за детето и винаги е била от съществена важност за цялостното му развитие. Семейството е общност, която дава на детето знания, формира ценности, необходими за включване в социалното пространство. Изследването на семейството извън неговата социална специфика е невъзможно, тъй като то е социален феномен и съществува в даден географски и икономически контекст (начин на живот), както и културен контекст (хабитус - институции, наука, морал, вярвания) и изработва своя специфична система от ценности. В резултат, начинът на живот на родителите, включително техните възпитателни подходи и практики, придобиват специфични измерения със своя история, детерминанти и психологическа мотивация. Животът предлага огромно множество от различия, но модусът на поведение се залага в първите години от живота на човека и, ако семейството липсва или носи белези на непълноценност, детето се развива като личност спрямо тези дефицити. Как би се променила обществената ситуация в РБългария, ако поставим семейството и качеството на живот на децата в центъра на всяка тематична политика? Очевидно, подобна сюблимация би довела до силно мотивирано към развитие общество. Силно мотивираните общности имат своите граждански структури и национални обединения. А силно мотивираното общество е в състояние да избира пътя си, да създава полезни институции, да акумулира приходи, които да реинвестира в благоденствие. Да иновира съществуването си. Такова общество, центрирано върху целостта на семейството и благосъстоянието на децата в него, би харчило пари за запазване на семейната цялост, за училища, за развитие на културата, достъпност на подкрепата за всеки нуждаещ се, за продуктивни и удовлетворяващи работни места, за повече полезна продукция. Противопоказно за цялостта на държавата е обществото да бъде принуждавано да се разделя по отношение на безценното богатство каквото е здравото семейство, отглеждащо деца. Може да се твръди, че изявлението на 56-те организации, подкрепящи ЗСУ, не се основава на принципите на солидарност, антидискриминация и доброволно участие, на на търговия с власт и влияние. Тяхното мнение е израз на интерес към получаване на финансиране и търговия с власт и влияние. От казаното до тук, може да се направи извод, че законът за социалните услуги е: Излишен – той дублира други, вече влезли в сила, закони и правилници; В този си вид отваря широко вратата за корупция, окрупняване на търговията с влияние чрез финансово подчиняване на гражданското общество от страна на държавата (и външни донори с неясно заявени интереси) и насърчение на „фаворити“ след гражданските организации. Здравият граждански сектор трябва да влияе чрез обединение на обществото за общонационално благосъстояние, а не чрез разделение и нездрава конкуренция от търговски тип между гражданските организации и самите граждани По тези причини считам, че ЗСУ трябва да отпадне, а да се обмисли законодателна инициатива за повишаване благосъстоянието и качеството на живот на народа – борбата с бедността е от особено значение, за да се избегнат повечето рискове за семейната цялост.    ", "date": "2019.12.21", "title": "Законът за социалните услуги е излишен, пагубен и отваря широко вратата за корупция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403774-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B5-%D0%B7%D0%B0%D0%BF%D0%BE%D1%87%D0%BD%D0%B0%D0%BB-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8", "text": "Евродепутатът ще бъде извикан на заседание, на което да даде обяснение за думите си. Очаква се това да стане през януари, преди насрочената за средата на месеца пленарна сесия в Страсбург Eвропейският парламент е започнал разследване срещу евродепутата от групата на европейските консерватори и реформисти Ангел Джамбазки, съобщи за \"Хоризонт\" отлично информиран източник от ЕП.  Причината за разследването са думите на Джамбазки към колегите му Карима Дели и Исмаил Ертуг, отправени при спора за пакета „Мобилност“, в които той ги нарича французойка от алжирски произход и германец от турски произход.  Двамата вече определиха думите му, включително и пред „Хоризонт“, като проява на ксенофобия и расизъм и заявиха, че са шокирани.  Джамбазки ще бъде извикан на заседание, на което да даде обяснение за думите си. Очаква се това да стане през януари, преди насрочената за средата на месеца пленарна сесия в Страсбург.  Ако отговорите му не бъдат удовлетворителни, може да се пристъпи към санкции, допълни източникът.  Източник: БНР     \r\n  ", "date": "2019.12.21", "title": "Европарламентът е започнал разследване срещу Ангел Джамбазки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403775-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B2%D0%B4%D0%B8%D0%B3%D0%BD%D0%B0%D1%82-%D0%BC%D0%BE%D0%BD%D0%B8%D1%82%D0%BE%D1%80%D0%B8%D0%BD%D0%B3%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В последния доклад беше отчетен \"постигнатият през изминалата година напредък в изпълнението на последните 17 препоръки\" и \"се отбелязва със задоволство последователната работа на България по изпълнението им\" Председателят на Европарламента Давид Сасоли изпрати писмо до председателя на Европейската комисия Урсула фон дер Лайен, с което Европарламентът одобрява да бъде вдигнат мониторингът на България, съобщава Новини.бг.  Сасоли препраща като позиция на Европарламента писмо от т.нар. Комитет ЛИДЕ - Комисията по граждански права, правосъдие и вътрешни работи, който одобрява доклада за напредъка на България в областта на правосъдието и борбата с корупцията и се съгласява, че може да бъде прекратен механизмът на сътрудничество и проверка - т.нар. мониторинг.  Припомняме, че в последния доклад на ЕК за България от 22 октомври беше отчетен \"постигнатият през изминалата година напредък в изпълнението на последните 17 препоръки. Отбелязва се със задоволство последователната работа на България по изпълнението на тези препоръки\".  Писмото на Давид Сасоли вижте     ", "date": "2019.12.21", "title": "Европарламентът одобрява да бъде вдигнат мониторингът на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403776-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B5-%D0%B2%D0%B8%D0%B6%D0%B4%D0%B0%D1%82-%D0%B4%D0%BE%D0%B1%D1%80%D0%B8%D1%82%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "\"В края на годината най-добре се виждат добрите резултати за българската икономика\", похвали се премиерът Бойко Борисов на страницата си във Фейсбук.   \"За януари – октомври 2019 г. преките чуждестранни инвестиции в страната са с 553.8 млн. евро повече от тези за същия период на миналата година. През първите десет месеца те нарастват с 953.3 млн. евро при увеличение с 399.5 млн. евро за януари – октомври 2018 г.\", отчете премиерът Бойко Борисов.", "date": "2019.12.21", "title": "Борисов: В края на годината се виждат добрите резултати за българската икономика"}
{"url": "http://www.classa.bg/%D1%81%D0%B2%D1%8F%D1%82/item/403777-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B5%D0%B4%D0%B2%D0%B0-%D0%B7%D0%B0%D0%BF%D0%BE%D1%87%D0%B2%D0%B0", "text": "Засега Великобритания оцеля от своя Брекзит. Но на каква цена? Всъщност въпросът за бъдещите отношения между Лондон и Брюксел връща в играта всички трудни теми, които разкъсваха британската политическа сцена през последните три години: Англия и Шотландия, чиято лидерка иска втори реферундум за независимост; Великобритания и Северна Ирландия; и, разбира се, достъпът на Обединеното кралство до единния европейски пазар.     Историята може би ще запомни, че Брекзит е започнал истински един безцветен декемврийски четвъртък, почти три години и половина след гръмотевицата, която британският народ предизвика в европейското небе, което вече не му изглеждаше много синьо. За добро или лошо, триумфът на Борис Джонсън на парламентарните избори извади страната от един тунел, който сякаш продължаваше безкрайно и в който нямаше връщане назад след референдума от 23 юни 2016 година. Не бива да се заблуждаваме относно значението на тази победа, която попари последните надежди на онези, които искаха страната да остане в Европейския съюз. Нека да припомним, че привържениците на оставането в ЕС бяха 46 процента от гласувалите през 2016 година. След референдума те участваха в най-големите проевропейски демонстрации в историята на страната. Но това не беше достатъчно. След три отлагания и три парламентарни избора, в края на следващия месец Великобритания ще напусне след половин век в Евросъюза.  Изборите позволяват на консерваторите да останат на власт още пет години, след десетилетие, белязано от силна икономическа криза, последвана от политика на строги икономии. Лейбъристите загубиха четвъртите си поредни избори.  Представителните институции бяха поставени на сериозно изпитание от нетърпението и яростта на съвременниците.  Не е изключено времето да запомни, че 12 декември олицетворява много повече края на началото, отколкото началото на края на Брекзит. Резултатът от изборите позволява най-сетне на британците да излязат. Но не обещава, че страната ще постигне консенсуса, необходим за бъдещите отношения с Европейския съюз. Всъщност въпросът за бъдещите отношения между Лондон и Брюксел връща в играта всички трудни теми, които разкъсваха британската политическа сцена през последните три години: Англия и Шотландия, чиято лидерка иска втори реферундум за независимост; Великобритания и Северна Ирландия; и, разбира се, достъпът на Обединеното кралство до единния европейски пазар. Старите рани крият бъдещи злини. Люлката на парламентарната демокрация се превърна във времето на Брекзит в лаборатория за популизъм под открито небе. Пряката демокрация и представителният режим се включиха в разрушителния процес на легитимността. Министър-председателят временно попречи на народното представителство да упражнява мандата си. А членовете на парламента, за да отстояват правата си, изправиха правителството пред съда. Съдиите от Върховния съд бяха наречени “врагове на народа” от вестниците на “Флит Стрийт”. С две думи, страната като че ли изгуби част от традиционните си ориентири в тази оглушителна олелия. Остава това, това, което Овидий нарича в своите “Метаморфози” доброжелателно несъгласие, това, което всъщност позволява на всички нас да правим демокрация. Така че засега Великобритания оцеля от своя Брекзит. Но на каква цена?  ", "date": "2019.12.21", "title": "Битката за Брекзит едва започва"}
{"url": "http://www.classa.bg/%D1%81%D0%B2%D1%8F%D1%82/item/403778-%D0%BA%D0%B0%D0%BA%D0%B2%D0%BE-%D1%81%D0%B5-%D0%B7%D0%BD%D0%B0%D0%B5-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D0%BC%D0%BE%D1%81%D0%BA%D0%B2%D0%B0", "text": "Двама убити и петима ранени: пред сградата на ФСБ в Москва бе открит огън.  Какво се знае за предполагаемия стрелец?         Няколко руски медии вече съобщиха името на човека, който най-вероятно е организирал стрелбата пред централата на Федералната служба за сигурност в Москва. Смята се, че това е 39-годишният Евгений Манюров от град Подолск. Тази информация все още (11:00 CET) не е потвърдена официално, но не е била и опровергана.     По сведения на \"Комсомолская правда\", в жилището на предполагаемия стрелец в Подолск е бил направен обиск. В сейфа са намерени седем оръжия: газови, травматични, гладкоцевни и нарезни. Всички са регистрирани на името на Манюров. В апартамента са намерени много патрони, както и два заредени пълнителя за автомат. Какво разказват родителите му? Майката на Манюров разказала пред журналистите, че синът ѝ работел едновременно в няколко охранителни фирми, но в един момент напуснал всичките се работни места. \"Напоследък не работеше, общуваше по телефона с някакви си араби, аз не разбирах нищо, защото той говореше с тях на английски\", споделя жената. Изявление пред руските медии е направил и бащата на предполагаемия стрелец - Фатих Манюров, според когото Евгений работел като охранител в посолството на Обединените арабски емирства. Един от сътрудниците на посолството обаче казал пред журналистите, че никога не е виждал Манюров. Манюров не бил добър стрелец Знае се също така, че Манюров посещавал едно закрито стрелбище в Москва, където се учил да стреля. По думите на един от треньорите там, той \"стрелял лошо\". Същевременно от сайта на Московския градски стрелкови спортен клуб се вижда, че Евгений Манюров е заел третото място на съревнование по практическа стрелба в края на ноември. По официални данни в резултат на снощната стрелба в Москва е загинал един служител на ФСБ. Други петима души били ранени. Стрелецът е бил ликвидиран. Установено е освен това, че Манюров е посещавал курсове по \"Социологически анализ на рекламната комуникация\" във Висшата икономическа школа. Преподавателката му Евгения Надеждина споделя, че той присъствал редовно на лекциите и не се откроявал с нищо.", "date": "2019.12.21", "title": "Какво се знае за стрелбата в Москва"}
{"url": "http://www.classa.bg/%D1%81%D0%B2%D1%8F%D1%82/item/403779-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%B2-%D0%B7%D0%B0%D1%86%D0%B8%D0%BA%D0%BB%D1%8F%D0%BD%D0%B5", "text": "Процесът за импийчмънта на Доналд Тръмп спря, след като едва успя да започне. Демократите отказват да предадат в Сената вече утвърдените пунктове от обвиненията срещу лидера от Белия дом, а без това сенаторите не могат да започнат изслушванията за отстраняването на президента на САЩ от властта.   Самият Доналд Тръмп продължава да настоява за провеждането на бърз съд и написа в Туитър „Аз искам незабавен процес!“, предаде Би Би Си. Още в деня след гласуването в Конгреса, който утвърди двете обвинения срещу Тръмп, председателят на парламента Нанси Пелоси отново заяви, че не смята да ги предаде в Сената, докато сенаторите не одобрят правилата за провеждането на съдебния процес. Това решение, подкрепено от лидерите на демократите в Конгреса, вече предизвика патова ситуация във Вашингтон. Тръмп и поддръжниците му на Капитолийския хълм настояват за незабавно начало на процеса и са уверени, че в хода на заседанието, подобно на съдебни изслушвания, президентът ще бъде оправдан, а всички обвинения срещу него ще се признаят за необосновани. Но преди това демократите в Камарата на представителите трябва официално да предадат в Сената одобрените от тях обвинения. Очевидно опонентите на Тръмп обаче не смятат да направят в близко време това. В четвъртък в ефира на CNN конгресменът Джеймс Клайбърн, считан за един от лидерите на демократичното мнозинство в Конгреса, заяви, че съпартийците му са готови да задържат тези документи, колкото им се иска. „Ще бъде пълна лудост да ги предадат със съзнанието, че там ще бъде истинско шоу, вместо съд“, посочи той. Според Конституцията, Сенатът има право да започне съдебните изслушвания само, след като мотивите на обвиненията, одобрени от Конгреса, са предадени от специално упълномощените – мениджъри по импийчмънта, които трябва да бъдат избрани от Камарата на представителите. Освен това те са длъжни да изпълняват ролята на представители на обвинението по време на изслушванията. В специални разяснения, подготвени от Службата за изследвания на Конгреса, е подчертано, че мениджърите трябва в залата на сената да прочетат резолюцията са назначаването си, както и тази, одобряваща мотивите на обвиненията. Тази церемония представлява старт на съдебния процес. Никой, освен тях няма право да внесе обвиненията в Сената. В края на тази седмица Конгресът излиза в рождественска ваканция, без да е назначил своите представители. Това означава, че началото на изслушванията по импийчмънта на Тръмп се отлага поне до януари догодина. Републиканците не крият, че смятат напълно да оправдаят Доналд Тръмп в хода на тези слушания. Според Конституцията, правилата за провеждането на процеса се изготвят от сенаторите. В началото на седмицата Мич Макконъл от републиканското мнозинство заяви, че не вижда нуждата от призоваване на свидетели и че слушанията могат да се проведат максимално бързо. Президентът може да бъде отстранен от властта с гласовете на 2/3 от сенаторите. Но демократите в горната камара имат само 47 представители от общо 100 и дори най-ярките радетели за импийчмънта се съмняват, че едва ли 20 републиканци биха подкрепили позицията им. Освен това демократите настояват за пълноценен съдебен процес – с призоваване на свидетели, изискване на документи от федералните агенции и публични изслушвания. Според Нанси Пелоси само такъв процес ще позволи на американските избиратели да получат цялата необходима информация за престъпленията, извършени от президента. Юристите в САЩ още не могат да се обединят около единно мнение за тактиката на демократите. „Сенатът е длъжен да определи време и място за съдебното заседание. Ако от прекален ум безделниците демократи решат да не участват в него, те по дефиниция ще изгубят“, написа в пореден туит Тръмп.  ", "date": "2019.12.21", "title": "Импийчмънт в зацикляне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403768-%D0%BC%D0%B0%D1%80%D0%B5%D1%88%D0%BA%D0%B8-%D0%B0%D0%B7-%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D1%80%D0%B5%D1%88%D0%B0%D0%B2%D0%B0%D0%BC%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "В момента няма управляващо мнозинство, но кардиналното е следното: в България в момента има двама политици и държавници, които решават проблемите. Това заяви лидерът на “Воля” Веселин Марешки в предаването “Плюс минус” по Нова тв. В 95% от случаите хората се обръщат за всеки проблем към министър-председателя. В сферата на горивата и лекарства се обръщат към мен. Аз и Борисов решаваме проблемите в държавата, коментира Марешки. Само ние от “Воля” имахме смелостта да изкараме алтернатива за шеф на КПКОНПИ. В състезанието се видя, че имаше две силни кандидатури. Ако имахме възможност щяхме да изкараме и кандидат за главен прокурор, заяви той. По думите му с Валери Симеонов никога няма да работят заедно, защото имат конфликт на ценности. Ние сме за проевропейския път на България, каза Марешки. За самолетите винаги ще бъдем против, дори да сме в коалиция, посочи лидерът на „Воля“. Той обясни, че е за самолетите, но приоритети му са различни и иска първо българите да живеят добре.  ", "date": "2019.12.21", "title": "Марешки: Аз и Борисов решаваме проблемите в държавата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403769-%D0%BD%D0%B0%D0%B4-56-%D1%81%D0%B0-%D0%BE%D0%B1%D1%89%D0%B8%D1%82%D0%B5-%D0%B7%D0%B0%D0%B3%D1%83%D0%B1%D0%B8-%D0%BD%D0%B0-%D0%B2%D0%BE%D0%B4%D0%B0-%D0%BF%D1%80%D0%B5%D0%B7-2018-%D0%B3", "text": "На фона на    Националният статистически институт (НСИ) публикува днес любопитни данни за околната среда в България за 2018 г. Общите загуби на вода през 2018 г. се оценяват на 499 млн. м , или 56,4% от подадената вода (56,8% за 2017 г.). Преобладаващата част (над 85%) са загубите при транспорта на водата (реални загуби), като през 2018 г. те се оценяват на 425,6 млн. куб. метра.     Общественото водоснабдяване  (ВиК) осигурява около 8,3% от необходимата вода. Подадената вода от ВиК през 2018 г. е 885 млн. м , което е с 3,6% по-малко спрямо 2017 година, става ясно още от данните. Доставената вода на крайните потребители (фактурирана) през 2018 г. съставлява 39,8% от подадената вода, а тази за технологични, противопожарни и други цели вода (нефактурирана) е 3,9%. С обществено водоснабдяване е свързано 99,5% от населението в страната. Среднодневното потребление на питейна вода от домакинствата през 2018 г. се оценява на 99 л на човек, което е на равнището на 2017 година. Над средното за страната е потреблението на вода от домакинствата в Югозападния район (118 л/чов./ден.), а най-ниско - в Североизточния район (85 л/чов./ден.). Разпределението по области показва, че през 2018 г. водещо място по потребление заемат София (столица) (126 л/чов./ден.) и Благоевград (117 л/чов./ден.), а на последно място са Търговище (69 л/чов./ден.) и Сливен (70 л/чов./ден.). През 2018 г. 1,1% от населението в страната е било на режим на водоснабдяване поради недостиг на вода, предимно сезонен. Най-засегнати от режим на водоснабдяване са областите Габрово (28,2%), Търговище (13,1%) и Сливен (7,8%). От НСИ отчитат още, че през 2018 г.  в страната са иззети 5 425 млн. м  пресни води , което е с 4,1% по-малко спрямо 2017 година. Най-значимо е намалението на иззетите повърхностни води (4,3%), които съставляват около 90% от иззетите пресни води. Регистрираният спад се формира основно от намаляващото черпене на вода за охлаждащи процеси в енергетиката и за сектор „Селско, горско и рибно стопанство“. Спад се отчита и при добитата вода от подземни източници - с 2,6% спрямо 2017 г. основно за целите на общественото водоснабдяване (ВиК). Въпреки намалението на абсолютния обем структурата на водовземането в страната е относително устойчива. През 2018 г. най-значим е делът на водите за сектор „Индустрия“ -70,7% от пресните води, следват ВиК сектора (15,5%) и сектор „Селско, горско и рибно стопанство“ (13,3%). Добитите води за сектор „Услуги“ съставляват около 0,4% от общото количество на иззетите пресни води. През 2018 г. за  производството на хидроенергия  допълнително са преработени общо 26 млрд. м  сурови води, което е с 45,2% повече спрямо 2017 година.     През 2018 г. общото количество на използваната прясна и непрясна вода в страната е 4 647 млн. м , като спрямо 2017 г. намалява с 1.8%. С най-голям дял във водоползването са водите за охлаждащи процеси в енергетиката (78,0% от използваната вода), като спрямо 2017 г. намаляват с 2,1%. Тези води се осигуряват предимно от собствено снабдяване и след употреба обикновено се връщат обратно във водоизточника. Използваната вода за напояване на земеделски култури през 2018 г. (291 млн. м ) е около равнището на предходната година Използваните количества в сектор „Селско, горско и рибно стопанство“ са около 312 млн. м  предимно за напояване (259 млн. куб. м). Спрямо 2017 г. се отчита нарастване на водата, използвана в сектора на услугите - до 87 млн. м , докато потреблението на питейна вода от домакинствата през 2018 г. (253 млн. м ) остава близо до равнището на предходната година.(voda3) През 2018 г.  от икономиката и домакинствата са образувани около 427 млн. м отпадъчни води  и 3 618 млн. м  отработени води от охлаждащи процеси - общо те съставляват 87,1% от използваните води. С най-голям дял са отпадъчните води, образувани от битовия сектор – 63,9% от общото количество (без преработените води от охлаждане). Преобладаващата част от тях се отвеждат в обществената канализация и селищните пречиствателни станции за отпадъчни води (СПСОВ). От сектор индустрия през 2018 г. са образувани около 110 млн. м  отпадъчни води, като 82,8% от тях са отведени във водни обекти. Делът на пречистените съставлява 64.9% от отведените във водни обекти индустриални отпадъчни води. Общият обем на отведените през 2018 г. отпадъчни води във водни обекти от икономическите дейности, домакинствата и обществената канализация (вкл. дъждовни и др.) се оценява на 767 млн. м  (без охлаждащите), от които 76,5% са третирани в селищни и производствени пречиствателни станции (75,8% за 2017 г.). През 2018 г. в страната са регистрирани 170 действащи селищни пречиствателни станции за отпадъчни води, от които 108 бр. с капацитет над 2 000 еквивалент жители. Преобладаващата част от станциите са с вторични методи на третиране и допречистване с азот и фосфор. Относителният дял на населението с услуги по отвеждане на отпадъчните води в обществената канализация през 2018 г. се оценява на 76,2%. Със селищни пречиствателни станции е свързано 63,9% от населението на страната. Най-висок e дeлът на свързаното население в Югозападния (78%) и Североизточния район (72,6%), а най нисък - в Северозападния район (44,2%). На национално равнище се регистрира известно нарастване на дела на населението, свързано със СПСОВ с вторични методи и методи за допречистване - от 63,2% (2017 г.) на 63,7% (2018 г.). През 2018 г. делът на наличните в края на годината  дълготрайните материални активи с екологично предназначение  с екологично предназначение (ДМА-ЕП) по отчетна стойност възлиза на 4,8% от общите дълготрайни материални активи в страната. ДМА-ЕП са част от общите дълготрайни материални активи в страната. Те се разпределят по направления за околната среда - за отпадъчни води, опазване на въздуха, почвата и подпочвените води, биологичното разнообразие и защитените територии и обекти, ловни и рибни стопански мероприятия, за третиране на отпадъци, шум и други. Общата стойност на наличните в края на 2018 г. ДМА за околната среда се оценява на 9 523,6 млн. лв. и се разпределя по основните направления за околната среда, както следва: за пречистване и отвеждане на отпадъчните води (производствени и селищни пречиствателни станции, канализационна мрежа и др.) - 34,6%, следвани от съоръженията за опазване на въздуха – 30,3%, и за третиране на отпадъците – 28,4%. Не се наблюдава съществена промяна в относителния дял на активите, разпределени по направления за околната среда спрямо предходните години. Регионалните данни сочат, че в края на 2018 г. най-много налични ДМА с екологично предназначение има в Югоизточния район на страната (отчетната стойност е 3 019,6 млн. лв.), а най-малка наличност е отчетена в Северния централен район (805,8 млн. лева).     През 2018 г. общата отчетна стойност на придобитите ДМА с екологично предназначение възлиза на 288,3 млн. лева. Преобладаващата част от тях са за отвеждане и пречистване на отпадъчните води – 40,9%, третиране на отпадъците – 40,2%, опазването на въздуха – 12,7%, и други – 6,3%. Апаратурата за мониторинг и контрол, придобита през годината, се оценява на 7 млн. лева (2,4%).  ", "date": "2019.12.21", "title": "Над 56% са общите загуби на вода през 2018 г."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403760-%D0%B7%D0%BE%D1%83%D0%B8-%D0%BA%D1%80%D0%B0%D0%B2%D0%B8%D1%86-%D1%81%D0%B5-%D1%81%D0%BD%D0%B8%D0%BC%D0%B0-%D0%B3%D0%BE%D0%BB%D0%B0", "text": "Зоуи Кравиц се разголи за американското списание „Ролинг Стоун\" по примера на майка си Лиса Боне, която направи това, докато беше бременна. Талантливата актриса Зоуи Кравиц, на 31 години, дъщеря на знаменития певец Лени Кравиц, на 55 години, и актрисата Лиса Боне, на 52 години, е новата „жена котка\" в предстоящия филм за за супергерои с участието на 33-годишния Робърт Патинсън, а феновете на Батман, а феновете я следят всеки неин ход в социалните медии, откакто получи тази голяма роля.      Именно своите почитатели тя зарадва с новата си снимка, на която позира гола. Кравиц показа любовта си към голи, артистични снимки още по-рано, когато позира за списание „Ролинг Стоун\" по примера на майка си преди 30 години. Лиса бе снимана през далечната 1988 г., когато е във втория си месец на бременността, а Зоуи ловко копира тази култова снимка, показвайки сексапилния си физически вид, който напомня на майка й.      „Винаги съм харесвала тази корица. Всеки път, когато виждах списание „Ролинг Стоун\", ми се припомняше тази снимка, която е вписана в паметта ми. Красиво е. Наистина е впечатляващо,\" казва Зоуи.      Актрисата се омъжи за съпруга си Карл Глусман, на 31 години, това лято в дома на баща си Лени в Париж.  ", "date": "2019.12.21", "title": "Зоуи Кравиц се снима гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403761-%D0%B1%D1%8A%D0%BB%D0%B3%D0%B0%D1%80%D0%BA%D0%B0%D1%82%D0%B0-%D1%81-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B4%D0%B6%D1%83%D0%BA%D0%B8", "text": "Жена от България, която иска да има най-големите устни в света, сподели снимки на които са още по-големи отпреди, пише Daily Star. Андреа Иванова от България заяви, че иска да има най-големите устни в света и няма да спира да се опитва да постигне желания си вид. На 22-годишната Барби са й правили общо 17 инжекции в устните, като е имала две през последните три месеца, които струват средно 134 паунда на лечение. И сега тя планира да направи поне още една или две още до края на тази година.      Студентката започнала трансформацията си миналата година и казва, че се чувства по-щастлива с по-големи устни - но настоява, че все още има конкуренция. По-рано, фенката на Барби беше цитирана да казва: „Харесвам устните си сега повече от преди. Чувствам се много добре и много щастлива с новите си устни, защото според мен с по-големи устни изглеждам по-хубава. \"Посетих почти всички клиники за естетични процедури в София [българската столица] и си сложих почти всички видове филъри за устни.\"      \"Не съм броила парите за тези процедури. Не знам точно колко пари съм похарчила за устните си.\" Андреа има своя собствена страница в Instagram, с общо 15 000 последователи, където публикува селфита на големите си устни. Въпреки критиките в интернет, фенката на пластичната хирургия настоява, че обича външния си вид и не се интересува от мнението на хората.      Тя добавя: „Получавам хиляди съобщения и комплименти за устните и облеклото си, както и на моята визия и стил всеки ден от хора по целия свят.\" Андреа продължава: „Имам и положителни, и отрицателни коментари, но жените пишат повечето от отрицателните коментари. „Има хора, които ме харесват с по-големи устни и има хора, които ме харесват с по-малки устни, но за мен това няма значение, защото за мен е важно на мен как ми харесва. \"Аз съм широко скроена и смятам, че хората трябва да бъдат свободни да избират, кое за тях е голямо, по-голямо или твърде голямо. За мен няма граници.\"", "date": "2019.12.21", "title": "Българката с най-големите джуки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403762-%D0%BD%D0%B0%D0%B9-%D1%82%D1%8A%D0%B6%D0%BD%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0", "text": "Сръбският портал Телеграф сподели публикация от групата във Фейсбук „Глас Пазара\", която ще ви разбие сърцето. Докато разказваме истории за това дали е по-добре да използваме електричество, дърва, пелети, това момиче има само едно желание - да се стопли и не го интересува по какъв начин.      „Топли краката си на ауспуха. Бог да се смили над бедните и бежанците по света! И сме неблагодарни за ползите, които имаме, за отоплението на дърветата, за пелетите, за електричеството и искаме да ядем това или онова ... \", пише сръбският сайт под снимката, която е направена в Нигер.", "date": "2019.12.21", "title": "Най-тъжната снимка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403763-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BC%D0%B8%D1%81-%D0%BF%D0%BB%D0%B5%D0%B9%D0%BC%D0%B5%D0%B9%D1%82-2019", "text": "Мис Плеймейт 2019 Михаела Тодорова не спира да ни омайва не само с невероятната си красота и натуралния си сексапил, но и с доброто си сърце.    Напоследък миската е решила да се занимава с благотворителност и да помага на нуждаещите се. Михаела бе специален гост на благотворителния коледен базар, който се проведе на 15 декември. Базарът бе организиран от Мисис България 2018 Яна Средкова и бе под надслов „Подари Коледна вечеря на възрастен човек в нужда“. На събитието присъстваха много известни българи, но най-силно впечатление направи именно Михаела.   Тя беше заложила на ежедневна визия от блузка и дънки, но дори така тя не можеше да скрие сексапила, който извира от нея. Естествената ѝ красота бе подчертана от липсата на какъвто и да било грим. Михаела сияеше, раздавайки добро. Въпреки че се появи към края на базара, плеймейтката купи много неща и дари голяма сума пари за каузата.     Тя сподели, че в момента участва в няколко благотворителни кампании и призова всички да правим добро и да си помагаме. Една от каузите, с която се е ангажирала красавицата, е подкрепата на талантливи деца и младежи. Михаела каза, че именно те са бъдещето на България и затова не трябва да пестим средства, за да им помагаме. Красавицата не спира да ни изненадва и да ни кара все повече да се влюбваме в нея.   Миналата седмица тя участваше в хитовото предаване по Нова ТВ „Черешката на тортата“ и отново впечатли всички – и гостите, и публиката. Ястията ѝ видимо бяха много вкусни и разнообразни, а тя самата се беше погрижила за забавлението на гостите си. Михаела бе по-красива, по-забавна, по-мила и по-старателна отвсякога. Едва ли има някой, който не би бил щастлив да е в нейната компания.", "date": "2019.12.21", "title": "Скандалната Мис Плеймейт 2019"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403764-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "В никакъв случай не давайте пари на заем. В противен случай, не само ще загубите голяма сума, но и ще бъдете обречени на болезнени преживявания. За да се харесате на човек, към когото от дълго време изпитвате симпатия, няма нужда само от външна трансформация. Трябва също, да се промените вътрешно, да станете по-отстъпчиви и меки. Не преследвайте големите печалби. Това няма да ви помогне да увеличите доходите си, още повече по-честен начин. Сериозен разговор ви очаква в следобедните часове. Ако не сте свършили работата си, тогава няма да има кого да обвинявате. Имайте предвид, че и в личната сфера трябва да сте по-внимателни. Може лесно да се издигнете в кариерата. Основното нещо е, да слушате внимателно какво ви препоръчва шефът. Не спорете с него, дори мислено, иначе няма да получите никакви премии и награди. Неконтролируемите емоции и прекомерната критика, могат да засенчат красивата картина на деня. Особено, ако ги демонстрирате в любовната сфера.   Трябва да се движите в посока на попътния вятър, а не да се противопоставяте на съдбата. Буря от емоции, ви очаква на работното място. Ако сте ангажирани с творчество, това е съвсем нормално, но в техническата сфера такова поведение ще навреди. Вечерта е по-добре да прекарате в компанията на приятели, а не сами. Ще реализирате всичките си планове с невероятна лекота. Дори няма да е нужно да се съревновавате с някого, за да осъществите идеите си. Много сдържано, трябва да се държите по време на разговор с роднини. Ако сами може да решите финансовите си проблеми, тогава не е необходимо да форсирате събитията. Първо трябва да обмисляте всичко и след това да обвинявате някого в некомпетентност. Възможни са тайни терзания за човек, когото обичате. Претеглете всички плюсове и минуси, за да не направите глобални грешки. Вечерта, може да се наложи спешно да организирате събитие, свързано със семейно тържество. Може да очаквате увеличение на приходите си, но не в големи размери. Отличен ден за любовни признания. Но бъдете внимателни, ако доверявате на някой нещо от вашето минало. Това може да се обърне срещу вас. Ако внимателно планирате нещата в работата си, ще спечелите. Добре е, да не се отказвате от командировки. Препоръчително е, да се ограничите във физическия и психическия труд. По-добре си починете пълноценно, общувайте с приятели и отидете сред природата. Творческите идеи, ще реализирате без много усилия. Основното е, да правите всичко сами, а не да доверявате блестящите си идеи на някой друг. Срещите е по-добре да отмените.   Трябва да разберете истинските мотиви, на вътрешните си преживявания. Защо да общувате с някой, който ви създава само неприятности? По отношение на здравето, трябва да бъдете изключително внимателни относно състоянието на стомаха и сърцето. Ако често имате проблем с кръвното, не вземайте с шепи таблетки. Отидете на лекар. Очаква ви труден ден, когато много от плановете ви, ще останат нереализирани. Възможно е да бъдете подведени от човек, който ви дава само празни обещания. Бъдете по-мъдри, отстъпете настрана и не общувайте с него. Във финансовата сфера, ще ви хрумне такъв блестящ план, който до вечерта може да ви донесе печалба. Трябва да приемете спокойно всичко, което влиза в живота ви. Дори ако промените са неочаквани и неприятни, ги приемете като подарък на съдбата. В любовта, ще ви помогне да решите проблемите човек, от когото не сте очаквали такава помощ. Ако обърнете повече внимание на малките детайли в работата, ще получите премия. Търсете компромис във всичко, за да изключите от живота си тревогите и конфликтите. Ако някой ви провокира към авантюри, се въздържайте. Възможни са допълнителни доходи, за които ще ви направи предложение дългогодишен приятел. Не казвайте \"да\" веднага, а внимателно обмислете всичко.", "date": "2019.12.21", "title": "Дневен хороскоп 21 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403765-%D0%BA%D0%BE%D0%BB%D0%BA%D0%BE-%D0%B4%D0%BE%D0%B1%D1%80%D0%B5-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B0-%D0%B2%D0%B8%D0%B4%D0%B8%D0%BC", "text": "Напоследък често се говори за икономическите успехи на България. Но колко добре са българите всъщност? Петър Чолаков провери фактите.       Според една популярна теза, България е в добро икономическо състояние и поради това няма енергия за съпротива срещу управлението. Икономическите успехи, гласи този аргумент, са най-силният коз в ръцете на управляващите. Защото обезсилват опозиционното говорене. Числата Но колко добре са българите всъщност? По данни на Националния статистически институт, през третото тримесечие на 2019 година БВП нараства с 3,7% в сравнение със същия период през 2018. Коефициентът на безработица е нисък - 3,7%, месечната инфлация (ноември 2019) възлиза на 0,5%, а средният общ доход на лице от домакинство през третото тримесечие на 2019 година е 1 716 лева и нараства с 11,3% спрямо същото тримесечие на 2018 година. На пръв поглед тези числа дават основание за оптимизъм и подкрепят цитираната теза. Това заключение се потвърждава и от личните възприятия. 33% от българите оценяват изминалата година като по-добра за тях. Тя е била по-лоша само за 14% от запитаните (цитираните данни са от проучване на „Алфа Рисърч”, публикувано в средата на декември). Според 55% от анкетираните, 2020 година ще бъде по-добра, а едва 9% я виждат в по-лоша светлина.     На този фон ресурсът за протести изглежда ограничен. Още повече, че едва 12% посочват като техен личен приоритет по-доброто управление на страната и постигането на повече справедливост. Електоралната социология също говори в полза на аргумента, който тестваме. В края на 2019 година ГЕРБ изпреварват БСП с 3,5 процентни пункта. Тази дистанция повтаря електоралната картина от 2018 година - преди изключително опасните за властта скандали „Апартаментгейт” и „Къщи за гости”. Но ако се вгледаме по-внимателно в данните, ще видим, че оптимистичните оценки игнорират важни аспекти на политическата и икономическата реалност. Другите числа Въпреки ръста на икономиката, въпреки добрия кредитен рейтинг, въпреки тенденцията правителството да повишава заплати и пенсии, България си остава най-бедната страна в ЕС. Ако сравним БВП (per capita) по паритетна покупателна способност, България има 51% от средното за ЕС, а съседна Румъния - 65%. Според макроикономиста доц. Григор Сарийски, за периода 2014-2018 румънците са напреднали по този показател с 10 пункта, а ние - едва с 4. За огромна част от работещите доход от 1 700 лева на месец е непостижима мечта. А и повишаването на доходите трябва да се „претегли” през размера на разходите. През третото тримесечие на 2019 средният общ разход на лице от домакинство нараства с 4,3% в сравнение със съответния период през 2018. Като абсолютни стойности нарастват и разходите за здравеопазване - 16%, данъци и социални осигуровки - 11,4%, храна - 4,2%. (А най-голямо е увеличението при разходите за свободно време, културен отдих и образование - цели 26%). Средният размер на пенсията, след увеличението от 1 юли, е едва 386 лева, а в началото на второто полугодие поскъпнаха токът, водата и отоплението (средно за страната цената на отоплението се увеличи с 4,5%). Близо 384 хиляди пенсионери получават минималната пенсия от 219 лева на месец. В същото време министър Горанов, който живее в чуждо жилище, настоява за увеличение на местните данъци. Обсъжда се и нов скок в цената на водата - средно с 10%. Накратко: оптимизмът се изпарява дори и при бегли сравнения с икономиките на другите страни в ЕС. Няма да споменаваме за такива потресващи явления като енергийната бедност - нещо, по което отново сме срамен рекордьор. Няма да говорим и за растящата неграмотност, за обезпокоителните данни на PISA. Разни рекорди Само един пример за йезуитската бюджетна политика на кабинета: опитаха се да противопоставят протестиращите медицински сестри на лекарите. Макар да има отделни лекари, които имат висок доход, трудът на здравните работници като цяло остава силно подценен. Същевременно министър Маринов настоява колко важно е да се закупят 15 бързи автомобила за таен контрол по пътищата, всеки от който е на цена до 320 хиляди лева. Увеличаващата се маргинализация на България в ЕС има не само икономически измерения. Страната остава с най-високия размер на корупция в публичния сектор, с все по-несвободни медии, както и с най-високата смъртност в ЕС. А според доклад на ЕК от ноември, България е на четвърто място в ЕС по смъртност в резултат от предотвратими състояния и заболявания, както и с най-ниската прогнозна продължителност на живота. Определението „заден двор” звучи грозно, но нима задният двор не е тъкмо мястото, където си държим отпадъците? Подобно неласкаво определение за България се подсилва и от последните разкрития, че   се изгарят незаконно в страната - по-всяка вероятност с цената на заплаха за здравето на населението. Може ли да е иначе? С други думи: ограничените икономически успехи, които, впрочем, не са достатъчни, за да ни оттласнат от дъното в ЕС, не могат да компенсират недоброто качество на живота в България. „Вината” за липсата на достатъчно съпротива срещу статуквото лежи на плещите на опозиционните партии. Но трябва да кажем и това: трудно е да се мобилизират съпротивителни сили в страна, където мнозина от най-способните, най-борбените вече са емигрирали или просто се спасяват поединично. А и как да има силна обществена резистентност, при положение че медийната среда и съдебната система все по-често обслужват статуквото и филтрират критичните гласове.", "date": "2019.12.21", "title": "Колко добре са българите? Да видим:"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403766-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%8E%D0%BB%D0%B8%D0%B0%D0%BD%D0%B8%D1%8F", "text": "  Св. Юлиания била дъщеря на знатни и богати родители езичници, които живеели във Витиния (Мала Азия) в края на ІІІ век. Още малка тя била сгодена за един момък, на име Елевсий, също така от знатен род и езичник. Като пораснала, тя имала случай да се просвети чрез вярата в истинския Бог и се убояла да свърже съдбата си с идолопоклонник. Затова, когато дошло време да се омъжи, заявила на Елевсия, че ако той не повярва в Христа, Комуто тя служи, да си търси друга годеница. Като съобщил за това на родителите на Юлиания, Елевсий заедно с тях я убеждавал да се отрече от вярата в разпнатия Христос, но никакви просби, нито убеждения не били в състояние да склонят младата християнка да отстъпи от Тогова, Комуто тя се предала безвъзвратно.     Разгневен до крайност от това, което му се показвала като непонятна упоритост от страна на Юлиания, баща й се отнесъл към нея със зверска жестокост. Безпощадно я бил и най-после пребита, я дал да я съди Елевсий, който в това време бил управител. Зарадвал се той отначало на възможността да отмъсти на отхвърлилата го годеница, но като наблюдавал необикновената й красота, Елевсий отново започнал да я моли да се свърже с него, като обещавал никога да не я принуждава да се покланя на езическите богове. - Не мога аз да бъда твоя жена, докато ти не станеш християнин – отговорила му Юлиания. - Бих се съгласил на това, моя възлюбена – отвърнал Елевсий, - ако не се страхувах, че като узнае за това императорът, ще ме лиши не само от сан, но и от живот. - Ако ти се страхуваш от своя смъртен и временен цар, то как аз мога да не се страхувам от моя Цар безсмъртен, Който владее над всички люде и над земните царе, и как мога да се свържа чрез брачен съюз с Неговия враг? Обърни се към моя Бог, ако не – постъпвай с мене както искаш. Никакви мъчения няма да ме заставят да отстъпя от Него. И действително, нито молби, нито най-безчовечни изтезания не могли да победят неустрашимата изповедница на името Христово. Съблечена гола, привързана с въжета, тя била бита отначало със сухи жили, после я обесили за косата, тъй че кожата с косата се отделяла от главата. В същото време изтезавали тялото й с остро желязо и измъчена, едва жива я хвърлили в тъмница. Но сърцето на мъченицата горяло от пламенна молитва и тя с неземна утеха превъзмогвала телесната болка. На другия ден отново взели да мъчат Юлиания, но, покрепяна от истинска божествена сила, тя и в огъня оставала невредима. Поразен от свръхестествената сила, с която мъченицата понасяла изпитанията, превишаващи човешките сили, народът славел Бога на Юлиания, Който прави чудеса, и въодушевен от възторг, изповядал Христа, едничкия истински Бог. По време на страданията на Юлиания повярвали около 630 души. Всички те веднага били посечени с меч, като приели по такъв начин Кръщение чрез своята кръв. Най-после и Юлиания била обезглавена. Това станало към 290 г. Тялото й било погребано от християните, и над гроба й била построена църква.", "date": "2019.12.21", "title": "Св. мъченица Юлиания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403767-21-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "196 г. - Папа Целестин III дава на Тевтонския орден привилегии, подобни на другите ордени.     1266 г. - След шестмесечна обсада, английската кралска войска влиза в замъка Кенилворт и разгромява първия парламент в историята на Англия.     1719 г. - Излиза от печат първият вестник в САЩ (Boston Gazette).   1846 г. - Робърт Листън провежда първата хирургическа операция с анестезия в Европа.   1860 г. - Южна Каролина става първият щат, отделил се от САЩ - процесът на отделяне на 11 щата, несъгласни с премахването на робството, става причина за избухването на гражданската война (1861-1865).   1880 г. - Остров Ман става първата политическа единица, която позволява на жените да гласуват.   1891 г. - Изиграна е първата игра по баскетбол в Спрингфилдския колеж (САЩ).   1894 г. - Съставено е седемнадесетото правителство на България, начело с Константин Стоилов.   1898 г. - Мари Кюри и Пиер Кюри откриват нов химичен елемент - радий.   1898 г. - САЩ установяват военно управление на Филипините.   1899 г. - В Русия излиза първият брой на списание Огонёк.   1901 г. - Италианският радиотехник Гулиелмо Маркони предава радиовълни от Великобритания до Нюфаундленд (Северна Америка). Така радиото за първи път е използвано като средство за връзка.   1901 г. - Съставено е правителство на Прогресивнолибералната партия с премиер Стоян Данев.   1913 г. - Публикувана е първата кръстословица в света - от англичанина Артър Уайн в неделното издание на Ню Йорк Уърлд.   1923 г. - От британски протекторат,Непал става независима държава.     1923 г. - В София е създаден Македонски научен институт.   1935 г. - За първи път е прожектиран филмът Снежанка и седемте джуджета.   1958 г. - Шарл дьо Гол е избран за президент на Франция.   1967 г. - Премиерата на филма Абсолвентът с Дъстин Хофман и Ан Банкрофт.   1968 г. - Програма Аполо: Изстрелян е Аполо 8 - първият пилотиран космическият кораб, който достига друго космическо тяло.     1971 г. - Самолет на БГА Балкан Ил-18 катастрофира при излитането на летище София - загиват 30 души, сред които естрадната певица Паша Христова.   1972 г. - Двете германски републики - ГДР и ФРГ, подписват спогодба за взаимоотношения, с която взаимно се признават като отделни държави.   1974 г. - След държавен преврат в Етиопия Менгисту Хайле Мариам обявява, че държавата ще се развива по социалистически път.   1975 г. - Терористи нахлуват в седалището на ОПЕК във Виена и взимат за заложници 11 политици и висши чиновници.   1978 г. - Спускаемият модул на съветския космически апарат Венера 11 достига повърхността на Венера.   1988 г. - Атентатът над Локърби: либийски терористи взривяват бомба на борда американския самолет Боинг 747, в резултат на което загиват 270 души, включително 11 на земята.   1991 г. - Към Общността на независимите държави, създадена между Русия, Украйна и Беларус, се присъединяват Азербайджан, Армения, Казахстан, Киргизия, Молдова, Таджикистан, Туркменистан и Узбекистан.   1991 г. - Парламентът на Южна Осетия обявява независимост от Грузия.   1996 г. - На XLII извънреден Конгрес на БСП Жан Виденов обявява, че подава оставка като министър-председател на България.   2001 г. - В софийската дискотека Индиго загиват седем деца   2012 г. - Завършва поредният пълен цикъл на календара на маите.  ", "date": "2019.12.21", "title": "21 декември, историята в снимки"}
