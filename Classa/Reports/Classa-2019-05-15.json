{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395544-%D0%B1%D0%B0%D0%B1%D0%B8%D0%BA%D1%8F%D0%BD-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B5,-%D1%87%D0%B5-%D0%B2-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B8%D1%8F-%D0%B2%D0%BB%D0%B0%D1%81%D1%82%D0%BE%D0%B2%D0%B8-%D1%86%D0%B5%D0%BD%D1%82%D1%8A%D1%80-%D0%B8%D0%BC%D0%B0-%D0%B2%D0%BE%D0%B9%D0%BD%D0%B0", "text": "„Оставката на Румен Порожанов потвърждава подозрението, че изключително лесно като бушони биват освобождавани от премиера министри, които са част от реалната тъкан на ГЕРБ, а министри, назначени по споразумение с други силови фактори във властта, изглежда биват освобождавани много трудно“. Това коментира пред БНР политическият пиар експерт и анализатор Арман Бабикян.     Очевидно собственикът на Министерството на земеделието и храните е друг, каза Бабикян предвид забавянето на оставката на Порожанов. Според Арман Бабикян антикорупционната комисия е безсмислена, „защото работи само за властта и за нейните съюзници“: „Когато управлява мафията, има нужда от такъв тип комисии. Когато управляват гражданите, си има прокуратура. Да се обзаложим дали нещо ще се случи на министър Порожанов от страна на прокуратурата“.     „Тежките проблеми на Бойко Борисов са невидимите за обществото големи икономически съюзници, които започнаха да изпадат в тежка битка един с друг. В т.нар. „паралелен властови център“ няма вече търпение, а има война. Единият силов център отдавна е известен като съюзник на министър-председателя, той притежава много медии, а другият е свързан с безрадостното и силово минало на министър-председателя, който също не обитава България. Единият премахна кандидата за бъдещ главен прокурор на първия силов център, той си отвърна с къщите за гости. Тази битка върви в подземието, където се намира и моралът на тези хора, за сметка на министър-председателя, който управлява с помощта на такива хора, а не с любовта и с гласовете на хората, което отдавна е фикция“, каза още Бабикян . „Тази битка не носи гражданско спокойствие или удовлетворение, или промяна на страната ни от диктаторски режим към нормална демокрация“, подчерта пиар експертът.", "date": "2019.05.15", "title": "Бабикян: Проблемът на Борисов е, че в \"паралелния властови център\" има война"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/395545-%D1%80%D0%B5%D1%86%D0%B5%D0%BF%D1%82%D0%B0%D1%82%D0%B0-%D0%B7%D0%B0-%D0%B5%D1%81-%D1%85%D0%B0%D1%80%D1%87%D0%B5%D1%82%D0%B5,-%D0%BF%D1%80%D0%B5%D0%B4%D0%B8-%D0%B4%D0%B0-%D0%B4%D0%BE%D0%B9%D0%B4%D0%B0%D1%82-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8%D1%82%D0%B5", "text": "Харчете излишъците от бюджета! - в противен случай популистите ще ги изхарчат вместо вас.     Това е лайтмотивът в нов доклад на главния икономист на лондонската банка Berenberg Холгер Шмийдинг, цитиран от \"Политико\", който отправя препоръките си до всички европейски правителства, управляващи бюджетен излишък. Шмийдинг дава пример с т.нар. \"полска съдба\" - колебанието на бившия премиер на страната Доналд Туск да разпределя трупащите се фискални спестявания, което е последвано от рязък обрат на политиката след идването на \"Право и справедливост\" на власт през 2015 г. За да докажат тезата си, авторът на доклада и неговият колега Флориан Хензе правят мащабно изследване на състоянието на икономиката на ЕС, като проверяват положението на всяка от 28-те страни-членки и го съпоставят с амбициите им за реформи.     В Полша, чиято управляваща партия \"Право и справедливост\" спада към по-склонните към разхищения европейски сили, бяха въведени множество нови скъпоструващи социални плащания. Макар да не увреждат бюджетната позиция на Полша в дадения момент (значително по-добра от средното ниво за ЕС), те ще имат дългосрочен ефект върху хазната. Други страни, изправени пред повторение на \"полската съдба\", са Ирландия, Холандия, донякъде - Дания, и Германия, предупреждава Шмийдинг. В тези страни, казва икономистът, е по-добре да се действа превантивно и да се прилага разумно-щедри бюджетни разходи - например, за детски градини или за инфраструктура в по-малките населени места в провинцията. Европа се смята за най-слабото звено от трите големи световни икономически блока - най-вече заради слабостта на отделните компоненти на ЕС. Някои от страните-членки страдат от политическа парализа, други се сблъскват с демографска или финансова криза, трети изостават в областта на технологиите. В известен смисъл това дава основание на Доналд Тръмп, който често критикува еврото през 2018 г. и неотдавна обяви, че Европа \"не го интересува\". Шмийдинг твърди, че \"Европа се справя много по-добре, отколкото може да се съди по репутацията й\", защото се полагат сериозни усилия в правиланата посока Колкото до мнението на председателя на ЕК Жан-Клод Юнкер - чашата на ЕС е наполовина пълна. Наскоро Юнкер се похвали, че по време на 5-годишния му мандат \"240 милиона души в Европа разполагат с работни места\". \"Когато започнахме да работим с комисията, нивото на заетост беше 69,2%. Сега сме на 73,5 процента и мисля, че ще можем да увеличим това ниво до 75 на сто до 2020 г.\", коментира той пред журналисти. \"Хората в Европа всъщност са добре. Но не всеки го забелязва, защото богатството и просперитетът все още са разпределени неравномерно\" , призна той. Изследването на Шмийдинг подкрепя това наблюдение. Различията между отделните страни са твърде сериозни и често изненадващи. Някои държави се справят много добре от гледна точка на здравето на икономиката и желанието за реформи - такива примери са Ирландия и Холандия. Други - като Финландия и Швеция - се радват на добра репутация, която обаче не е подкрепена с реален ентусиазъм за реформи. Голяма част от \"изоставащите\" са страни като Румъния, които не само не постигат съществен напредък, но и не дават сигнали за подобрение на ситуацията. Шмийдинг подчертава колко важно е да се използват наличните свободни ресурси в бюджета - първо, за да се компенсират структурните слабости; второ, за да се реагира на продължаващото забавяне на европейската икономика; и последно, но не и по важност - да се противодейства на популистката вълна. \"Заетостта и реалните заплати в Европа се увеличават в правилната посока, но ще отнеме време преди тези промени да се отразят на настроението на гражданите\", казва Шмийдинг. Ако напредъкът на Европа в това отношение е твърде бавен, причината може би е свързана с липсата на механизъм, който да гарантира, че ще се използват само парите от излишъка. Да вземем за пример Германия, която Berenberg класира на второ място в ЕС като състояние на икономиката, но на 20-та позиция по отношение на реформаторския устрем. Ясно е, че Германия разполага с ресурс за по-големи инвестиции благодарение на високия си (макар и постепенно намаляващ) публичен излишък.  Нещо повече, пише икономистът, \"делът на непродуктивните държавни харчове в Германия е прекалено висок в сравнение с останалите страни\". Други държави проявяват склонност да харчат повече, отколкото могат да си позволят. Типичният пример: Франция. Еманюел Макрон започна да реформира страната още преди да бъде избран за президент през 2017 г., докато изпълняваше функцията на икономически министър в мандата на Франсоа Оланд. Реформите на пазара на труда и в трудовото законодателство, които бяха инициирани през 2016 г., вече започват да дават резултат. След 12 дълги години на стагнация, безработицата във Франция падна до 8,8%, а според прогнозата на ЕК тази тенденция ще се запази и през 2019 и 2020 г. Франция обаче страда от друг проблем: отношението между държавните разходи спрямо икономическата продукция все още е по-високо от всички други страни в ЕС. Държавният дълг също е много висок. През 2019 г. се очаква, че Франция ще наруши изискванията от Маастрихт по отношение на бюджетния дефицит за първи път от 2016 г. насам с разлика от 3,1%. И все пак страната няма проблем да си осигури евтино финансиране на пазара, за разлика от някои свои съседи. Разбира се, въпросните \"съседи\" са колегите на Макрон в Италия. Правителството в Рим прилага комбинация от класически популистки политики от левия и десния край на политическия спектър, с данъчни облекчения по инициатива на \"Лигата\" и въвеждане на базов доход по идея на движението \"5 звезди\". Подобни разхищения \"заплашват да задълбочат финансовото неразположение на Италия\", се казва в доклада. Правителството вече няма пространство за маневри в държавните разходи, частното потребление не се активира, а \"ниското съотношение на износа говори за проблеми с конкурентоспособността\". \"Нивото на заетост в Италия, което остава на предпоследно място в Еврозоната след Гърция, се нараства с изключително бавна скорост\", пише Шмийдинг - всичко това идва да докаже, че Италия има нужда от реформи, а не от необуздано харчене. Когато Европа излезе от последната си криза, беше постигнато споразумение - ЕС ще предоставя защита на държавите-членки в случай на пазарни сътресения, но само ако уязвимите страни намалят дефицитите си и се ангажират с реформи. И все пак едва ли някой може да обвини италианското правителство за това, че не се съобразява с препоръките на ЕК за по-тясна координация на икономическите политики сред 28-те столици. В продължение на години Германия игнорира призивите на Брюксел да намали излишъка по текущата сметка. \"Германците обичат да се оплакват от Италия\", коментира Юнкер в интервю преди дни. \"Но докато дългът и дефицитите на страната намаляват, прекомерният излишък по текущата сметка все още не е поставен под пълен контрол в Германия. Нарушават Пакта за стабилност 18 пъти - да, направих си труда да ги преброя - и все още продължават да го нарушават\".", "date": "2019.05.15", "title": "Рецептата за ЕС: Харчете, преди да дойдат популистите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395546-%D0%B2%D1%81%D0%B5%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%BE%D1%81%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%B2-%D0%B4%D0%B6%D0%BE%D0%B1%D0%B0-%D1%81%D0%B8", "text": "Всеки министър си носи оставката в джоба. Когато премиерът му я поиска, министърът си я дава. Не мисля, че оставката на Румен Порожанов ще доведе до трусове и сътресения в управлението. Не мога да коментирам темата за скандалите с апартаментите и къщите за гости. Има си органи, които извършват проверки и те ще дадат цялата информация. Това каза в сутрешния блок на БТВ „Тази сутрин\" социалният министър Бисер Петков. Той коментира и темата за пенсионната реформа и преизчисленията на пенсиите. \"Промените в изчисляването на пенсиите няма да засегнат никой. Напротив, хората ще бъдат облагодетелствани.      Промените дават право на хората да избират до 1-и януари 2021 година по коя методика да се изчислява индивидуалният им коефициент и съответно размерът на пенсията - по т.нар. нова - с осигурителният доход след 2000 година или по старата - с включване на трите най-добри последователни години от последните 15 години преди 1-и януари 1997 и осигурителният доход на човека след тази дата. В новия образец на заявлението хората трябва изрично да посочат, че желаят изчисление по старата методика и да отбележат кои са въпросните три години. Тогава експертите на НОИ ще пресметната и по новата методика, след което ще отпусне по-благоприятният размер на пенсията\", разкри министър Петков. Изчисленията на прогнозния ѝ размер се правят с обновения електронен калкулатор, който беше качен на сайта на НОИ. Ако хората нямат компютър и интернет, могат да ползват услугите на служителите на института в териториалните му поделения, в изнесените приемни или мобилните екипи, които извършват обиколки по график. Консултациите в териториалните дирекции на НОИ са безплатни. Хората ще могат да изчислят пенсиите си и по двата модела и да получат по-големия размер, категоричен беше Бисер Петков. Ще има нови правила и при получаването на целеви помощи за отопление. С новите правила ще се разшири кръга от хора, които получават тези помощи. Ще има и сериозно увеличение на сумите за помощи. Тази година са предвидени 40 млн. лева повече за енергийна подкрепа и цялата сума вече е в размер на 120 млн. лева. Най-същественото увеличение ще е за най-рисковите групи, като това се самотните пенсионери\", обяви социалният министър. Стратегия за детето е необходимо да има и това произтича от Закона за детето. Вероятно проектът за Стратегия за детето, който беше подготвен от експертна група, не беше представен добре и даде предпоставки за разпространението на неверни новини. Най-сериозното невярно твърдение е, че държавата ще отнема или краде деца от биологичните им родители. Категорично такова нещо няма. В България годишно се изоставят над 1000 деца. Целият смисъл на процеса по деинституционализация на домовете за деца, който се провежда вече няколко години, е да се осигури нормална семейна среда на всички тези деца. Всички мерки в Стратегията за детето и Закона за закрила на детето са насочени в тази посока. В никакъв случай мерките не омаловажават действията на родителите и не засилват ролята на социалните работници, камо ли да им дават права да взимат деца от биологичните родители. Стратегията за детето е спряна, защото не срещна обществена подкрепа. Тя ще бъде преработена сериозно, за да отпаднат всички притеснения у хората\", категоричен беше Бисер Петков.", "date": "2019.05.15", "title": "Всеки министър носи оставката в джоба си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395536-%D1%82%D0%BE%D0%B2%D0%B0-%D0%BE%D0%B1%D0%B5%D1%89%D0%B0%D0%BD%D0%B8%D0%B5-%D0%BD%D0%B0-%D0%B3%D0%B5%D1%80%D0%B1-%D0%B7%D0%B2%D1%83%D1%87%D0%B8-%D1%81%D0%BC%D0%B5%D1%88%D0%BD%D0%BE-%D0%BD%D0%BE-%D0%B8-%D0%BF%D0%BB%D0%B0%D1%88%D0%B5%D1%89%D0%BE", "text": "Обещанието на управляващите от ГЕРБ, че каквото и да стане на евроизборите, ще продължат да правят реформи, звучи направо смешно. Смешно, но и плашещо. Тези три примера обясняват защо:         Какво смятат да правят управляващите, ако загубят предстоящите евроизбори? Първата част от отговора им може да се приеме напълно сериозно: ще продължат да управляват и ще довършат мандата си. Едва ли някой е очаквал да чуе нещо друго. Оттук нататък обаче заявката им звучи по-скоро като майтап. Щели да продължат да демонстрират „висока обществена чувствителност“, да дават „личен пример за носене на политическа отговорност“, да гарантират, че „властта не е привилегия, а отговорност и висок личен ангажимент“, да предотвратяват „всеки опит това доверие (на избирателите - бел.ред.) да бъде разрушено със съмнения за корупция и злоупотреби“, да формират „нов стил на политическо поведение“. Кръпка върху кръпка Най-смешно от всичко обаче е обещанието да правят реформи. Смешно, но и малко плашещо, като се има предвид какви им бяха реформите досега. За илюстрация ето няколко актуални сюжета от последните дни. Те може и да (се правят, че) са забравили, но ние помним: скоро ще се навърши година и половина, откакто поредният министър гръмко обяви началото на поредната (най-решителната досега) реформа в здравеопазването. Осем месеца по-късно бе представен нещо като нов модел, който втрещи всички с недомислието си. Последваха все по-затихващи съобщения за някакви експертни анализи и работни групи. А днес, след гръмовното начало, вече никой не обелва и дума за реформа и нов модел.     За сметка на това бомбите на недоволството в системата гърмят една след друга: различни групи пациенти, спешната помощ, отделни болници, медицинските сестри... В последните дни работещите в единствената педиатрична болница блокират булеварди, заплашват да спрат работа и колективно да напуснат. Скоро със сигурност ще ги последват и други. Защото системните проблеми и абсурди се трупат и задълбочават, а управляващите се опитват да се измъкнат от тях на дребно и на парче. Въобще, в България така наречените реформи са като безброй кръпки, безразборно натрупани върху разпадаща се стара дреха. Агония без край Тези дни за пореден път се оказа, че българският бизнес плаща най-високата в ЕС цена за електрически ток. Заради тройно намаляване на количествата, предлагани на енергийната борса, цената скочила двойно. Т.нар. свободен пазар е манипулиран от държавата и нейната Национална електрическа компания, налице са всички признаци за организирана престъпна група, твърдят работодателските организации. Въпреки че енергетиката крие възможности за далавери, това твърдение е преувеличено, а обяснението е много по-просто. Управляващите дават мило и драго само и само да не допуснат поскъпване на тока за населението, поради което отлагат реформирането на сектора и все повече се оплитат в сложни фокуси с всевъзможни тарифи, преференции, такси, квоти, изравнявания и прочие. В резултат самата енергетика затъва в огромни задължения. И понеже изборите се решават от дребните, а не от едрите потребители на енергия, тежестта се прехвърля върху бизнеса. Затова и, обратно на икономическата логика и на практиката в цяла Европа, той плаща по-високи цени за тока, отколкото останалите. В края на краищата обаче сметката плащат всички. Защото изкривяванията в енергетиката водят до по-ниска конкурентоспособност и по-нисък икономически растеж, което пък означава по-малко работни места и по-ниски доходи. Колкото повече се отлагат реформите, толкова по-голяма става тази сметка. Въобще, в България така наречените реформи са агония без край. Нещо като да те колят с тъп нож. Мимикрия и имитация на дейност \"Силен акцент\" щял да бъде поставен върху съдебната реформа. Ето актуални примери и за нея - докъде беше докарана и накъде се е запътила. Още един съдия наруши мълчанието и разказа как стават назначенията в съдебната система - задкулисно, на потайни ресторантски срещи, в тясно взаимодействие между „независими“ магистрати и политици (в случая - „известен корпулентен политик“), които трябва да бъдат убедени, че одобрените кандидати после няма „да се отметнат“ от поетите ангажименти. Историята е шокираща, но не и изненадваща - просто потвърждава всеобщите подозрения за срастване на властите. Не по-малко шокиращо е, че вече цял месец ВСС, който по конституция е призван да защитава независимостта на съдебната власт, си мълчи все едно нищо не се е случило. Но и това не е изненада. До какво водят зависимостите в съдебната власт, се видя напоследък в целия грозен процес срещу Иванчева - от показния ѝ арест до показно строгата присъда (ако беше убила някого, можеше да ѝ се размине по-леко). Сега приоритет било да се изпълни препоръката на Европейската комисия за въвеждане на контрол и възможност за разследване на председателите на двете върховни съдилища и на главния прокурор. Само дето този приоритет се крепи на една упорито поддържана заблуда за вътрешна употреба. Защото споменатата препоръка се отнася само и единствено до главния прокурор, който, за разлика от двамата председатели на върховните съдилища, има неограничена и безконтролна власт и не подлежи на разследване от никого. Надеждата е номерът да мине и пред ЕК, а толкова дразнещият ги Механизъм за наблюдение да бъде прекратен. Въобще, в България така наречените реформи често пъти не са нищо повече от мимикрия и имитация на дейност. Заради всичко това обещанието на днешните управляващи, че ще продължат да правят реформи, е и смешно, и плашещо. За съжаление обаче нищо по-различно не може да се очаква и от онези, които от „втора линия“ са се засилили към властта.", "date": "2019.05.15", "title": "Това обещание на ГЕРБ звучи смешно. Но и плашещо."}
{"url": "http://www.classa.bg/%D1%81%D0%B2%D1%8F%D1%82/item/395537-%D0%BA%D0%BE%D0%B3%D0%B0%D1%82%D0%BE-%D1%81%D1%82%D0%B0%D0%BB%D0%B8%D0%BD-%D0%B1%D0%B5%D1%88%D0%B5-%D1%80%D0%B5%D1%88%D0%B8%D0%BB-%D0%B4%D0%B0-%D1%83%D0%BC%D0%BE%D1%80%D0%B8-%D0%BE%D1%82-%D0%B3%D0%BB%D0%B0%D0%B4-%D0%B7%D0%B0%D0%BF%D0%B0%D0%B4%D0%B5%D0%BD-%D0%B1%D0%B5%D1%80%D0%BB%D0%B8%D0%BD", "text": "Тази блокада продължава близо година. Сталин отрязва всички пътища, водещи към Западен Берлин и така прекъсва снабдяването на града. Берлин обаче не се предава. Случва се нещо уникално.       Ситуацията на обсадения Западен Берлин (1948-1949 г.) не може да се сравнява с тази на Ленинград по времето на Втората световна война. Най-малкото, защото по това време Берлин не е бил бомбардиран, нито обстрелван от далекобойни оръдия, а по улиците не е имало трупове на умрели от глад и студ хора, както в обсадения от нацистите Ленинград. И все пак блокадата си е блокада. Въздушен мост  и глад, за да подкопае доверието на местните хора към Запада и да ги накара да се подчинят на съветските окупационни власти. В продължение на почти цяла година всички пътища, водещи към западната част на града, целият автомобилен и ж.п.-транспорт остават блокирани, поради което всичко необходимо за снабдяването на населението - от храна до въглища - е било доставяно по въздуха: американци, британци и французи организират невиждан дотогава „въздушен мост“. На всеки 2-3 минути е излитал или кацал по един транспортен самолет. Докато накрая Сталин е бил принуден да отстъпи.   Всичко около тази безпрецедентна спасителна операция е описано най-подробно в книгата на известния германски историк и публицист Фолкер Коп \"Дневник от блокадата на Берлин\". В нея авторът разказва най-подробно какъв е бил делникът на хората в обсадения град. Ето какво четем там: Петък, 25 юни, 1948: Съветското военно командване забрани доставките на въглища за всички западни части на града, където работят електроцентралите на Западен Берлин. Очаква се да бъдат прекратени и доставките на лекарства за западноберлинските болници. На летището в Темпелхоф вече пристигат първите американски транспортни самолети с продоволствия. Западните съюзници обещават, че няма да допуснат масов глад. Четвъртък, 8 юли Две седмици след началото на блокадата на Западен Берлин е наложен строг режим на тока. Спряно е движението на градската железница, а трамваите, автобусите и метрото се движат от 6 сутринта до 6 вечерта, но на големи интервали. В жилищата електричество се пуска само по два часа сутрин и два часа вечер. Забранено е да се осветяват витрините на магазините.      Хората по света се солидаризират с жителите на обсадения Западен Берлин. Работници от Швеция, където след края на войната храната също не достига, събират 15 тона овесени ядки, захар и голям брой пакети със сухо мляко. От Съединените щати пристигат и частни дарения с храна. Няколко десетки хиляди тона картофи и въглища предлагат да предоставят дори Чехословакия и Полша - но не като хуманитарна помощ, а срещу твърда валута. Москва обаче бързо вразумила социалистическите си „другари“ и сделката така и не се състояла. До края на блокадата така и не последвали нови предложения за помощ от страна на социалистически държави.   Събота, 21 август   Над Берлин валят миниатюрни парашутчета, спускащи от небето шоколади, сладкиши и пакетчета със стафиди. Много скоро хората започнаха да ги наричат \"Rosinenbomben\" – (буквално: бомби от стафиди). Терминът е въведен от един американски пилот на самолет, който решил по този начин да зарадва децата с малко лакомства. Въздушните пратки са били един от редките поводи за радост на децата в окупирания град. Петък, 25 февруари 1949 г. Само за последния месец 2500 бежанци от съветската окупационна зона поискаха убежище в Западен Берлин. Това създава сериозни проблеми за обсадения град: защото тези хора трябва да бъдат настанени някъде и нахранени. Трябва също да се реши дали те да бъдат прехвърлени към Западна Германия. Четвъртък, 12 май В Източна Германия се унищожават и последните останки от демокрацията. В същото време се провали опитът тя да бъде задушена и в западните части на Берлин. Блокадата явно се оказа неефективна не само от политическа, но и от икономическа гледна точка. На жителите на Западен Берлин не им е лесно, но въздушният мост изпълнява своето предназначение: няма умиращи от глад хора, няма епидемия, изнася се даже продукция, \"произведена в обсадения Берлин\".     В крайна сметка Сталин се оказва принуден да отстъпи. През нощта на 12 май 1949 година блокадата е снета, но   още дълго продължава да налага своя отпечатък над политиката в Европа и света. Основният политически резултат от Берлинската блокада е обединението на западните окупационни сектори и създаването на Федерална република Германия, както и предоставянето на автономен статут на Западен Берлин. Освен това на 4 април 1949 г - под влиянието на пресните впечатления от блокадата - е взето и друго важно решение: за създаването на Северноатлантическия съюз (НАТО).  ", "date": "2019.05.15", "title": "Когато Сталин беше решил да умори от глад Западен Берлин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395538-%D1%81%D0%B2-%D0%BF%D0%B0%D1%85%D0%BE%D0%BC%D0%B8%D0%B9-%D0%B2%D0%B5%D0%BB%D0%B8%D0%BA%D0%B8", "text": "  Преподобни Пахомий се родил в Тиваида (Египет) в края на ІІІ век. Родителите му били езичници, но Пахомий от ранни години имал отвращение към идолослужението. Не познавайки още християнската вяра, той вече чувствал лъжливостта на езичеството, и скоро Господ по Своята милост му посочил истината. Пахомий бил на 20 години, когато поради войната събирали войници в оная военна област, където той живеел. Всички младежи били принуждавани да постъпят на военна служба. Пахомий нямал никакво желание да бъде войник, но бил принуден и той да остави родителския дом и да отиде на война.     По пътя войниците се спрели в един град, където имало мното християни. Те ги приели с радост и любов и им оказали всякаква помощ. Трогнат и учуден от техния прием, Пахомий ги запитал, защо са така милостиви, и получил отговор, че те са християни. Пръв път Пахомий чул това название. Той започнал да разпитва за тях и научил, че християните са добри и честни люде, на които техния Бог заповядал да обичат своите ближни – всички човеци и да бъдат милосърдни. Добрите дела на християните внушили на Пахомий уважение към тяхната вяра. Но когато той по-близко я изучил, чул за всемогъщия Бог, Който сътворил небето и земята, узнал за  , Който приел човешко естество, за да спаси човеците от вечно осъждане, разбрал благодатното учение за вечния живот. Сърцето на младия Пахомий се възпламенило от любов към Бога и от желание да Му служи. Той паднал на колене, вдигнал очи към небето и извикал: \"Господи, Боже на християните, Който си сътворил небето и земята, милостиво погледни към мене и ми дай да Те позная. Помогни ми да ти служа и да изпълнявам Твоите заповеди\". И тук още той дал обещание да бъде християнин. Наскоро Пахомий заедно с войската оставил града и продължил своя път. Но той не забравил за Бога на християните и се стараел да живее честно, за да Му угоди. Когато го сполетявало някакво изкушение, той си спомнял, че е обещал да служи на Бога, молил Го за помощ и така предпазвал себе си от зло и порок. След свършване на войната разпуснали войската, и Пахомий се върнал в своята страна. Първа негова грижа била да намери християнски свещеник, за да получи от него  . Свещеникът го подготвил и го кръстил. В това време разни лъжеучения вълнували Църквата и смущавали вярващите. Новопокръстеният Пахомий се смущавал от тия ереси. Но той искрено желаел да узнае истината и решил да се оттегли в пустинята и да търси ръководството на опитен и мъдър старец. В Тиваидската пустиня живеел в това време отшелникът Паламон, който се славел със своя живот. Пахомий дошъл при него. Пустинникът го погледнал и казал: - Но ти си твърде млад, а отшелническият живот е твърде труден. Мнозина искаха да живеят при мене, но се върнаха в света, като се уплашиха от труда и лишенията. - Изпитай ме – казал Пахомий. – Аз вярвам, че Бог чрез твоите молитви ще ми дарува сила и търпение. Старецът се съгласил да приеме Пахомия. Животът на Паламон бил действително много тежък. Той почти не спял, а прекарвал и дните и нощите в труд и молитва. Денем той работел и същевременно шепнел наизуст псалми. Работата му била да преде вълна и да тъче груб плат за власеници, от продажбата на които той се издържал и дори помагал на бедните. А самият той вкусвал само по малко хляб със сол и вода. Пахомий почнал да споделя всичките му трудове и му оказвал безусловно послушание. Когато старецът забелязвал, че Пахомий бил налегнат от дрямка, извеждал го вън и там заедно влачели тежки кошници с пясък от едно място на друго. Това трябвало да го приучи да бъде буден и да побеждава себе си. Трудният живот не отвърнал Пахомия то предприетия подвиг. Напротив, той все повече и повече се разпалял от любов към Бога и охотно понасял трудове и лишения, помнейки колко много Христос страдал, за да ни спаси. Паламон с радост гледал на неговото усърдие и благодарял на Господа. Обичайки самотната молитва, Пахомий често се отдалечавал от своето жилище. Веднъж той дошъл до едно място, наричано Тавена, близо до реката Нил. Тук той спрял за молитва. Изведнъж, във време на молитва, той чул глас, който му казвал: \"Посели се тук и построй манастир, и ще се съберат при тебе много иноци\". След тия думи пред него застанал ангел в образ на отшелник, който държал в ръката си дъска с написан устав за иночески живот. Като се върнал в килията, той разказал на стареца за случилото се с него. Старецът го благословил да живее отделно и сам му помогнал да построи малка килия в Тавена. Пахомий се поселил в нея, но често посещавал стареца Палмон и продължавал да се ръководи от неговите наставления. След няколко години благочестивият старец умрял в ръцете на своя ученик. Въоръжен с молитва и пълен с твърдо упование на Господа, Пахомий побеждавал в себе си страха, унинието и всички помисли, чрез които лукавият се стараел да смути душата на праведника. В труд и молитва прекарвал той дни и нощи. При него започнали да се събират ученици. Пахомий ги приемал с любов и след изпитание ги постригвал в иночески чин. Като желаел те повече да пребъдват в духовния живот, мъдрият ръководител взимал върху себе си най-трудните работи: орял, сеял, поливал градината, готвел ядене, служел на болните, а учениците си увещавал усърдно да се молят и да изучават Свещеното Писание. Когато искали да му помогнат в труда му, той им казвал: - Няма да отхвърля благото иго, което ми е възложено. Христос ни е съединил чрез вярата, за да се трудим заедно. Той и вас, и мене ще улекчи в понасянето на трудовете. Когато станем повече, тогава ще ми помагате. Като узнал, че овчарите, които пасели стадата си близо до неговата пустиня, са лишени от щастието да слушат словото Божие, той получил от епископа на страната позволение да построи за тях църква. Той ходел при тях и им обяснявал Божия закон с най-прости думи. Бог благословил старанията му и му дарувал радостта да обърне в християнската вяра много езичници. Числото на братята се увеличавало всеки ден и Пахомий написал за тях устав. Този устав с монашески правил бил твърде строг. От инока се искало пълно отричане от собствената воля. Той нищо не можел да прави без благословението на игумена и всичко бил длъжен да върши с молитва. Когато иноците работели заедно, забранявало им се дори да разговарят помежду си – те били длъжни да работят в мълчание, повтаряйки в себе си псалм или молитва. Умът им трябвало да бъде постоянно насочен към Бога и към духовните предмети. Те не могли да имат никаква собственост. От встъпващите в манастира Пахомий не приемал пари и всички иноци били длъжни еднакво да се трудят за издръжката на манастира. Едни се занимавали с някакъв занаят, други обработвали нивите, трети плетели рогозки и кошници, тъчали власеници. С това се издържал манастирът. Никой от тях не можел да има сан свещеник, защото Пахомий не искал един инок да се отличава от друг с някакво предимство. Всяка вечер след богослужение Пахомий беседвал с иноците. Той давал пример на братята за всички добродетели. Той бил кротък, смирен, изпълнен с обич към братята, поверили се на неговото ръководство. Провинилите си той увещавал насаме, като се стараел да скрие тяхната вина от другите братя. Към немощните и болните той бил винаги снизходителен и търпелив. По-късно Пахомий почнал да приема в манастира деца за възпитание и имал за тях особена грижа. Когато броят на братята тъй нараснал, че не могли да се поместят в един манастир, тогава преподобни Пахомий ги разделил на няколко обители, избрал между учениците си способни да ръководят другите и ги назначил за игумени. Славата на Пахомий била така голяма, че при него дохождали иноци, които желаели неговото спасително ръководство. Някои вече съществуващи манастири минали под негово управление, тъй че след известно време Тавенското общество се състояло от десет манастира. Иноците били повече от седем хиляди. Самият Пахомий живеел в първия манастир и със загриженост на баща надзиравал другите. Той често ги посещавал и пращал някои от своите ученици с наставление. При всесилната Божия помощ старанията му не отишли напразно. Мнозина от учениците му проявили пример на велика добродетел. На противоположния бряг на р. Нил Пахомий основал девически манастир, където сестра му била първа инокиня. Господ прославил великия сподвижник, дарувал го със сила да прави чудеса и чрез името Христово да изцерява болни. Но при всичката си слава преподобният се отличавал с дълбоко смирение. Веднъж дошли при него лъжеучители и му казали: - Ако ти наистина си Божи човек и твърдо вярваш в Бога, то мини по водата като по сухо. - Аз не искам от Бога сила да направя такова чудо, защото това не е християнска помисъл – отговорил Пахомий. – Аз се надявам на Божията милост, а не на своите дела. И желанието ми не е по водата да ходя и да правя чудеса, но винаги да се съкрушавам за моите дела и да получа Божията помощ, за да мога смирено да постигна спасение. Давайки сам пример на смирение, Пахомий се стремял да внуши тая добродетел и на учениците си. Той узнал, че един от братята държи по-строг пост, отколкото било определено от устава, и се гордеел с това. Той го повикал и му заповядал да изпълнява установеното правило, като му напомнил, че послушанието е главна добродетел, защото и Господ слязъл от небето, не да върши Своята воля, а волята на Своя Отец, Който Го е пратил. Друг брат, желаейки да докаже любовта си към Бога, жадувал за мъченичество и често говорел на Пахомий: - Помоли се за мене, отче, да се удостоя да бъда мъченик. Пахомий му отговорил: - Изпълнявай търпеливо възложеното ти послушание, труди се без ропот, старай се да угодиш на Бога чрез честен живот, и ще се удостоиш с честта на мъчениците в небесата. Но братът все твърдял: \"Искам мъченически венец\". - Пази се – казал му Пахомий, - да не би да се отречеш от Христа, ако дойде опасност. Защото ти се поддаваш на тщеславен помисъл и търсиш изкушение, когато Господ ни е заповядал да се молим да не бъдем въведени в изкушение. След някое време тоя инок трябвало по някаква работа да излезе от манастира. В пустинята го нападнали разбойници – езичници. Като видели, че е инок, почнали да го хулят и да му се смеят и му заповядали да се поклони на техните богове, на които те тъкмо принасяли жертва. Инокът дълго не се съгласявал. Но когато един от разбойниците дигнал меч над него, заплашвайки да го убие, той се уплашил и им се подчинил. След това разбойниците го пуснали, понеже видели, че няма какво да му вземат. Засрамен и сърдечно съкрушен, инокът се върнал в манастира и като паднал пред нозете на Пахомий, със сълзи изповядал вината си. - Аз съгреших пред Бога и пред тебе – казал той, - понеже не послушах твоето наставление да не се моля за мъченичество. Пахомий строго го укорил. - Аз съгреших – повтарял инокът - и не смея да погледна лицето ти, не смея да вдигна очи към небето. Аз съм погубен и нямам надежда за спасение. Тогава Пахомий, боейки се да не би инокът да изпадне в съвършено отчаяние, му казал: - Ти се отдалечи от Бога, но Бог е безкрайно милостив и благ. Той може да ти дарува спасение, защото не желае смъртта на грешника, но неговото покаяние и изправление. Той иска падналият да стане, отвърналият се от Него да се върне при Него. Не се отчайвай, защото и за тебе има надежда за спасение. Както отсеченото дърво може пак да израстне от корена, така и ти можеш да оживееш, като се разкаеш. Известно време преди смъртта на Пахомий Господ във видение му открил бъдещото запустяване на Тавена и оскъдяване на благочестието в основаните от него манастири. Това откровение натъжило подвижника. \"Господи – казал той, като паднал на земята, облян в горещи сълзи, - ако е такава участта на обителта, то защо ти поиска да се основе тя?\" Дълго след това Пахомий се молил на Господа: \"Господи, не отнемай Твоите щедрости от мене, но прати Твоето милосърдие на мене недостойния! Защото аз зная, Боже, че нищо не успява без Твоята помощ. Твоето милосърдие ни пази и спасява по незнайни пътища\". Преподобният получил чудно видение и чул обещание, че духовното му потомство няма да оскъднее навеки. И наистина, в страната, където преподобни Пахомий основал своите манастири, сега не господства християнската вяра и иноческите му обители са изчезнали, но духът и правилата на великия подвижник преживели създадените от него обители и от тях се ръководят други благочестиви подвижници по целия свят. По такъв начин праведният живот и светите помишление на един човек действат благотворно и на отдалеченото потомство. В 348 г. Преподобний Пахомий събрал учениците си – вече към 14,000 души, - поучил ги и ги благословил и след двудневно боледуване предал душата си Богу в дълбока старост.", "date": "2019.05.15", "title": "Св. Пахомий Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395540-15-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1215 г. - В Англия е подписана Магна харта, ограничаваща правата на монарха за сметка на правата на аристокрацията и църквата.     1253 г. - Българският цар Михаил II Асен сключва договор с Дубровник, насочен срещу сръбския крал Стефан Урош I.     1389 г. - Състои се Битката на Косово поле (стар стил), при която Османската империя побеждава обединените сили на сърби и босненци.     1510 г. - Папа Лъв X отлъчва от църквата Мартин Лутер за ерес.     1826 г. - В Цариград избухва Бунт на еничарите с участие на около 20 000 наемници, който е против решението на султан Махмуд II да модернизира армията и да създаде редовна турска войска.     1836 г. - Арканзас става 25-я щат на САЩ.     1858 г. - Изигран е първият мач по Австралийски футбол.     1863 г. - Излиза първият брой на вестник Гайда, редактор на който е Петко Славейков.     1876 г. - В резултат на цунами в Япония загиват около 28 000 души.     1907 г. - В Хага започва Втората световна мирна конференция с участие на представители на 44 държави.     1911 г. - Основана е корпорацията Tabulating Computing Recording Corporation (IBM).     1930 г. - В София е създаден Съюз на славянските дружества.     1954 г. - В Базел, Швейцария, е учреден европейският футболен съюз УЕФА.     1969 г. - По време на вътрешната премиера на пиесата на Георги Марков „Аз бях той\" (режисьор Методи Андонов) в Сатиричния театър представлението е спряно и забранено; по-късно на същия ден Георги Марков напуска страната, за да избегне преследване.     1976 г. - 7 (33) Народно събрание преизбира Тодор Живков за председател на Държавния съвет и държавен глава; Станко Тодоров за министър-председател на България и Владимир Бонев за Председател на Народното събрание.     1977 г. - В Испания са проведени първите демократични избори след 41 години тоталитарно управление.     1985 г. - Спускаемият модул на съветския космически апарат Вега-2 изследва атмосферата и повърхността на Венера.     1988 г. - В Пакистан е приет за върховен закон Шериата, което на практика означава, че държавата става ислямска република.     1994 г. - Израел и Ватикана установяват дипломатически отношения след дългогодишните претенции на Израел за безразличието на католическата църква по време на Холокоста.     2001 г. - Китай, Русия, Казахстан, Киргизстан, Таджикистан и Узбекистан създават Шанхайска организация за сътрудичество.     2006 г. - Сърбия признава независимостта на Черна гора.  ", "date": "2019.05.15", "title": "15 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395541-%D1%80%D0%B0%D0%B4%D0%B5%D0%B2-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D1%81%D0%BA%D0%BE%D1%80%D0%BE-%D1%89%D0%B5-%D1%80%D0%B0%D0%B7%D0%B1%D0%B5%D1%80%D0%B5%D0%BC", "text": "Слушайки последните изказвания на Румен Радев, човек ще си помисли, че президентът е тръгнал на сериозна битка срещу корупцията по високите етажи на властта. Но дали е така? Скоро ще разберем.        Коментар на Петър Чолаков.   Президентът Румен Радев призова за проверки на офшорните сметки на политиците по време на посещението си в Асеновград преди броени дни. Той смята, че \"Апартаментгейт\" е само началото. Това е \"вододел, който ще покаже накъде ще върви държавата. […] Трябват разкрития, присъди, конфискация, връщане на парите\". Според държавния глава, \"проблемът на премиера е, че безконтролността на управлението генерира корупция в големи размери и това не може да се лекува с медийно осветяване на прегрешилите и оставки\". Послушно оръдие в ръцете на БСП? Това не е първият опит на г-н Радев да се заяви като борец срещу корупцията по високите етажи на властта. А имайки предвид, че България си остава най-корумпираната държава в ЕС, както и че управляващите се оплитат все по-дълбоко в скандали, в сблъсъка с \"Дондуков\" 1 Румен Радев определено трупа точки - и то не само в лагера на социалистите, но и сред всички онези, които не одобряват начина, по който се развива България през трите мандата на ГЕРБ.     Държавният глава обаче е обвиняван, че, вместо да бъде надпартиен, е послушно оръдие в ръцете на БСП. Иначе казано: смята се, че патосът на Радев не е нищо повече от сервилно изпълнение на поръченията на партията, изпратила го на \"Дондуков\" 2. В подкрепа на тази теза се посочва синхронът между посланията на президента и на Корнелия Нинова. ГЕРБ дори сигнализираха в ЦИК, че Радев участва в предизборната кампания. Президентската амбиция за генерално сражение срещу корупцията е попарвана и от тезата, че неговата власт е основно вербална. Тук идва място на упрека, че въпреки непрекъснатите си нападки срещу кабинета, президентът е само участник в сценария на сапунена теленовела, от която не може да има реални политически последици. Държавният глава би могъл да възрази като припомни, например, че е свикал КСНС на 8 април по темата \"корупция\", ала управляващите, бранейки личните си интереси, твърдоглаво са осуетили намеренията му. \"Предложих парламентът да разгледа и приеме нов закон за борба с корупцията, който да отчита констатираните недъзи на сегашния\", каза Радев след проваления КСНС. Той обаче изглежда забравя, че президентът няма право на законодателна инициатива. Какво може президентът? И все пак: политическият инструментариум на държавния глава не е само вербален. Доказателството за това е неговата роля в процедурата по избор на главен прокурор. Седемгодишният мандат на Сотир Цацаров изтича на 10 януари 2020 година. Главният прокурор се назначава от президента по предложение на ВСС; държавният глава обаче може да откаже да подпише указа за това. Но ако ВСС потвърди решението си, президентът е длъжен да се съобрази с него.  През октомври 2017 година президентът Радев отказа да назначи за председател на ВАС избраният от ВСС Георги Чолаков. Около имотните сделки на последния имаше съмнения, но неговата кандидатура бе подкрепена от мнозинството във ВСС, за което се смята, че е лоялно на главния прокурор Цацаров. След като ВСС потвърди избора си, президентът подписа указа за назначаването. През 1999 обаче ВСС, който тогава издигна за главен прокурор Бойко Рашков, се съобрази с волята на президента Петър Стоянов. Държавният глава отказа да назначи г-н Рашков и така ВСС избра вместо него Никола Филчев. Сегашната процедура по избора на новия главен прокурор може да стартира най-рано в началото на юли. Президентът заяви желанието си отсега да започне консултации за поста и в понеделник се срещна с г-н Цацаров, според когото въпросните консултации \"са подранили\". Същевременно Сотир Цацаров подчерта, че президентът споделя неговото мнение, а не това на Корнелия Нинова, според която в правомощията на главния прокурор трябва да има изменения, които да влязат в сила още сега.  Както посочих, президентът не разполага със законодателна инициатива. Критериите за избор и правомощията на главния прокурор са записани в нормативната уредба. Г-н Радев може да бъде обвинен в опит за заобикаляне на Конституцията, дори ако настоява за промяна на процедурата и правомощията   провеждането на избора на новия \"първи обвинител\". Същевременно г-н Цацаров подчерта, че консултациите не трябва да бъдат опит за влияние на президента върху \"първата част на процедурата, свързана с номинация и избор\". Самата процедура обаче предполага да се потърси съгласието на държавния глава с предложения от ВСС кандидат. В противен случай легитимността на главния прокурор може да бъде оспорена, макар и да е встъпил в длъжност. Имената на няколко кандидати за поста неофициално циркулират в публичното пространство: шефът на КПКОНПИ Пламен Георгиев, зам.-главният прокурор Иван Гешев, шефът на апелативният спецсъд Георги Ушев и др. Репутацията на г-н Георгиев обаче бе опетнена от \"Апартаментгейт\", а действията и изказванията на г-н Гешев по \"знаковото дело\" срещу кметицата на кв. \"Младост\" Десислава Иванчева поляризираха обществото. Изборът на главен прокурор трябва да бъде поставен в контекста на огромните средства, които изпълнителната власт разпределя. Тази година е предпоследната от сегашния програмен период за еврофондовете. Предстои да бъдат избрани изпълнителите на някои от най-апетитните проекти. Ще бъдат получени значителни средства по програмите \"Регионално развитие\", \"Околна среда\" и др. Задават се и сочни поръчки за последния дял от магистрала \"Струма\", за отсечки от \"Хемус\", за южната дъга на околовръстното шосе на София и др. Става дума за милиарди. Шансът на Радев Пределно ясно е: едно е България да има принципен главен прокурор, съвсем друго е, ако това е безгръбначен фигурант, който си затваря очите, когато се раздават пари за предани кметове, пекат се партийни суджуци, градят се \"наши\" апартаменти, магистрали и \"къщи за тъщи\". Процедурата по избора на нов главен прокурор може да се окаже Рубикон за президента Радев. Това е неговият шанс да докаже не с приказки, а с действия, че борбата срещу корупцията е негова кауза. В противен случай той завинаги ще се нареди сред крепежните елементи на една прогнила конструкция.", "date": "2019.05.15", "title": "Радев срещу корупцията: скоро ще разберем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395542-%D0%BE%D1%82%D0%BD%D0%B5%D1%85%D0%B0-%D0%BB%D0%B8%D1%86%D0%B5%D0%BD%D0%B7%D0%B0-%D0%BD%D0%B0-%D0%BA%D1%83%D0%B1%D1%80%D0%B0%D1%82-%D0%BF%D1%83%D0%BB%D0%B5%D0%B2,-%D0%BF%D1%80%D0%B0%D1%82%D0%B8%D1%85%D0%B0-%D0%B3%D0%BE-%D0%BD%D0%B0-%D0%BA%D1%83%D1%80%D1%81-%D0%BF%D0%BE-%E2%80%9D%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7%E2%80%9D", "text": "Атлетическата комисия на щата Калифорния наказа българския боксьор Кубрат Пулев заради целувката с репортерката Дженифър Равало, известна още като Джени Суши.     От спортния орган на американския щат отнеха лиценза на Пулев за срока до 23 септември. Това е точно половин година от датата на целувката. Дотогава Пулев ще трябва да завърши обучителен курс във връзка със сексуалните посегателства. Той ще трябва да заплати и глоба от 2500 щатски долара.       На 22 юли българският боксьор ще трябва да се яви отново пред комисията и да представи доказателства за приключването на въпросния курс и след това ще може да кандидатства за възстановяването на своите права.      Възможно е тогава санкцията му да бъде редуцирана, ако се е справил със задачата си в курса, дори още на 22 юли. Ако Пулев не е съгласен със санкцията и не я изпълни, то тя ще се трансформира в 12-месечно наказание и ще бъде придружено от допълнителни 2500 долара глоба.      Това трябва да стане задължително пред Атлетическата комисия на Калифорния. При евентуално ново провинение от подобен характер, Пулев ще бъде лишен до живот от правото да се боксира в пределите на щата Калифорния, като то ще се разпростре върху целите Съединени щати. Комисията взе решението с пълно единодушие. БHP", "date": "2019.05.15", "title": "Отнеха лиценза на Кубрат Пулев, пратиха го на курс по ”сексуален тормоз”.."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395543-bloomberg-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D1%81-%D1%80%D0%B5%D0%B0%D0%BB%D0%BD%D0%B8-%D1%88%D0%B0%D0%BD%D1%81%D0%BE%D0%B2%D0%B5-%D0%B4%D0%B0-%D0%BE%D0%B3%D0%BB%D0%B0%D0%B2%D0%B8-%D0%B5%D0%BA", "text": "Правителствените и държавни ръководители на Европейския съюз обмислят все повече възможността българката Кристалина Георгиева, главен изпълнителен директор на Световната банка, да стане следващият председател на Европейската комисия, предава Bloomberg, позовавайки се на двама души, запознати с дискусиите. Позицията е една от трите най-важни, които трябва да бъдат заети през следващите месеци, наред с тази на гуверньора на Европейската централна банка и председателя на Европейския съвет,  . След като правителствата започнаха консултации, за да запълнят позициите, лидерите са обсъдили потенциални имена на срещата на върха в Сибиу, Румъния, през миналата седмица, като Георгиева се очертава като силен претендент за поста на Жан-Клод Юнкер.     Процесът ще се ускори след изборите за Европейски парламент през следващата седмица, а лидерите ще започнат да ограничават възможните кандидати на друга среща на високо равнище, насрочена за 28 май в Брюксел. Георгиева е бивш вицепрезидент на ЕК и бе комисар по бюджета между 2014 и 2016 г., когато ръководи първото намаляване на многогодишния бюджет на ЕС. Тя се присъедини към Световната банка през 1993 г. и заема текущата си позиция от 2017 г. От април тя работи под ръководството на президента Дейвид Малпас, номиниран за позицията от американския държавен глава Доналд Тръмп, който неведнъж атакува политиката на банката за кредитирането за развиващите се страни. Говорител на Световната банка заяви, че институцията не коментира спекулации за служителите си. Подобно на сегашния председател на комисията Жан-Клод Юнкер, Георгиева е член на десноцентристкия съюз, за който се прогнозира да спечели най-много места при изборите за Европейски парламент. Това, според Bloomberg, би могло да допринесе за нейната кандидатура. Тя също така има и други предимства. Много правителства в ЕС смятат, че поне една от вакантните позиции трябва да бъде за жена за първи път и настояват за представителство на Източна Европа. Нейното евентуално назначаване ще даде на Франция и Германия, двете най-мощни държави в ЕС, повече свобода за действие, за да запълнят поне една от другите две свободни позиции. Също на срещата на върха в Сибиу европейските социалисти определиха испанския премиер Педро Санчес да води преговори от тяхно име след изборите, съобщи El Correo. Санчес е сред лидерите на групата след победата си на парламентарните избори през миналия месец.  ", "date": "2019.05.15", "title": "Bloomberg: Кристалина Георгиева с реални шансове да оглави ЕК"}
{"url": "http://www.classa.bg/%D1%81%D0%B2%D1%8F%D1%82/item/395535-%D0%B2%D1%8A%D1%82%D1%80%D0%B5%D1%88%D0%BD%D0%B8-%D0%B8%D0%B7%D1%82%D0%BE%D1%87%D0%BD%D0%B8%D1%86%D0%B8-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B8%D0%B7%D0%B1%D0%B8%D1%80%D0%B0-%D0%BC%D0%B5%D0%B6%D0%B4%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F", "text": "В селекцията са останали само България и Турция, твърдят вътрешни източници от Фолксваген, цитирани от Ройтерс.Концернът току-що взе решение да започне конкретни преговори за планираната си голяма инвестиция.       Управителният съвет и Бордът на Фолксваген взеха важни, основополагащи решения за бъдещето на концерна, четем днес в съобщение на автомобилния гигант. То беше публикувано след заседание, на което бе взето и решението да се започнат конкретни преговори за планирания в Европа нов завод на Фолксваген. Преговорите ще се водят с онези потенциални дестинации, които са останали в селекцията, съобщават от концерна, а агенция Ройтерс цитира вътрешни източници, според които тези дестинации са България и Турция. България има (поне) едно ключово предимство Още преди месец агенция ДПА съобщи, че в надпреварата за огромната инвестиция на Фолксваген явно са останали само две страни - България и Турция. Засега няма ясен фаворит, знае се само, че става дума за инвестиция в размер на над 1 милиард евро, написа тогава ДПА и припомни, че плановете на Фолксваген за изграждане на нова фабрика в чужбина вече предизвикаха смут в Съвета на работниците и служителите на концерна. Синдикалистите смятат, че вместо да се строи нов завод, трябва просто да се преоборудват вече налични мощности. Плюсовете на Турция Турция също смята, че има добри шансове да привлече инвестицията. Според хамбургския социолог Ясар Айдън, цитиран от „Аугсбургер Алгемайне\", турският вътрешен пазар е голям, производствените разходи - ниски, а кадрите - добре квалифицирани. Освен това поради ръста на безработицата в Турция на тамошния трудов пазар могат да се намерят достатъчно добре обучени хора.     Но предимствата на Турция не се изчерпват само с това, казва Айдън и изброява: Турция има свободен достъп до вътрешния пазар на ЕС, предимство е и близостта с Азия, с Близкия Изток и със сферата на руско влияние. А освен това турската държава насърчава с много пари изследователската и развойната дейност в автомобилостроенето. Планът на Фолксваген И докато България и Турция все още могат да таят надежди, Сърбия явно ще трябва да се примири с мисълта, че е отпаднала от надпреварата. Само преди две седмици германският ФАЦ цитира сръбския президент Вучич със следните думи: \"Нашата оферта е по-добра от тази на България. (...) Готови сме да предложим двойно по-високи субсидии и облекчения в сравнение с България. Имаме добре квалифицирани кадри, директно на границата с ЕС. А преди три години въведохме и дуалната образователна система по германски образец\". Вучич обаче признава, че България има едно ключово предимство: членството в ЕС. Още в средата на ноември Фолксваген обяви, че през следващите пет години ще увеличи инвестициите си в електромобилност, автономно шофиране и дигитализиране до почти 44 милиарда евро, като 30 милиарда ще бъдат вложени само в електромобилност. Обявено бе също така, че производството на Skoda Karoq и Seat Ateca ще бъде преместено в нова производствена мощност, за която се търси място в Източна Европа. Замислено е новият завод да облекчи производството на Skoda. Още миналата година директорът на дъщерната фирма Бернард Майер заяви, че капацитетите на заводите на Skoda в Европа са изцяло запълнени.", "date": "2019.05.15", "title": "Вътрешни източници: Фолксваген избира между България и Турция"}
{"url": "http://www.classa.bg/%D1%81%D0%B2%D1%8F%D1%82/item/395528-%D0%BE%D1%82%D0%B4%D0%B5%D0%BB%D1%8F%D0%BD%D0%B5-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Един от ключовите проблеми на руската патриотична общност, както дясната, така и лявата, но също така и на национал-болшевиките и евразийците – с който често се сблъскват в публичното пространство - е дилемата на критика по адрес на властите от една страна (като опозиция), а от друга, опитът да се запази и укрепи държавата (като държавници). Веднага щом започне критиката по адрес на властите от страни, например от ляво, веднага зазвучават насрещни обвинения, например, от страна на десните, за разклащането на държавността и подготовката на Майдан. Същото звучи и в обратно направление. Обвиненията, че патриотите „леят вода в мелницата на Майдана“, който наистина е недопустим, станаха нещо обичайно за безусловните конформисти, безотговорните, винаги лоялните политолози и прочее. И в нещо, както виждаме, те са прави. Няма смисъл да разглеждаме позицията на либералите, левите от троцкистки тип и т.нар. \"Национални демократи\" и привържениците на малък национализъм, които очевидно са против държавата на Голямата Русия. И едните, и другите, и третите предлагат или да се влеем в глобалистката общност на приятелите на Запада, или в пролетарския интернационал на световната революция, или да се концентрират в „малката страна“, предавайки, а най-добре продавайки останалата част от „не-руската“ или „празна“ Русия на китайците, японците и отново на Запад. Тяхната позиция очевидно не е легитимна и незаконна, ние я поставяме извън скобите като отклонение. Това обаче не отменя проблема с критиките към властите и в същото време необходимостта да се противодейства на всички разрушителни майданни сценарии, клиентите и бенефициентите на които по правило винаги са външни сили. Тук цялата патриотична общност, дясната и лявата, е в капан, създаден, както става ясно, съвсем умишлено. За да се изясни обектът на нашата критика, е необходимо да се направи някакво разделение, тоест чрез изкуството на „разграничаване на движенията на душата“, както се описва това от гръцката православна мисъл, да се отдели обектът на нашата критика от това, за което се борим. Да отделим критикуемото от това, което съзидаваме и възнамеряваме да направим в бъдеще, а именно от Държавата (по-нататък с главна буква, като основен термин на предложения анализ). Необходимо е да се предприеме много важно действие, за да се разделят две такива фундаментално различни явления като Системата и Държавата. Без това разделение ние, волно или неволно, критикувайки едно нещо - Системата, а излагаме на удари другото - Държавата, което създава споменатия по-горе конфликт Оттук следва обратното логично заключение - в това изкуствено сливане се крие коварният план на Системата. А именно, да се слее с държавата по такъв начин, че всяка атака срещу Системата (а това е не само възможност, а и задължение на всеки достоен човек, особено патриот), веднага да удари Държавата – по тази неотменима, основна, организираща цялото ни голямо пространство , матрица на руската цивилизация. Така в сливането на Системата и Държавата се крие коварната злонамереност на Системата, затова е необходимо да започнем с тяхното разделяне с едновременно описание. Каква е Системата? Системата - както доста точно я определя редакционната статия на първия брой на списание „Елементи. Евразийска обозрение“ през 1991 г.\" е „свят, от който се изхвърлят „стихиите“, „елементите“, от който са отстранени Историята, Волята, Творческите спонтанни усилия на човека и народа, в които изчезва вкусът на Преодоляването, Честта и Отговорността. места за Великото. „Система“ е изкуствената конструкция на онези, които Фридрих Ницше нарича „последните хора“ (правописът и главни букви са запазени както в оригинала). Уточняваме. Системата са либералните, глобалистични мрежи в нашата държава. Това не е само петата колона на Запада, която буквално унищожаваща нашата държава, предизвикателно и открито. Това е и така наречената шеста колона - същата прозападна, Атлантическа мрежа, но действаща прикрито, под прикритието на държавни служители, висшите служители, криеща се зад Държавата, преплитаща се в нейната тъкан, сливаща се до неразличимост, т.е. мрежа от адепти на западничеството и либерализма. Системата са глобалистите, либералите и западняците, поддръжниците на Модерна и произтичащата от нея модернизация (опити за насилствено вкарване в Модерна от западния тип), апологети на постмодерна и произтичащото от него обезчовечаване, обезценяване на идеите и текстовете. Това са монетаристите и пазарни лидери в правителството, това са феновете на Запада и неговия начин на живот в държавния апарат, които местят всички най-ценни неща там, където душата им вече е продадена. Това е бушуваща масова култура, циганиията (бохемиге), шоубизнесът, които развращават последните останки от човешкото същество в нация, подчинена на културната окупация на Запада. Системата искрено, не случайно, а системно мрази всичко наше, руско, евразийско, консервативно, традиционно, но не само мрази, но системно се бори с всичко това, което е най-опасното нещо. Говорейки едновременно, нагло и безсрамно, от името на Държавата и по този начин, поставяйки я под огъня на критиката на патриотичната политическа класа и консервативното, православно мнозинство от руския народ, както и от другите народи на нашата евразийска държава. С други думи, Системата е паразит по тялото на държавата, гъбичен растеж, който изсмуква всички сокове от държавата, злокачествен тумор, който се промъква в тялото на Държавата и го разлага, унищожавайки го отвътре. Именно Системата предизвиква максимално раздразнение у хората, неговият логос - големият руски народ и малките народи, които създават и пазят нашата обща държава вече повече от хиляда години. Но тя, Системата, която е дразнител и разрушител на самата Държава, на нейния логос, причинява негативната, остатъчна реакция, която сега произтича от самата Държава, предимно от нейното служещо съсловие, което в мрежовата среда се определя с термина #siloviki , Само те се опитват да се противопоставят на Системата отвътре на Държавата. Вяло и дезорганизирано, без необходимите идеологически и идейни инструменти и интелектуална и художествена проработка. Какво е Държавата? Държавата е, на първо място, Идеята за Държавата, нейната най-висша мисия, нейната цел, нейния есхатологичен, излизащ извън материалното и земната, ориентир. Държавата е подчиняването на стихиите, тя е Историята, като смисъл на държавното съществуване във времето. Това е Волята на носителите на държавния логос, това Творческо спонтанно усилие, синергията на Държавата и народа. Това са Честта и Отговорността на държавниците, тези, които буквално се жертват за Великото във Вечността. Всичко това все още присъства в нашата Държава и досега всичко това присъства в умовете на държавниците. Държавата все още е способна на самовъзстановяване, на самовъзпроизвеждането на този бързо умиращ държавнически тип. Но основната заплаха за нея са тези, които унищожават и убиват последните останки от държавност, отмиват носителите ѝ, изтласкват, маргинализират държавниците, отхвърлят настрани всички процеси, дискредитират и осмиват, пречистват всичко отвсякъде - това е Системата. Системата има различна идея - печалба - религиозно, със същата есхатология, но взето с противоположен знак - поклонението пред Златния телец. Не запазването и възпроизвеждането на Държавата, а нейното изкореняване, пускането в експлоатация на идеята за използване на Държавата в името на печалбата, като ѝ се дават официални, второстепенни, технически функции. Системата е развалът на Държавата в егоистична полза, изтеглянето на Държавата към офшорки, като същевременно се минимизира нейната роля и влияние върху обществото. Това са търгаши на власт на мястото на идеалистите, жреците и героите. Това е експлоатацията на народите в интерес на малцинствата. Системата е кражба, корупция, издигната до абсолютната степен, превръщането на суперматериала в материал за последваща продажба. Нещо повече, всичко това се прави толкова безочливо и открито, толкова самоуверено и безнаказано, че неволно възниква това чувство за отъждествяване на Системата и Държавата, увереността, че Държавата е Системата, а Системата е Държавата и няма разлика в тях. Идеологическият дух на търгашеството на Системата е издигнат до абсолют, подадена като нещо разбиращо се от само себе си, наложен като основна, неоспорима стойност. Именно в този момент, осъзнавайки фаталността на присъствието на Системата за Държавата, е необходимо да направим разделението да преминем към режим на култивация на перманентно разделено състояние, да преминем към разграничителен режим, както го определят православните гърци - диакриза - отделяне на едното от другото. Защото без отделяне на Системата от Държавата всички спорове между патриотите за настоящата политика са невалидни.   Валерий Коровин    Превод: В.Сергеев  ", "date": "2019.05.15", "title": "Отделяне на Системата от Държавата"}
{"url": "http://www.classa.bg/%D1%81%D0%B2%D1%8F%D1%82/item/395529-%D0%BD%D0%B0%D1%81%D0%B0-%D0%BB%D1%83%D0%BD%D0%B0%D1%82%D0%B0-%D1%81%D0%B5-%D1%81%D0%B2%D0%B8%D0%B2%D0%B0-%D1%81%D1%80%D0%B5%D0%B4-%D1%82%D1%80%D1%83%D1%81%D0%BE%D0%B2%D0%B5", "text": "Тъй като вътрешността на луната се охлажда, нашият спътник се свива - ставайки около 50 метра по-тънък през последните стотици милиони години - в същото време, когато се записват „лунотресения\", се казва в изявление на НАСА. В посланието си космическата агенция сравнява този процес с този на превръщането на гроздето в стафиди, посочвайки, че по същия начин \"луната се свива \". Въпреки това, за разлика от гроздето, \"лунната повърхност е крехка и се разкъсва, когато луната се свива\", образувайки в резултат т. н. тласкащи разломи, където една част от кората се избутва над другата. \"Нашият анализ дава първите доказателства, че тези разломи са все още активни и вероятно ще произведат лунотресения, когато Луната продължи да се охлажда и постепенно да се свива\", казва специалистът Томас Уотърс. Както той посочва, \"някои от тези земетресения могат да бъдат доста силни, с магнитуд около 5,0 по скалата на Рихтер.\" Екипът от изследователи, воден от Уотърс, анализира данни от четири сеизмометъра, поставени на Луната от астронавтите от мисии Аполо 12, 14, 15 и 16, които записали 28 плитки лунни земетресения между 1969 и 1977 г. от 5.0 по скалата на Рихтер. С помощта на нов алгоритъм учените стигнаха до заключението, че осем от 28-те плитки земетресения са били записани на 30 километра от видимите на лунните изображения разломи, на достатъчно близко разстояние, за да бъдат приписани на разломите. Освен това те твърдят, че шест от осемте труса са станали, когато Луната е била в своя пик в орбитата си, най-далечната точка от Земята. По това време, според изявлението, свлачищните събития по тези разломи са по-вероятно поради тежестта на нашата планета.", "date": "2019.05.15", "title": "НАСА: Луната се свива сред трусове"}
{"url": "http://www.classa.bg/%D1%81%D0%B2%D1%8F%D1%82/item/395530-%D1%88%D0%B2%D0%B5%D1%86%D0%B8%D1%8F-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%B0%D1%81%D0%B0%D0%BD%D0%B6-%D0%B8-%D1%89%D0%B5-%D0%BF%D0%BE%D0%B8%D1%81%D0%BA%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD%D0%B5", "text": "Директорът на прокуратурата на Швеция Ева-Мари Персон обяви в понеделник, че разследването на обвиненията в сексуално насилие срещу основателя на WikiLeaks Джулиан Асандж е възобновено. Официалното искане за екстрадиция на Асандж, според прокурора, ще бъде изпратено на британските власти възможно най-скоро. Тя подчерта, че ако австралийският активист бъде екстрадиран в Швеция, Стокхолм няма да може да го прехвърли в трета страна. Затова Швеция няма да екстрадира основателя на WikiLeaks в САЩ, каза прокурорът. Обвиненията за изнасилване бяха заведени срещу Асандж преди почти десет години, преди активистът да потърси убежище в посолството на Еквадор в Лондон през 2012 г. Срокът на давност изтече по едно от обвиненията, предявени от две жени срещу Асанж в Швеция. Второто обвинение за сексуално насилие обаче не изтича до 2020 г. Активистът многократно отрича обвиненията. Прокурорите се отказаха от разследването през 2017 г., тъй като не можеха да продължат, докато Асандж беше в дипломатическата мисия на Еквадор. По онова време обаче те подчертаха, че случаят може да бъде отворен отново, ако ситуацията се промени. По този начин неотдавнашният арест на основателя на WikiLeaks даде възможност на шведските следователи да подновят своите разследвания. Асандж безуспешно се бори в британските съдилища за оттегляне на заповедта за екстрадиция и предварителното разследване от шведското правосъдие. Неговите адвокати повториха многократно, че Асандж се страхува, че ще бъде екстрадиран в Швеция, където властите на страната могат да го предадат на САЩ, за да се изправи пред съдебен процес по случая WikiLeaks. Вашингтон иска екстрадирането му по обвинение за сговор с Челси Манинг, за да „хакне\" компютър на Пентагона и да открадне държавни тайни. Асанж потенциално е изправен пред смъртно наказание, ако бъде осъден. Персон каза, че британските власти трябва да решат дали шведските или американските искания за екстрадиция имат приоритет. Междувременно активистът вече е осъден на 50 седмици затвор за пропускане на гаранция в Обединеното кралство през 2012 г. Според експертите на Работната група за произволно задържане на ООН, лишаването от свобода на Асандж е в разрез с принципите ва необходимост и пропорционалност \".", "date": "2019.05.15", "title": "Швеция възобновява делото за изнасилване срещу Асанж и ще поиска екстрадиране"}
{"url": "http://www.classa.bg/%D1%81%D0%B2%D1%8F%D1%82/item/395531-%D0%BA%D0%B8%D1%82%D0%B0%D0%B9-%D0%B5-%D0%BA%D1%83%D0%BD%D0%B3-%D1%84%D1%83-%D0%BC%D0%B0%D0%B9%D1%81%D1%82%D0%BE%D1%80,-%D0%BA%D0%BE%D0%B9%D1%82%D0%BE-%D1%89%D0%B5-%D0%BD%D0%B0%D0%BD%D0%B5%D1%81%D0%B5-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D1%83%D0%B4%D0%B0%D1%80-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%E2%80%9C", "text": "Пекин има много средства за контраатака срещу митата, наложени от Вашингтон върху китайските продукти в условията на нарастващо напрежение в търговията, предупреди бивш служител на азиатския гигант. \"Китай не само ще действа като майстор на кунг-фу в отговор на американските трикове, но и като опитен боксьор, който може да нанесе смъртоносен удар в края\", каза Уей Джиануо, бивш заместник-министър на външната търговия, за вестник „South China Morning Post\". Според Уей \"тези, които вземат решения в китайското правителство вече напълно разбират модела на САЩ в търговските преговори\". Затова \" Пекин има не само решителност и способности, но и волята да води продължителна война\", каза бившият заместник-министър. Той подчерта няколко области, в които Китай може да удари САЩ със сила. Без да продължава по-нататък, той каза, че първата цел за китайските репресии може да бъде един от приоритетите на Тръмп преди президентските избори през 2020 г .- селското стопанство, включително пшеницата, царевицата и свинското месо. Китай щеше да купи 100 Boeing 737s като част от усилията да отговори на американските изисквания за намаляване на търговския дефицит. Но Пекин може да насочи ограниченията и към американските производители на самолети и превозни средства, което би затруднило навлизането на тези продукти на китайския пазар, според Уей. Освен това, според бившия заместник-министър, Китай може да наложи санкции и срещу американския финансов, туристически и културен сектор.", "date": "2019.05.15", "title": "\"Китай е кунг-фу майстор, който ще нанесе смъртоносен удар на американската икономика“"}
{"url": "http://www.classa.bg/%D1%81%D0%B2%D1%8F%D1%82/item/395532-%D0%BA%D0%B8%D1%82%D0%B0%D0%B9-%D1%89%D0%B5-%D0%BD%D0%B0%D0%BB%D0%BE%D0%B6%D0%B8-%D0%BC%D0%B8%D1%82%D0%B0-%D0%BE%D1%82-10-%D0%B4%D0%BE-25-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%B7%D0%B0-60-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Китай реагира на повишаването на митата на стоките му от САЩ, обявявайки план за въвеждане от 1 юни на мита върху американски внос на стойност 60 млрд. долара, съобщава китайското министерство на финансите. Новите ставки ще бъдат наложени на около 4500 американски продукта. По-конкретно, мита от 25% ще бъдат въведени за 2 493 продукта; от 20%, за над 1 078, и от 10%, за над 974. За 595 стоки митата няма да бъдат променени, като ще останат на 5%. Според китайската медия Global Times, увеличението на митата от Пекин \"е отговор на едностранния подход и американския търговски протекционизъм\". Към 10 май тарифите за серия от китайски стоки, внасяни в САЩ, бяха увеличени от 10% на 25%. на обща стойност 200 милиарда долара годишно. Освен това, миналия петък беше обявено, че Тръмп също така е наредил да се повишат митата за целия останал китайски внос, което ще засегне вносните продукти с приблизителна стойност от 300 милиарда долара. Китайското министерство на търговията съобщи в този ден, че \"дълбоко\" съжалява за повишаването на митата на САЩ и добави, че няма друг избор, освен да предприеме контрамерки в това отношение. На брифинг в понеделник говорителят на китайското външно министерство Генг Шуан каза, че страната му \"никога няма да се поддаде на външен натиск\". След тези изявления Доналд Тръмп предупреди на 13 май на своя профил в Twitter, че ако Пекин вземе ответни мерки, ситуацията \"само ще се влоши\". Той добави, че Китай ще бъде \"силно наранен\", ако не подкрепи търговското споразумение, по което двете страни работят от няколко месеца.", "date": "2019.05.15", "title": "Китай ще наложи мита от 10 до 25% на американски продукти за 60  милиарда долара"}
{"url": "http://www.classa.bg/%D1%81%D0%B2%D1%8F%D1%82/item/395533-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-b-52-%D1%81-%D0%BF%D1%8A%D1%80%D0%B2%D0%B0-%D0%BC%D0%B8%D1%81%D0%B8%D1%8F-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2", "text": "Стратегическите бомбардировачи B-52, изпратени от военновъздушните сили на САЩ в Персийският залив, завършиха първата си серия от операции в района, с обявената цел да разубедят \"всяка атака срещу американските интереси\". Фотосесия, която показва самолетите в полет, след като излетяха от американската база в Ал Удейд (Катар), бе излъчена тази неделя в Twitter на Централното командване на САЩ (CENTCOM). Въпреки че не е предоставена точна информация за мисията, в изявление на американското министерство на отбраната се подчертава, че американските власти възнамеряват да \"защитават американските сили и интереси в региона\". Бомбардировачите пристигнаха в Катар – квартира на CENTCOM, чиито операции обхващат Близкия изток и Централна Азия - миналия петък и се присъединиха към бойната група на самолетоносача Абрахам Линкълн, към която се присъедини и амфибийният транспортен кораб USS Arlington. На 5 май американският съветник по националната сигурност Джон Болтън съобщи, че разполагането в Близкия изток на Абрахам Линкълн и неговата бойна група, както и на оперативен набор от бомбардировачи, има за цел да „изпрати ясно и недвусмислено послание към Ислямската република за избягване на всяка атака срещу американските интереси или техните съюзници\", въпреки че не се уточняват подробности в това отношение. От своя страна, иранските власти отхвърлиха изявленията на Вашингтон за съществуването на предполагаема \"заплаха\" от Техеран и твърдят, че разполагането на американски сили в региона е за да \"водят психологическа война\" срещу Иран, според говорителя на Съвета за национална сигурност на тази страна Кийван Хосрави.", "date": "2019.05.15", "title": "Американските B-52 с първа мисия в Персийския залив"}
{"url": "http://www.classa.bg/%D1%81%D0%B2%D1%8F%D1%82/item/395534-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%BF%D1%8A%D1%80%D0%B2%D0%B0-%D0%B4%D0%B0-%D0%B8%D0%BC%D0%B0-%D0%B7%D0%B0%D1%89%D0%B8%D1%82%D0%B0-%D1%81%D1%80%D0%B5%D1%89%D1%83-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%BE-%D0%BE%D1%80%D1%8A%D0%B6%D0%B8%D0%B5", "text": "Русия трябва да разработи и въведе в експлоатация защитни системи срещу свръхзвукови оръжия, преди това да направят други световни лидери, каза руският президент Владимир Путин. \"Ние добре знаем, че никоя страна, с изключение на Русия, няма свръхзвуково оръжие, но разбираме, че световните лидери рано или късно ще получат този вид оръжия\", каза той по време на среща за развитието на въоръжените сили на страната. Затова, каза той, \"ние трябва да имаме защити срещу този вид оръжия, преди армиите на други страни да включат в арсенала си свръхзвукови оръжия.\" Руският лидер подчерта \"значителния напредък в модернизацията на въоръжените сили.\" \"Нивото на модернизация е достигнало 82% в стратегическите ядрени сили, 74% в авиационните сили, повече от 60% във въздушните сили и във флота, и почти 50% в сухопътните сили\" - каза той. Президентът определи като основна задача да се засили контролът над руското въздушно пространство и призова да се актуализират плановете за развитие на националните авиокосмически сили.", "date": "2019.05.15", "title": "Путин: Русия трябва първа да има защита срещу свръхзвуково оръжие"}
{"url": "http://www.classa.bg/%D1%81%D0%B2%D1%8F%D1%82/item/395526-%D0%BF%D1%80%D0%B5%D1%87%D0%B8-%D0%BB%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B8%D0%B0%D0%BB%D0%BE%D0%B3%D1%8A%D1%82-%D0%BC%D0%B5%D0%B6%D0%B4%D1%83-%D0%B1%D1%83%D0%B4%D0%B0%D0%BF%D0%B5%D1%89%D0%B0-%D0%B8-%D0%BC%D0%BE%D1%81%D0%BA%D0%B2%D0%B0", "text": "Унгарският премиер Виктор Орбан на 13 май започна своето посещение в САЩ, където се очаква да се срещне с президента на САЩ Доналд Тръмп. Това е знаково и важно събитие за Будапеща, която никак не бе жалена от предишната администрация, оглавявана от Барак Обама и срещу която сега в Съединените щати работи влиятелна коалиция, представлявана главно от опозиционни демократи и агенти на милиардера Джордж Сорос, дългогодишен противник на Орбан, както и сега на Тръмп. Прессекретарят на унгарското правителство Золтан Ковач обяви, че преговорите с президента на САЩ ще се отнасят до „енергийната сигурност, сътрудничеството в отбраната, двустранните отношения и регионалната сигурност“. В същото време се оказва, че тази среща е потопена в сложен многопластов контекст, засягащ американско-унгарските отношения, ситуацията в Европейския съюз, както и Русия и Китай. Около всичко това се стелят пушек и дим, които крият и маскират истинските намерения на геополитическите играчи. Ние не претендираме за пълно разбиране на картината на текущите събития, но като цяло тя според нас е следната. В полза на Орбан играе фактът, че той и Тръмп са политически опоненти на едни и същи сили - в допълнение към гореспоменатите американски демократи и хора на Сорос, това са и немски елити. Очевидно не е случайно, че след обявяването на посещението на унгарския министър-председател във Вашингтон в началото на май той публично заяви, че не подкрепя кандидата на Европейската народна партия и нейния ръководител Манфред Вебер за председателството на Европейската комисия. Въпреки че послужилото за повод на Орбан заявление на Вебер прозвуча още в края на март. Как днес Берлин възприема администрацията на Белия дом е разбираемо. Но това е може би единственото нещо, в което Будапеща и Вашингтон се съгласяват единодушно. Съществуват разногласия по други въпроси, въпреки че изглежда, че те са предимно от категорията на тези, които договарящите страни могат да си позволят една на друга. Най-големите трудности по линията на Тръмп-Орбан най-вероятно ще възникнат във връзка с Китай. Белият дом е настроен решително и се опитва с пълна сила да предотврати сключването на договори с Пекин, особено когато става въпрос за въвеждането на китайската 5G мрежа в Европа. По-интересни и съдържащи фини нюанси изглеждат проблемите, свързани с Русия и Украйна. Според Гергей Варга, служител на унгарския институт по външните работи и търговията, Будапеща би искала Вашингтон да разбере позицията и да се съгласи, че Унгария иска да купува газ от Русия по дългосрочни споразумения, което не означава отхвърляне на алтернативни проекти. Но такива все още няма. С други думи, подходът на Будапеща е да се отдели енергийната сигурност от сигурността в най-широкия смисъл на думата, с което постоянно спекулира Полша в своите опити да противодейства на строителството на газопровода „Северен поток-2“. Освен Варшава, недобросъветстното използване на „руския фактор“ е присъщо на определена част от американския елит. В тази връзка унгарският вестник Magyar Hang обръща внимание на отворено писмо до четирима високопоставени сенатори, демократи и републиканци, адресирано до Тръмп, в което те „изразяват загриженост за разпадането на демокрацията в Унгария“. Както отбелязва вестникът, получателят на писмото, президентът на Съединените щати, вероятно няма да прочете това съобщение, но това всъщност не е за него. Изявлението на сенаторите „просто напомня на унгарското правителство, че американските политици и чиновници, дипломати и интелектуалци са напълно наясно с унгарския контекст и го обясняват пред обществеността. От друга страна, писмото също говори за американски инвеститори: според посланието Унгария започва да се превръща в „полуколония“ на Русия, следователно днес не се препоръчва да се инвестира в Унгария. В допълнение, The Washington Post призова Орбан да не се приема в Овалния кабинет, заради, коментира Ковач, „Русия“ и „преначертаването на границите на Европа“. Въпреки това, Будапеща, смята прессекретарят на унгарското правителство, никога не е говорила за „преначертаване на границите“. „Много унгарци живеят извън Унгария“, заяви Ковач. „Затова нашето правителство им даде възможност да кандидатстват за гражданство. Ние ги считаме за членове на унгарската нация и считаме, че тяхното благополучие е важно. Ако станат жертви на правна дискриминация - както стана с езиковото законодателство на Украйна - тогава ще говорим и ще използваме всички дипломатически лостове, с които разполагаме, включително НАТО, за да насърчим Украйна да изпълни собствените си задължения в областта на правата на човека и международните си задължения“, допълни той. Оттук и прогнозата. Вярваме, че след преговорите между Тръмп и Орбан руските и украинските теми ще бъдат определени като вторични или третокласни, а американският президент вероятно ще призове Будапеща отново да купува американски газ и оръжие. В този случай унгарският премиер ще покаже и на другите политици от Централна и Източна Европа, че техният диалог с Москва и така наричаното „прорусийство“ не е задължително да са „токсични“ и препятстващи конструктивните отношения с Вашингтон.   Станислав Стремидловский   Превод: В.Сергеев ", "date": "2019.05.15", "title": "Пречи ли на Тръмп диалогът между Будапеща и Москва?"}
{"url": "http://www.classa.bg/%D1%81%D0%B2%D1%8F%D1%82/item/395527-%D1%89%D0%B5-%D0%B8%D0%B7%D0%B4%D1%8A%D1%80%D0%B6%D0%B8-%D0%BB%D0%B8-%D0%B8%D1%80%D0%B0%D0%BD", "text": "През последните дни Техеран повтаря на висок глас, че „САЩ са започнали психологическа война в региона“ и не дават израз на притеснения, че американското военно присъствие в Персийския залив е увеличено със самолетоносача „Абрахам Линкълн“, бомбардировачи от рода на Б-52 и около 6 хил военнослужещи. Даже си позволяват да кажат, че „в миналото това бяха сериозни заплахи, но сега заплахите се превърнаха във възможност“. Светът следи със загриженост на кого няма да издържат нервите. Не че Вашингтон твърдо е решил да воюва в Иран, пази Боже! По-скоро предизвиква и прилага поредната доза натиск чрез санкции и заплахи, за да постигне „промяна на позициите на управляващите в Техеран“, казва държавният секретар Помпео. Позиции в Сирия, за Хизбула като „иранско прокси в Близкия изток“, връзките с Москва и съответно договорките по процеса Астана или решителна защита на интересите на Тел Авив, за когото Иран е основен враг на терена на Близкия изток?. Ако не се смята Палестина, която също е подкрепяна от Техеран. Международната общност не винаги улучва верните отговори, но си струва да се припомнят последните събития във връзка с настоящите събития в отношенията САЩ/Иран. Защото това е част от онази геополитическа игра, която разделеният в своите принципи и интереси многополюсен свят използва, за да отстоява стратегически цели. На 30-ти април президентът Тръмп удължи срока на наложеното ембарго върху доставките на петрол от Иран. Имало достатъчно петрол на световните пазари, така че отказът от сътрудничеството с Техеран за доставки на „черно злато“ може да бъде безболезнено.Дори за онези 8 държави, между които Турция, Китай, Индия,Италия,Гърция, които имаха 6-месечна отсрочка след като САЩ решиха да се оттеглят от ядреното споразумение от 2015г. и въведоха отново санкциите срещу Техеран. Италия, Гърция и Таван спряха доставките, а Турция, Япония и Южна Корея ги намалиха. Китай обяви, че ще продължи търговските си отношения с Иран, защото „сътрудничеството е открито, законно и трябва да бъде уважавано“. Нагнетява се ново напрежение, а с отговорът на Техеран, че „може да затвори Ормузкия проток, ако напрежението продължи да нараства“ ситуацията стига до задавания от все повече световни наблюдатели въпрос „дали Тръмп подготвя война с Иран?“. В тази връзка във Вашингтон не се крият притеснения, че и безпрецедентното определяне от администрацията на Тръмп на елитния Корпус на революцията,Революционната гвардия на Иран, за терористична организация, което е факт от 15 април, може да е част от план за поставяне на основи за нападение срещу ирански сили, но в Ирак или Сирия, защото там има американски войски. Мотиви за действия директно срещу Корпуса може да се намерят, но друго си е, ако става въпрос за атака срещу терористична организация. Явно т.н. ястреби във Вашингтон търсят застраховка чрез легално основание за удари срещу ирански сили, което може да се подкрепи и чрез промени в дадени закони. Информации, че републиканският сенатор Ранд Пол е заявил на държавния секретар Помпео, че „на вас никой не ви е давал власт, нито сте оторизирани от Конгреса да водите война с Иран“ са предупреждение за искри, които могат да доведат до нов огън в Близкия изток. Отговорът на Помпео е бил достатъчно мъгляв, както подхожда на един опитен дипломат, защото не става ясно дали се предвиждат действия само срещу Корпуса или срещу държавата Иран. Но позоваването на решение на Конгреса от 14 септември 2001г, което позволява използване на сила от изпълнителната власт „срещу нации, организации, лица, които са определени, че планират, подпомаган или извършват атаки“ дава основание за извод, че „изглежда администрацията на Тръмп подготвя общественото мнение за аргумент, че решението от 2001г се отнася и до Иран“. Поне такова становище изразява пред CBS Тес Бриджмънт, помощник-съветник по националната сигурност при президента Обама. Известно е, че във Вашингтон има опити да се прави ясна връзка между Иран и Ал Кайда и дори в мотивите за обявяване на Корпуса на революцията за терористична организация се казва, че „Иран продължава да позволява на Ал Кайда да функционира в Иран, откъдето прехвърля бойци в Южна Азия и Сирия“. Без значение, че Иран не бе включен сред заподозрените за атаката срещу кулите-близнаци в Ню Йорк през 2001г.А и шиитски Иран винаги е твърдял, че Ал Кайда е сунитска терористична организация, която извършва терористични атаки и в Иран. Включително и тези през февруари, когато бяха убити 27 войници от Корпуса. Разбираемо е защо държавният секретар Помпео поддържа мнение, че „САЩ ще преследват ген-майор Касем Сюлеймани“, ръководител на Корпуса, защото „провежда операции в Ирак и Сирия и подкрепя шиитски милиции“. Дали това предполага залавяне на ген.Сюлеймани? Пред „Фокс нюс“ Помпео казва, че „той е терорист и има кръв по ръцете си, както и силите т.е. гвардейците, които ръководи“. Тезата е, че „САЩ са решени да намалят риска някой американец да бъде убит от Сюлеймани и неговата весела банда от братя“. Как ли са прозвучали тези думи в Техеран? Сигурно повече от нахъсващо. Всъщност за първи път цялото управление на една държава се обявява за терористична организация, защото Корпусът де-факто управлява голяма част от бизнеса в Иран и е отговорен за БВП на страната. Тежките санкции от страна на Държавния департамент удрят именно икономиката на страната. Икономическият срив е повече от забележим и населението няма как да не се гневи от намаляването на потребителските възможности и растящите цени. Но на 12 април хиляди граждани на Иран излязоха по улиците на големите градове с лозунги „Долу САЩ“ и „аз също съм гвардеец“. В Техеран смятат, че „Иран е пълен с гвардейци“ и са убедени, че „това е удар върху самите САЩ и е риск за сигурността на техните войски в централното командване, което покрива Близкия изток“. Поне така се изразява ген. Кумарс Хейдари, шеф на иранските сухопътни сили. От своя страна външният министър на Иран, Мохамад Джават Зариф, още на 14 април заяви, че ще призове международната общност да вземе отношение по определянето на Корпуса за терористична организация, защото „тази безпрецедентна и опасна мярка ще има последствия“. Техеран не крие, че разчита на подкрепа от Франция, Германия, и Великобритания за „спиране на агресивния подход на Тръмп към Иран“. Факт е, че и 3-те държави са срещу наложените санкции спрямо Иран и то с нескриваната цел да промени политиката си в Близкия изток. Миналата година ЕС инициира разработването на механизъм, чрез който да се заобикалят американските санкции спрямо Иран, както и да се извършва „бездоларова търговия“ с Техеран. Но Зариф се оплаква, че „този механизъм се забавя“ . Той е наясно, че зависимостта на ЕС от САЩ възпрепятства прилагането на „заобиколния механизъм срещу американските санкции“, но призивите му за „ЕС да се задейства бързо“ се ограничават с „европейците не трябва да вярват, че Иран ще чака дълго“. Видно е, че доминацията на долара и взаимно свързаните икономики на Брюксел и Вашингтон са сред основните причини за забавяне прилагането на финансовите механизми за заобикаляне на американските санкции, но не бива да се забравят и предстоящите европейски избори, които с непредсказуемите си резултати няма как да не се отразят на наклона на везната в една или друга посока. И в Европа поговорката „интересът клати феса“ е позната, особено когато става въпрос за търговия, печалби и стратегии. Дори и да става въпрос за държави като Иран, известен като страната на аятоласите. Все пак в Брюксел се събраха министрите на външните работи на Франция, Германия, Великобритания, заедно с Федерика Могерини, върховен представител на ЕС по външните работи, за да обсъдят стуацията и да потърсят европейски отговор на американските санкции към Иран и за самото ядрено споразумение. От своя страна Вашингтон отмени оповестеното посещение на държавния си секретар Помпео в Москва, за да участва и той в тези дебати. Руският външен министър, който им среща с Помпео в Сочи веднага след срещите му в Брюксел, заяви, че „не се съмнявам, че европейците ще бъдат притискани да в противоположна посока“. Има предвид резолюцията на СС на ООН, която одобри ядреното споразумение. Той разчитал на „откровен разговор с Помпео“, за да си изясни „как американците планират да излязат от тази криза, която създадоха с едностранните си решения“. Не станаха ли много кризите поради едностранни решения и прилагане на методи като санкции и заплахи, за „да стане Америка отново велика“? Но е видно, че Вашингтон не се отказва и от диалог, когато ситуацията се нажежи до точката на избухване. Още повече, че и съюзници като ЕС след срещата си са заявили на Помпео, че „необходимо е максимално въздържане от ескалация около спозазумението за ядрената програма с Иран“. Да, в икономически аспект европейците губят, защото Иран е голям пазар, но и шансовете им за маневри срещу решения на Вашингтон са ограничени. А когато и Техеран е дал 60-дневен срок да решат какво ще правят, защото този ЕС е „непредсказуем, а Техеран няма вечно да чака“, не е лесно да се вземе окончателно решение. Особено в условя на избори като тези от 26 май.Сроковете на Иран не се приемат, но и време се печели. Ще се чака договорка от Сочи. Москва отново е с крачка напред, защото е страна и в този конфликт. В същото време външният министър на Турция, Чавушоолу, открито говори, че санкциите на САЩ към Иран „водят до загуби за иранския народ и са опасна стъпка от гледна точка на сигурността и бъдещето на региона. А The National Interest пише, че „едно от местата, от които може да започне Трета световна война през 2019 г. е Персийския залив“, визирайки Иран. Макар и крайни, такива оценки не са нищо друго освен сигнал, че продължаващата криза в отношенията САЩ/Иран, както и явната съпричастност на Израел към тази продължаваща политическа и военна криза са част от стратегия за поддържане на конфликтни ситуации с цел постигане на собствени цели и роля в Близкия изток. Това може да окаже влияние и за спиране на упадък и нов тласък за хегемония в условията на очертания вече нов световен ред. Но със сигурност близкото бъдеще ще е по-опасно от близкото минало. Поне така казват в The National Interest.  ", "date": "2019.05.15", "title": "Ще издържи ли Иран?"}
{"url": "http://www.classa.bg/%D1%81%D0%B2%D1%8F%D1%82/item/395523-%D0%BF%D1%83%D1%82%D0%B8%D0%BD-%D1%81%D0%B0%D0%BC%D0%BE-%D0%BD%D0%B8%D0%B5-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BC%D0%B5-%D1%81-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%BE-%D0%BE%D1%80%D1%8A%D0%B6%D0%B8%D0%B5", "text": "Сериозно придвижване напред – така руският президент окачестви осъвременяването на руските средства за водене на война Президентът на Русия Владимир Путин отчете високо ниво на обезпечаване на стратегическите ядрени сили на страната със съвременно въоръжение, предаде ТАСС. Според изнесената от Путин информация на заседание в Сочи по развитието на руските въоръжени сили, това ниво е 82 процента. Сериозно придвижване напред – така руският президент окачестви осъвременяването на руските средства за водене на война. Във Военнокосмическите сили задачата е изпълнена до 74 процента, във Военноморския флот – надхвърля 60 на сто, а в сухопътните сили работата е завършена наполовина. Путин даде напътствия на висшите военни и на отбранителната промишленост да осигурят средства за защита от хиперзвуково оръжие, преди който и друг в света да се сдобие с такова. “Прекрасно знаем, че засега само ние разполагаме с хиперзвуково оръжие, но рано или късно и в други водещи страни ще имат такова”, каза Владимир Путин, цитиран от БНР.  ", "date": "2019.05.15", "title": "Путин: Само ние разполагаме с хиперзвуково оръжие"}
{"url": "http://www.classa.bg/%D1%81%D0%B2%D1%8F%D1%82/item/395524-%D0%B2%D0%B7%D0%B5%D1%85%D0%B0-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%B0-%D0%BD%D0%B0-%D0%B0%D1%81%D0%B0%D0%BD%D0%B6", "text": "Еквадор противозаконно е предал на САЩ компютъра и архива на своя гражданин Джулиан Асанж, без да поиска неговото разрешение, без съд, без дори да го попита. Напомняме, че в момента той е в английски арест, в който беше отвлечен, след като Кито прекрати домакинството си за него и получи срещу това над 4 млрд.долара от МВФ, но не е осъден. Швеция отново повдигна вече прекратения случай за изнасилване срещу него, по който беше оправдан, като зам.главният прокурор на страната не успя да назове на какво основание става това.     ", "date": "2019.05.15", "title": "Взеха компютъра на Асанж"}
{"url": "http://www.classa.bg/%D1%81%D0%B2%D1%8F%D1%82/item/395525-%D1%89%D0%B5-%D1%81%D1%82%D0%B0%D0%BD%D0%B5-%D0%BB%D0%B8-%D0%BC%D0%B0%D0%BD%D1%84%D1%80%D0%B5%D0%B4-%D0%B2%D0%B5%D0%B1%D0%B5%D1%80-%D0%BD%D0%BE%D0%B2%D0%B8%D1%8F%D1%82-%D0%B3-%D0%BD-%D0%B5%D0%B2%D1%80%D0%BE%D0%BF%D0%B0", "text": "Надпреварата за председател на Европейската комисия има ясен фаворит – германският политик Манфред Вебер. Четиридесет и шест годишният Вебер, който оглавява кампанията на консерваторите за европейските избори през май, се слави като доста приятна и дискретна фигура в често доста напрегнатия политически свят на Брюксел. Но сега той се надява, че изборите за Европейски парламент ще го изведат от относителната политическа неизвестност и ще го поставят на световната сцена като нов председател на Европейската комисия, като същевременно докажат, че той има силата да мобилизира широка избирателна подкрепа.     Вебер, който в момента е фаворит в доста оспорваната надпревара за председател на комисията благодарение на водещата позиция на консерваторите в социологическите проучвания, се представя като човек от народа, вземащ присърце интересите на обикновените европейски граждани. Мнозина смятат ЕС за елитарна организация, управлявана от висококвалифицирани хора, каза Вебер през ноември, след като беше избран с 80 процента от гласовете да оглави кампанията на Европейската народна партия (ЕНП). „Днес тази Европа трябва да стане Европа за своите граждани“, допълни той, утвърждавайки лозунга на своята кампания за заемане на мястото на Жан-Клод Юнкер като новия „Господин Европа“. ЕНП държи от 15 години влиятелния пост, който на теория представлява около 500 милиона европейци. Предизборната програма на Вебер, радваща се на силна подкрепа от водещи консерватори като германския канцлер Ангела Меркел, изглежда предлага по нещо за почти всеки – от младите семейства през изоставените работници в заводите до „голям план“ за борба с рака. За Вебер обаче е проблем, че много европейски избиратели са склонни да не гласуват за тези, които са смятани за част от политическата върхушка. Да не говорим за факта, че като германец той трябва също така да преодолее скептицизма на онези, които смятат, че най-голямата икономика в Европа вече доминира твърде силно в коридорите на властта в ЕС. След класическа партийна политическа кариера, започнала с кратък депутатски мандат в законодателното събрание на провинция Бавария, а после в Европейския парламент от 2004 г., Вебер може би е смятан от много европейци за вътрешен човек в политиката, който се стреми да се разграничи от този си образ. Вебер оглавява групата на ЕНП от пет години. Той е инженер по образование. На 16 години се присъединява към партията, към която принадлежи – баварския свръхконсервативен Християнсоциален съюз (ХСС). Често обаче е смятан донякъде за по-либерален и проевропейски настроен от много други членове на ХСС. Вебер е твърд поддръжник на европейската интеграция, а също така  критикува предлагания проект за тръбопровод „Северен поток 2“ от Русия за Германия. Наскоро той беше въвлечен в битката на ЕНП за бъдещите й отношения с национално-консервативната партия „Фидес“ на унгарския министър-председател Виктор Орбан. Методичният възход на Вебер в европейската политика обаче не е лишен от противоречия. Миналата година той гласува в Европейския парламент против мерки, насочени към спиране на репаративните терапии за хомосексуални, в разрез с повечето членове на групата на ЕНП. За разлика от повечето председатели на комисията Вебер не е бил национален лидер и никога не е заемал министерски пост, нито е ръководил структура, подобна по размер на комисията, чийто персонал наброява 32 хил. души. За неговите амбиции обаче е по-важно, че проучванията на общественото мнение в момента поставят ЕНП в силна позиция да бъде най-големият блок в Европейския парламент след изборите на 23-26 май. Ако изборите се развият според очакванията, неговата кандидатура може все пак да стане жертва на неизбежните пазарлъци за разпределението на основните европейски постове, но на този етап малцина биха заложили против него.   ДПА   БТА", "date": "2019.05.15", "title": "Ще стане ли Манфред Вебер новият Г-н Европа?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395517-%D0%BD%D0%B5%D0%BE%D0%B1%D1%83%D0%B7%D0%B4%D0%B0%D0%BD-%D1%81%D0%B5%D0%BA%D1%81-%D0%B2-tesla", "text": "Автопилотът на Tesla превърна името на компанията в най-търсената дума в портала PornHub, след като двойка записа любовните си приключения зад волана на Model X. Сюжетът на клипа разказва как младата актриса Тейлър Джаксън се среща с непознат партньор чрез приложението Tinder и двамата се опознават много по-дълбоко, отколкото се предполага на първа среща, докато електромобилът се движи сам.   Видеото е качено в PornHub в края на април. От портала са го показали в профила си в Instagram с коментар \"Докладваме ви на Илон Мъск, че не държите волана с две ръце при включен автопилот\".     Клипът се е превърнал в такъв хит, че главната героиня Тейлър Джаксън е сменила името си в Twitter на Тесла Тейлър. Даровитата мома се хвали, че благодарение на нея компанията на Илон Мъск е станала най-търсения термин в PornHub.     Самият Мъск също не е сдържал да коментира новооткритата полза от системата за безпилотно управление. \"Автопилотът явно има повече приложения, отколкото сме си представяли. Трябваше да се досетим...\", коментира шефът на Tesla в Twitter.", "date": "2019.05.15", "title": "Необуздан секс в Tesla"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395518-%D0%B7%D0%B0%D1%81%D1%83%D0%BA%D0%B0%D0%BD%D0%B0-%D0%BA%D0%B8%D1%84%D0%BB%D0%B0-%D0%B7%D0%B0%D0%B4%D0%BE%D0%B2%D0%BE%D0%BB%D1%8F%D0%B2%D0%B0", "text": "Съвсем скоро бургаският рецидивист Петър Попчев, по прякор Попчето, ще застане пред съда по обвинение за умишлено убийство, причинено с особена жестокост и по мъчителен за жертвата начин. Ако бъде признат за виновен, Попчето може да получи дори доживотен затвор без право на замяна. Бургазлията изглежда като абониран за криминалната хроника и въпреки сериозното обвинение и многото издънки, продължава да се разхожда на свобода, пише Флагман.бг. За последно Попчев се озова зад решетките през декември м. г. година.      Той се предаде, след като бе издирван 3 месеца от полицията заради мелето в едно от най-популярните плажни заведения в Бургас. Тогава Попчето заедно Георги Карчев-Карчо, Петър Ганев-Белото и Димитър Колев буквално пометоха с друга компания претъпканото с клиенти заведение. В съда Попчето заяви, че изобщо не се е укривал, а през цялото време бил при приятелката си.      Той поиска от магистратите да го пуснат под домашен арест, за да си направи семейство и деца, защото бил наясно, че ще влезе в затвора заради мелето в „Сакса бийч\" и заради убийството на 31-годишния Николай Г. на пъпа на Бургас.      Бургазлийката не се притеснявя да публикува колажи с пистолет в ръка, които закачливо коментира: Само да не полудея Оказа се, че въпросната приятелка се казва Ивелина и също е от Бургас. Младата жена явно си пада по „лоши момчета\", тъй като е била в близки отношения и с друг популярен рецидивист Георги Воденичаров-Гаргата. В момента той излежава 2-годишна присъда за побой над жена и нападение на полицай.      Гаргата буквално побърка бургазлии с изцепките си в края на м. г., а Ивелина е била забелязана на една от мерките. Красавицата дори си е постнала в личния профил във Фейсбук снимка с Гаргата. Кадърът е публикуван през октомври 2018 г., малко преди Воденичаров да влезе в затвора. [null] Красивата бургазлийка е била близка и с Гаргата, който в момента се намира зад решетките      Явно малко след това бургазлийката го е заменила с друг бъдещ обитател на зандана и дори е готова да създаде семейство с него, съдейки по думите на Попчето. Ивелина е кръстила личния си профил на жестоката колумбийска кралица на кокаина Гризелда Бланко Преди няколко дни в редакционната на бургаския сайт е получено писмо в защита на Попчев.      То е съвсем прясно – от първи май, след като изненадващо съдия Захарин Захариев пусна Попчето на свобода през януари. Рецидивистът не стоя кротък дълго време и се забърка в скандал, завършил с побой на бургазлия в кафе „Мокай\" в жк „Зорница\". Подателят на имейла, който се представя за приятелката на Попчев, твърди, че той не само, че не е удрял пострадалия, но дори се опитвал да му помогне. „Аз влязох за 2-3 минути да си взема нещата от бара и на излизане видях мъжа легнал на земята и целия в кръв. Попчето се беше навел и му бъркаше в устата, може би е щял да си глътне езика. Аз усетих какво ще стане и набързо го качих в едно такси и го прибрах. На другия ден разбрах, че го обвиняват, че е пребил въпросния Темелков. Искам да кажа, че това не е вярно. Навсякъде има камери и може да се види, че не го е докоснал с пръст. Знам, че искат да го набутат, защото сега на 15ти (б. р. – делото е на 16ти) има дело за убийство и така им е изгодно. Но аз ще докажа, че е невинен\", пише в писмото. Не е сигурно дали наистина негов автор е Ивелина, тъй като ни беше изпратен грешен телефон за контакт. Имейлът обаче е подписан от Гризелда Стаменкова. Това е съчетание между първото име на Гризелда Бланко и фамилията на бургазлийката. Ивелина е избрала да подпише профила си в социалната мрежа не със собственото си име, а с това на единствената жена наркобос в историята на колумбийската мафия. Бланко е известна като „Ла Мадрина\", Кръстницата на кокаина или Кралицата на наркотрафика. Тя успява да потопи Америка в скъпата дрога през 70-те и 80-те години на миналия век. Гризелда успява да се задържи на върха и да натрупа сериозно богатство заради своята жестокост, а името й всява страх далеч преди появата на босове като Пабло Ескобар. Смята се, че тя е въвела поръчковите убийства от движещ се мотор. На нейно име се приписват 200 разстрела заради кокаиновите войни, които потапят в кръв Маями в края на 70-те и началото на 80-те. Друг от популярните прякори на Гризелда Бланко е Черната вдовица, тъй като се смята, че собственоръчно убила двамата си съпрузи. Съдейки по историята на жестоката кралица на наркотрафика, трудно можем да си обясним защо Ивелина е избрала да кръсти точно на нея линия си профил.Интересно дали тя лично ще подкрепи любимия си в съда този четвъртък, когато тръгва делото срещу него за жестокото убийство от лятото на 2016 г.", "date": "2019.05.15", "title": "Засукана кифла задоволява..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395519-%D1%81%D0%BA%D0%B0%D0%BD%D0%B4%D0%B0%D0%BB-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%BC%D0%B5%D1%81%D0%B8", "text": "Една от най-известните сватбени агенти в Аржентина Барбара Диес скочи на семейство Меси и заплаши да предприеме мерки за обезщетение за накърнен имидж. \r\n Диес започна подготовката за сватбата на Лионел и Антонела през 2017 година, но семейството се отказа от услугите й и нае друга сватбена агенция без никакви обяснения. \r\n   \r\n   \"Обади ми се бащата на Меси , за да ми каже, че няма да разчитат на мен. Каза, че ще ми платят за всичко, което съм направила досега, но отказаха да продължим работа. Това, което ме заболя най-много, беше, че хората започнаха да говорят. Да шушукат за причините, чух много лъжи по свой адрес, а това навреди на имиджа ми\", оплака се Диес. \r\n      ", "date": "2019.05.15", "title": "Скандал! Скочиха на Меси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395520-%D0%B0%D0%BD%D0%B8-%D1%85%D0%BE%D0%B0%D0%BD%D0%B3-%D1%81%D0%BD%D0%B8%D0%BC%D0%B0-%D1%81%D0%BE%D1%84%D1%82-%D0%BF%D0%BE%D1%80%D0%BD%D0%BE", "text": "Певицата Ани Хоанг ще предизвика нов мащабен скандал с новия си проект, който се очаква в ефир до дни. А запознати издават, че кадрите са доста софт...   Ани Хоанг загря социалните мрежи с няколко секси кадъра от новия си клип. Парчето носи провокативното заглавие \"Банана\".  а по всичко изглежда, че и визията на лентата ще провокира въображението на ценителите на женската красота. Върху новия си проект Ани Хоанг отново работи в тандем със своя любим мъж, режисьора Людмил Иларионов – Люси, а снимките подсказват, че лентата ще е доста интригуваща.      Певицата отново е заложила на рап-кючек звучене, както самата тя дефинира стила музика, който създава напоследък. По думите на Ани Хоанг новото й музикално предложение е абсолютно подходящо за летните клубни партита.    ", "date": "2019.05.15", "title": "Ани Хоанг снима софт порно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395521-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%BC%D0%B0%D0%B9", "text": "ОВЕН ( 21 март - 20 април ) Ще почувствате върху собствената си кожа, че любовта е зла. Вие разчитахте на вечна и приказна връзка, но всичко се случи по различен начин. Сега трябва да се концентрирате и да преразгледате плановете си. Състоянието на портфейла ви, може да бъде и по-добро. Но ако скоро сте имали големи разходи, това е разбираемо. Е, ще трябва да потърсете странична работа, няма друг изход. ТЕЛЕЦ ( 21 април - 21 май )  Очаква ви труден и непредвидим ден. Дори, ще поискате да се обърнете за помощ към магове, за откриване на бъдещето. Но е по-добре да работите върху себе си и да станете по-оптимистични. Пропастта в джоба ви, може да бъде още една причина за отчаяние. Но вечерта е възможна печалба, от какво, засега е тайна. БЛИЗНАЦИ ( 22 май - 21 Юни ) Днес са възможни проблеми със здравето, до толкова, че без медицинска намеса няма да минете. Идентични \"рани\", ще се появят и в личния ви живот, когато любимият, ще устрои скандал. Решавайте битовите проблеми без забавяне, ако искате да запазите съюза. И, между другото, изразявайте интимните си желания по-скромно.   РАК ( 22 юни - 23 юли ) Възможни са финансови проблеми, но няма да са критични. Парите не просто ще изчезват, а направо ще бягат от портфейла ви. Не се опитвайте да вземате заеми от приятели или да купувате нещо скъпо. Отношенията с любимия човек ще се стабилизират, ако организирате съвместно пътуване. Ако скоро излизате в отпуск, направете предварително резервация за почивка на морето или в чужбина. ЛЪВ ( 24 юли - 23 август ) Трудно е някой да ви изкара от пътя, но днес точно това ще се случи. Но това няма да бъде кола, а човек, който агресивно и безцеремонно, ще се меси в личния ви живот. Опитайте се, деликатно да го поставите на място. И в бъдеще не споделяйте, подробности за своите отношения. Вечерта настроението ви, ще се повдигне от съобщение по телефона или пощата. ДЕВА ( 24-ти август - 23 септември ) Днес е добре, временно да се оттеглите от работата. В противен случай конкурентите ще ви „разкъсат”. Радвайте се на слънцето, общувайте с хубави хора и нито дума за пари и работа. Има вероятност за романтична среща. Ще летите от щастие, дори ако от детство се боите от височини. ВЕЗНИ( 24 септември - 23 октомври) Очаква ви труден работен ден, когато ще ви атакуват от всички страни и колеги и шефове. Само не се оправдавайте, не сте виновни. В любовта, най-накрая ще получите дългоочакваното \"да\" от симпатичен ухажор. Има шанс да сключите сделка, за която отдавна мечтаете. Творческите импулси не крийте, те ще ви дадат сила и увереност. СКОРПИОН ( 24 октомври - 22 Ноември ) Има риск да попадне под съкращение, затова предварително се погрижете за финансовото си състояние. Помислете и за бизнеса си. Здравословни проблеми не са изключени, ако имате нарушения в метаболизма и заболявания на стомашно-чревния тракт. Ако отивате в чужбина, вземете предпазни мерки, особено ако е екзотична страна.   СТРЕЛЕЦ ( 23 Ноември - 21 Декември ) Достатъчно сте се измъчвали от съмнения, по-повод любимия човек. Време е да му направите предложение за брак, така всичко ще си дойде на мястото. Роднините ще ви устроят изненада, може би празник. Само не седете на масата с каменно лице, ще отблъсквате с мрачното си настроение. Финансовата ситуация е добра,ще имате достатъчно пари. КОЗИРОГ (22 Декември - 20 януари ) Семейните ще преживеят, нов меден месец и това е чудесно. Не бъдете твърде мнителни, дори ако се случи нещо неочаквано. Ако не може да се справите без специалист с битовите проблеми, отделете прилична сума за ремонт. По отношение на пазаруването, не се ограничавайте в нищо, напълно заслужавате покупките.  ВОДОЛЕЙ ( 21 януари -  19  февруари ) Не е желателно да се заглеждате прекалено напред в бъдещето. Ако имате добра работа, задоволявайте се с нея. Но ваканцията си трябва да планирате, лятото не е далеч. Финансовата ситуация може да се подобри само по един начин - чрез заем. Не прекалявайте с натоварванията във фитнеса, грижете се за гръбнака и краката си.   РИБИ ( 20 февруари - 20 март ) Днес ще плувате в мечтите си, като в топло море. Само не споделяйте какво се случва в душата ви с приятели и колеги. Някой ще ви завиди и след това ще страдате в догадки - къде е отлетяло вашето щастие. От лудите идеи във финансовата сфера се откажете. Ще загубите повече, отколкото ще спечелите.", "date": "2019.05.15", "title": "Дневен хороскоп 15 май"}
{"url": "http://www.classa.bg/%D1%81%D0%B2%D1%8F%D1%82/item/395522-%D0%BA%D0%BE%D0%B3%D0%B0%D1%82%D0%BE-%D1%81%D0%B8%D0%BB%D0%B0%D1%82%D0%B0-%D1%81%D0%BF%D1%80%D1%8F-%D0%B4%D0%B0-%D0%B1%D1%8A%D0%B4%D0%B5-%D1%81-%D0%B4%D0%B6%D0%BE%D1%80%D0%B4%D0%B6-%D0%BB%D1%83%D0%BA%D0%B0%D1%81", "text": "\" \" \" \" \" \"     Цитатът от това прословуто интервю* в голяма степен показва основната разделителна линия между създателя на \"Междузвездни войни\" (Star Wars) Джордж Лукас и милионите фенове на поредицата. Лукас, както сам казва, иска  \" да разкаже история \" , дори тя да не се хареса на феновете му. Наречете го творчески инат, наречете го авторско право, наречете го взаимна неблагодарност, ако щете. На 14 май режисьорът навършва 75 години. Повечето почитатели на Star Wars, които са наясно с този факт, ще напишат нещо за Създателя нейде из социалните мрежи, без значение дали са съгласни с по-новите му творчески и бизнес решения. А от утре личността на Джордж Лукас отново ще бъде така поляризираща, каквато е през последния четвърт век, и то за хората, в чийто живот неговото творение е успяло да си завоюва толкова значимо място. Защото фенщината може да е хронична болест, която понякога може да има смущаващо негативни симптоми. Ситуацията с Лукас е най-яркият пример за особеностите на съвременния зрител/консуматор на развлечение - желанието да взимаш участие в развитието на онова, което обичаш; то да бъде продължено от създателите си така, както ти вече си го продължил в своите представи, а не както автор/сценарист/режисьор са решили. Филми, сериали, книги стават повод за спорове, биват им лепвани етикети от рода на \"разочарование\" и \"провал\", понякога дори не заради реална липса на качества, а защото публиката вече не е и не иска да бъде пасивна. Тя вече представлява сбор от мнения, а благодарение на Бърнърс-Лий, Гейтс, Джобс, Зукърбърг и други имена от технологичния пантеон всеки член на публиката разполага и с форум, на който гласно да изрази идеите си, очакванията си и неизбежно, своите разочарования от любимия филм, сериал или книга. Просто погледнете какво пишат приятелите ви за последния сезон на Game of Thrones.  Но да се върнем на рожденика. Лукас добре знае какво е да те критикуват собствените ти фенове. Негативни реакции има както срещу промените, които той прави по оригиналната трилогия в средата на 90-те, така и за вида на т.нар. prequel трилогия - Епизоди 1, 2 и 3, излезли на екран в периода 1999-2005 г. \"Опитваш се да направиш филм и само те критикуват. Хората се опитват да вземат решения за това какво ще направиш, преди да си го направил. Знаете ли, не е особено забавно и не можеш да експериментираш. Не можеш да направиш нищо. Трябва да го направиш по точно определен начин. Не харесвам това. Никога не съм го харесвал.\" (Лукас пред Vanity Fair, 2015 г.) Ето, казва си го сам. Но това е тежестта на короната в шоубизнеса, особено във времената на социалните мрежи. И това в никакъв случай не е оправдание за Лукас. Безспорен факт е, че през 70-те той има една добра идея, която се появява в правилния момент, нацелва плодотворна почва в нагласите на тогавашното общество и заради това успява да се превърне в такъв феномен. Едва 15 години по-късно, когато е време за предисторията, различни са не само героите и усещането, което новите филми носят, но и нагласите на зрителите. \"Епизод 1: Невидима заплаха\" се разминава с очакванията на мнозина, с надеждите им за \"ретро филм\" и те не успяват да го възприемат така, както са възприели оригинала две десетилетия по-рано. От една страна, без съмнение е виновно желанието на Лукас да \"експериментира\", както и някои очевидни слабости на прикуълите. От друга - тежестта на фенските очаквания вече е толкова огромна, че дори филмов шедьовър (каквото Star Wars никога не са се опитвали да бъдат) няма как да направи всички щастливи. Да си почитател на сагата \"Междузвездни войни\" е изненадващо лесно - от време на време си припомняш филмите, мърчъндайз по темата има колкото щеш, стига да харесваш колекционирането на такива неща, че и постоянно излизат нови допълнения към вселената - филми, анимационни сериали, книги, игри и дори комикси. Да се чувстваш част от общността фенове на  \" Междузвездни войни \"  обаче е нещо съвсем различно, тъй като това е една от най-поляризираните фен групи в света.  Едни мразят прикуълите, други ги харесват. Едни държат на оригиналното продължение на историята, развито в странични творби като книгите на Тимъти Зан, други са доволни от версията на Disney и историите на Рей и Кайло Рен. Едни харесват Star Wars: The Last Jedi на режисьора Райън Джонсън, други ненавиждат този филм – отново, защото не е отговорил на очакванията им. Ето защо няма нищо странно в това, че през 2012 г. Джордж Лукас продаде \"детето\" си на Disney. Оставете онези прословути 4 милиарда, които взе за това. Замислете се от какво се отърва с тази сделка – от отговорността да се изправи срещу реакциите на феновете, ако беше решил сам да създаде Епизоди 7, 8 и 9.  Спаси се от невъзможните за покриване разнообразни очаквания, от критиките и обидите. Прехвърли ги на Disney, директорът на LucasFilm Катлийн Кенеди, Джей Джей Ейбрамс, Райън Джонсън и всички онези хора, които работят по новите продукти с логото \"Star Wars\" под шапката на Disney. И макар тези нови продукти да са финансово успешни, негативните реакции ги има – при това са достатъчно силни и достатъчно на брой, за да бъдат поне частично чути. Ето защо ще получаваме филми по \"Междузвездни войни\" не всяка година, а през година. Е, все пак кранчето не трябва да спира напълно, нали така? А Лукас? Той доживя 75 вероятно с една идея по-спокоен, че никой вече не го преследва за мидихлорините и слабо написаните реплики, просто защото феновете са заети да се ядосват на Райън Джонсън заради това, че Star Wars: The Last Jedi не е бил \"това, което са очаквали\". И то до такава степен, че да почнат да се молят Лукас да дойде, яхнал бял тонтон, за да \"оправи нещата\". Да, същият човек, който се отказа от златна гъска, за да не съобразява вече със същите тези очаквания да \"оправи нещата\". И постъпи умно. Отдръпна се настрана от творението си и каза както на Disney, така и на феновете \"правете каквото искате\" - с всичките позитивни и негативни последствия от това. Но в крайна сметка да е жив и здрав. Все пак е Създателят. Греховете му са простени. Вече има други хора, които да съдим. \" \" \" \"  ", "date": "2019.05.15", "title": "Когато Силата спря да бъде с Джордж Лукас"}
