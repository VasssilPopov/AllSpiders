{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374117-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B0%D0%BD%D1%8A%D1%87%D0%BD%D0%BE%D1%82%D0%BE-%D0%BE%D0%B1%D0%BB%D0%B0%D0%B3%D0%B0%D0%BD%D0%B5-%D0%B2-%D0%B3%D1%8A%D1%80%D1%86%D0%B8%D1%8F", "text": "Правителството в Атина обмисля да промени данъчното облагане върху недвижимите имоти. Планира се увеличаване на данъците на скъпите и премахване на облагането върху малките и евтини къщи, вили и парцели. Не е фиксирано все още в какви рамки като стойности се определя категорията на даден имот, поради сриването на пазара и необходимост първо да се актуализират цените на недвижимото имущество, съобщават от финансовото министерство. Това ще е голямо облекчение за гърци и чужденци, които притежават малки имоти и сега плащат високи данъци за тях. Агенциите за недвижими имоти очакват раздвижване на пазара, като ниските данъци ще привлекат купувачи за малките имоти. Специалистите дори очакват да се засили интересът към ваканционните жилища и вили, още преди законът да бъде гласуван в парламента.", "date": "2017.10.20", "title": "Промени в данъчното облагане в Гърция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374118-%D0%BD%D0%BE%D0%B2-%D0%B7%D0%B0%D0%BA%D0%BE%D0%BD-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%B2-%D1%81%D1%8A%D1%80%D0%B1%D0%B8%D1%8F", "text": "Нов закон за движение по пътищата влиза в сила в Сърбия, като предвижда намаляване на позволените 0,3 промила алкохол в кръвта на водача до 0,2 промила. Съседната държава намалява някои глоби, увеличава други и обръща специално внимание на младите водачи - тези със стаж под 2 години. Временно разрешение за управление на автомобил ще се дава за шофьорите със стаж до две години или до навършване на 21 години за тези, които са взели книжка преди 19 години. По-младите от 18 години могат да шофират до навършване на пълнолетие само заедно със спътник, който има поне 5-годишен стаж. За младите водачи максималните лимити за скорост са 110 км/ч по магистрала и 90 км/час по извънградските пътища, а в останалите случаи - до 90% от лимита. Те нямат право да управляват автомобили с мощност от 109 конски сили. Санкцията е глоба от 20 000 до 30 000 динара (1 динар е 1,6 ст.) или 30 дни затвор. Не им е позволено да шофират от 23 ч. вечерта до 6 ч сутринта, както и да возят повече от 3 пътници. Мотоциклети, пътни машини и трактори могат да пресичат непрекъснатата пътна линия, предвиждат промените. Намалява се глобата за каране в аварийната лента на пътищата - от 100 000-120 000 динара, 8 месеца без книжка и отнемане на 14 контролни точки, тя става от 20 000 до 40 000 динара, 3 месеца забрана за шофиране и отнемане на 6 точки.", "date": "2017.10.20", "title": "Нов закон за движение в Сърбия"}
{"url": "http://www.classa.bg/%D1%81%D0%B2%D1%8F%D1%82/item/374110-%D0%BA%D0%B8%D1%80%D0%BA%D1%83%D0%BA-%D1%81%D0%BB%D0%B5%D0%B4-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%80%D0%B0%D0%BA%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "След като иракската армия завзе северния кюрдски град Киркук, Багдад заяви, че кюрдската независимост е \"нещо от миналото.\" От своя страна президентът на автономния район на иракски Кюрдистан Масуд Барзани заяви, че усилията за независимост не са напразни. Лидерите от двете страни обаче призоваха за \"мирно решение\" на тази криза. Тази седмица иракските войски поеха отново контрол над няколко ключови позиции, в които доминира кюрдската милиция Пешмерга в петролната провинция Киркук. Това стана само две седмици, след като гласоподавателите подкрепиха независимостта на иракски Кюрдистан на референдум, обявен за незаконен от правителството на Ирак,. Масуд Барзани заяви, че гласът за независимостта на Кюрдистан „няма да се загуби никога и рано или късно регионът ще постигне свещената си цел.\" От своя страна иракският премиер Хайдер ал Абади призова за диалог с кюрдските лидери \"съгласно Конституцията\". Въпреки това, иракският лидер осъди референдума за кюрдска независимост, като каза \"той се превръща в нещо от миналото.\" В същото време, Агенцията за миграция на ООН изчислява, че 61000 души са избягали от Киркук и околностите му в последните 48 часа и най-много са се отправи на север и на изток към провинциите на Ербил и Сулеймания. Генералният секретар на ООН Антониу Гутериш, призова \"всички страни да гарантират, че цивилните граждани са защитени и могат да напуснат засегнатите райони, ако желаят.\" Пентагонът отново потвърди, че подкрепя \"единен Ирак\" и страните трябва да \"избягват ескалиращи действия, които отвличат вниманието от борбата срещу Ислямска държава и подкопават стабилността в Ирак \". Всъщност, точно след като иракското правителство възвърна контрола над някои ключови инфраструктури в провинцията, членове на терористичната групировка нападнаха две села северозападно от град Киркук.", "date": "2017.10.20", "title": "Киркук след влизането на иракската армия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374112-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D0%B0%D0%B4%D0%B0%D0%BB%D0%BA%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B0-%D1%80%D0%B5%D0%BA%D0%BB%D0%B0%D0%BC%D0%B0-%D0%B2-%D1%80%D1%83%D1%81%D0%B8%D1%8F", "text": "На руския пазар не е нужно да се рекламира нещо, което и без това носим в гените си. Българският бизнес трябва само да се запознае с възможностите за работа в Русия и да има информация за пазарните ниши. Това заяви в интервю за БГНЕС Владимир Падалко, вицепрезидент на Търговско-промишлената палата на Руската Федерация. Агенция  \r\n    публикува пълния текст на интервюто: БГНЕС: Г-н Падалко, България и Русия са черноморски държави и са обречени на сътрудничество. Какво може да се направи за подобряването на това сътрудничество?  \r\n    В хода на Българо-руския инвестиционен форум на 18 и 19 октомври в София, който е среща на бизнеса от двете страни, прозвуча едно число: през 2013 г., според българската статистика, нашият стокообмен е бил 7 милиарда долара. \r\n   Доколкото знаем, целият стокообмен на България с всички страни възлиза на около 40 милиарда долара. 7 милиарда на този фон е едно добро число, ако гледаме в процентно отношение. Към днешна дата Русия се намира на 3-4 място сред търговските партньори на България. Нашият потенциал е огромен.  \r\n   Дори и с оглед на контрасанкциите, въведени от Русия спрямо някои стоки, имаме големи възможности за съвместна работа. Това, което трябва да се направи, е единствено да се подкрепи желанието на бизнеса с правителствени гаранции, че властите няма да му обърнат гръб. В момента се решава въпросът за пускането в експлоатация на съвместен завод за сглобяване на трактори в България, намиращ се на около 50 км от София. Това е голямо предприятие. И руската, и българската страна в някаква степен рискуват, защото ще вложат пари.  \r\n   Руснаците ще доставят комплектните части, ще ги сертифицират според българското законодателство, а с излизането на европейския пазар ще са необходими още повече пари. Независимо от всичко, което се говори, че тракторите са примитивни машини, това днес не е така – става дума за високотехнологичен продукт. Към съвременния трактор трябва да се отнасяме като към космически кораб.  \r\n   Друга руска компания води преговори за производство на трисалови ремаркета, които могат да издържат всякакво натоварване. Компаниите, които искат да произвеждат, се нуждаят от подкрепа. Те се нуждаят на първо място от това държавата да не променя правилата на играта. На второ, държавата да дава възможност и да осигурява дори и минимален пазар за продажба на съответната продукция. \r\n   Държавата трябва да има някаква отговорност за пазара, където ще се продава съответната продукция. На трето място е финансирането. Но финансиране, което да не е обременително за бизнеса. Не може държавата да разполага с пари и да кредитира бизнеса при високи лихви. Това не е правилно. По тази причина бихме желали достъпът до кредити да бъде разумен, за да може и бизнесът да знае как да връща тези заеми. Ако тези три неща се осъществят, тогава ще има резултати. \r\n    И българският, и руският бизнес се нуждае от финансова подкрепа – например, евтини кредити. Как стои този въпрос?  \r\n    Бих разширил въпроса. Не искам да кажа, че ние нямаме пари. Да допуснем, че съм предприемач.  \r\n   В Русия в момента имаме 6 милиона юридически лица, т.е. 6 милиона предприемачи. С внос-износ се занимават много малък брой – 12 000 устойчиви, добри и сериозни, които работят всеки ден. Когато общуваш с тях, те заявяват: имаме пари. Те се нуждаят от това оборотът на парите им да е бърз. Когато потърсят услугите на дадена банка, тя да ги кредитира при нормални лихви – 4-6%, но не да им искат пълен депозит за обслужването на сделката. Когато се нуждаеш от 100 000 долара, да не ти казват първо внеси 100 000, а след това ще ти ги отпуснем. Трябва да се разруши стената между банките и бизнеса. \r\n    Бизнесът е създал банковата система, тъй като тя е инструмент, който да ни обслужва. Банките трябва да се радват, че бизнесът съществува и отива при тях. Нашите пари са вложени там и задачата на банките е добре да ги управляват и да ни ги върнат с лихвите. А сега се получава обратното, ние отиваме с парите си в банките и им се кланяме. \r\n    Отбелязахте огромния потенциал на нашите отношения. Българският бизнес винаги е гледал на Русия като много перспективен пазар. Какво може да се направи, за да се облекчи достъпът на нашите стоки до вашия пазар?  \r\n   Владимир Падалко: На руския пазар българските стоки не се нуждаят от допълнителна реклама. У нас не трябва да се рекламира това, което и без това носим в гените си. Това, което трябва да се направи, е бизнесът по по-подходящ начин да бъде запознат с възможностите за работа в Русия, да получи елементарна информация за съществуващите пазарни ниши. Разполагаме с достатъчно голям брой инструменти, с помощта на които може да се излезе на руския пазар, включително и Българо-руската търговско-промишлена палата. \r\n    Имаме много инструменти, а предприемачите не знаят как да се възползват от тях. Много често те задават въпроса: какво им дава търговско-промишлената палата /ТПП/. Ако не знаете какво е търговско-промишлена палата, тогава вие няма как да правите бизнес в Русия, дори не можете да продадете най-елементарните стоки у нас. Защото сертификат за произход на дадената стока трябва да вземете от ТПП.  \r\n   Първичната информация, в кой град и в кой търговски център ще бъдете приет, също трябва да вземете от ТПП. Къде можете да отидете да вземете евтин кредит – ТПП ще ви каже. В крайна сметка, когато с вас се случи беда и имате право на едно телефонно позвъняване, вие като предприемач можете да се обърнете именно към ТПП.  \r\n   Тя ще ви изпрати квалифициран юрист и ще ви каже какво да направите, за да излезете от ситуацията. Членството ви в нея струва само 100 евро годишно, но получавате надеждна защита на правата си. Можем да помогнем и при преодоляването на визовите проблеми. Ако сте бизнесмен и искате да правите бизнес у нас, издават ви виза за 1 година. Това обаче е малко като време, 1 година преминава като един ден.  \r\n   Ако замина на работа в чужбина, ще ми е необходима виза поне за 3 години. И тук отново може да ви помогне Българо-руската търговско-промишлена палата, която ще реши всичките ви въпроси. В момента стоките, които България традиционно произвежда, имат достъп до руския пазар. Само трябва да ги знаеш, трябва да работиш в този сектор и задължително да се опираш на партньорите в Русия.  \r\n   Ако някой ви каже, че ще дойде сам в Русия и ще работи там, това не е истина. Също както и руснак не може да дойде в България и да работи сам тук, защото е достатъчно успял или богат. Без стратегически партньор бизнесът няма да се получи. Първото условие е да разполагаш с информация. Второто – със стратегически партньор. Третото – е иновацията. Не трябва да стъпваш на пазара на друга страна, ако нямаш продукт, в който да има нещо специфично.  \r\n    През последните години сме свидетели на големи промени в световен мащаб, ние трябва да търсим нови и перспективни пазарни ниши. Според вас, кои са новите възможности за работа?  \r\n    С голямо уважение се отнасям към Евросъюза. Обединението, отсъствието на граници, свободното движение на хора и стоки е велико постижение, то трябва да бъде запазено. В момента в Русия правим нещо подобно. На първия етап 5 страни, сред които Русия, Беларус, Казахстан, Армения и Киргизстан, създаваме Евразийския икономически съюз.  \r\n   От следващата година ние ще имаме единен митнически кодекс. Това ще облекчи живота на хората и бизнеса. Процесите на интеграция текат, но те не могат да са бързи. Може би ние няма да ги видим завършили, но нашите деца и внуци със сигурност ще съберат плодовете им.  \r\n   Един от въпросите, който вълнува европейските предприемачи, е как могат да правят бизнес в Евразийския икономически съюз. Ако вие правите бизнес в една от посочените по-горе страни, вие автоматично ще имате достъп до пазара на всичките пет държави-членки. Вече няма да се нуждаете от допълнителни сертификати и друга бумащина. Например, имате партньор в Беларус, който купува от вас консервирани плодове. Сега той вече ще има възможност да изнася продукцията ви във всичките пет страни. \r\n   Той няма нужда да изразходва каквито и да било други допълнителни ресурси. Новият митнически кодекс, който влиза в сила от следващата година, облекчава живота, увеличава скоростта на движение на стоките, дава допълнителни гаранции и ни защитава. Той е от полза за развитието. \r\n", "date": "2017.10.20", "title": "Владимир Падалко: България не се нуждае от допълнителна реклама в Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374113-%D0%B1%D0%B5%D0%B0%D1%82%D0%B0-%D1%88%D0%B8%D0%B4%D0%BB%D0%BE-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Изграждането на газопровода \"Северен поток-2\" запстрашава енергийната сигурност на Европа, заяви полският премиер Беата Шидло в Брюксел, където се провежда срещата на върха на ЕС. \"Продължаването на тази инвестиция заплашва не само енергийната независимост на цяла Централна и Източна Европа, но и подкопава енергийната сигурност на целия регион\", каза Шидло.     Руският президент Владимир Путин по-рано в четвъртък заяви, че се опитват да попречат на Русия да прокара нови енергийни трасета - \"Южен\" и \"Северен поток\", макар че диверсификацията на доставките на газ е икономически ефективна, полезна за Европа и служи за укрепване на сигурността.    Проектът \"Северен поток-2\" предвижда изграждането на две тръби с общ капацитет до 55 милиарда кубически метра газ годишно от руското крайбрежие на Балтийско море до Германия. Планира се новият газопровод да бъде построен успоредно със \"Северен поток\".    Срещу проекта се обявяват редица страни, по-специално Украйна, които се страхуват от загуба на приходи от транзита на руски газ, както и САЩ, които имат амбициозни планове да изнасят за Европа свой втечнен газ. /РИА Новости", "date": "2017.10.20", "title": "Беата Шидло: \"Северен поток-2\" застрашава енергийната сигурност на Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374114-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D0%BB-%D0%B4%D0%B0%D0%BD%D1%8A%D1%87%D0%B5%D0%BD-%D1%88%D0%B5%D1%84,-%D1%87%D0%B5-%D0%B5-%D0%B2-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%BA%D0%B0-%E2%80%9D%D1%85%D0%B8%D0%B5%D0%BD%D0%B8%E2%80%9D", "text": "Прокуратурата и ДАНС прикриват пловдивски магистрат, изнесъл информация от суперскандална разработка „Хиени”, с която Фрог нюз разполага. Въпросната разработка е срещу бившия шеф на НАП Пловдив Николай Брънчев. Любопитното е, че след като беше махнат от високия пост, наскоро съдът го върна.   Документи на ДАНС сочат как през 2013 г. прокурор от Окръжна прокуратура Пловдив е изнесъл и дал секретна информация на бившия шеф на данъчната служба в града Николай Брънчев, който по това време бил „оперативно интересно лице” в разбаботка \"Хиени\"  на агентите от родното ФБР. Службата предоставила шокиращите данни за \"къртицата\"  на главния прокурор Сотир Цацаров. До този момент няма никаква реакция. Издайникът от  средите на държавното обвинение продължава да работи без каквито и да е последствия.  На този етап Фрог нюз ще спести името на магистрата, за когото от ДАНС пишат: „Има придобити данни за извършени престъпления”.  Според сигнала до Цацаров всичко започва с проблемите на ексшефа на НАП-Пловдив Николай Брънчев, който след като го махат от високия пост през 2009 г., се връща на високата позиция след съдебно решение. Брънчев, обаче не може да седне в началническото кресло, тъй като ДАНС и ДКСИ му отказват достъп до класифицирана информация. Причината- срещу него е образувано следствено дело за декларация с невярно съдържание. Според службите, той „забравил” да декларира 200 000 лева, вложени в имоти и високодоходен инвестиционен фонд, чиито произход е неясен. Вълненията на Брънчев, породени от тези събития, както и трескавите му опити за спасение са документирани със специални разузнавателни средства. Така е регистрирано и появяването на спасителя му – пловдивския прокурор.   Магистратът на драго сърце се заема да  помага на приятеля си. Подсказва, че ядовете му идват от ДАНС. Разкрива му събраната от службата информация, голяма част от която е класифицирана и за нищо на света не трябва да се разгласява.  Нещо повече-дава му ценни съвети как да се справи с проблемите. Агентите от родното ФБР установяват, че прокурорът дори „съветва” разследващия как да действа по казуса с Брънчев, така че да го изкара чист като сълза. Залогът за Брънчев беше голям, признаха пред Фрог агентите, ангажирани с разкриване на корупция по високите етажи на властта. „Можеше да се стигне д присъда, действия от страна на КОНПИ и т. н”, допуснаха те. В момента папките със сензационните разкрития от разработката „Хиени” отлежават на нечие бюро в ДАНС и прокуратурата. Прокурорът си действа, а бившият шеф на НАП-Пловдив Николай Брънчев пък е възстановен на работа за пети път от съда.   Фрог за първи път публикува части от разработката. На този етап сме заличили имената на други  замесени лица, които не са случайни хора,  както и личните им данни. Медията ни публикува преди време  информация, че при идването на власт на правителството на Пламен Орешарски, десетки разработки от ГДБОП, уличаващи прокурори и съдии в корупция, отиват на бюрото на главния прокурор Сотир Цацаров. Твърди се, че в момента някои от въпросните магистрати, хванати в крачка,  правят завидна кариера.  ОТНОСНО: Резултати от работата по ДОР „Хиена” и необходимост от провеждане на допълнителни оперативно-издирвателни мероприятия.                         ДОР “Хиена”, рег. №                   . е открито на: Николай  Бориславов Брънчев, ЕГН                                , български гражданин, с окраска „Защита на класифицираната информация” и „Финансова сигурност”.                                                                        са придобити оперативни данни за корупционни действия и „пране” на пари, извършени от обекта, както следва: В периода 2007 – 2008г., в качеството си на Директор в ТД на НАП – Пловдив, Николай Брънчев е извършва действия по служба, в резултат на които неправомерно е възстановено и е избегнато плащането на ДДС в особено големи размери – над 13 000 000 лв. от установени юридически лица. По оперативни данни, за действията си Брънчев е получава неследваща се парична сума в размер на 200 000 лв. Образуваното по случая досъдебно производство в Окръжна прокуратура-Пловдив приключва с обвинителен акт срещу собствениците на фирмите. На служителите на ТД НАП-Пловдив, извършили проверките и издали актове за възстановяване на ДДС /8 822 683 лева./, не са повдигнати обвинения, тъй като деянията са извършени преди 01.07.2008 год., поради което се амнистират на основание чл.1 ал.1 на Закона за амнистия от 01.04.2009 г. /Д.В. бр.26/2009 год./.                                             Паричните средства, получавани за извършените престъпления по служба, Брънчев влага в закупуване на недвижими имоти в гр. Пловдив, гр. София, гр. Кула, обл. Видинска, Велинград и във фондове с висока доходност, а именно:                           На 04.08.2008г. в качеството си на упълномощено лице от своите родители, закупува офис, сутерен, гараж и два апартамента, находящи се в гр. Пловдив, ЖК „Тракия” /за 130 000 лв./ В периода 2001г.- 2011г. закупува два апартамента в гр. София, два апартамента в гр. Велинград /на стойност 51 480 лв. платени в брой/, ½ идеална част от апартамент в гр. Пловдив /за 60 000 лв./ и парцели, ведно с построените в тях сгради в гр. Кула, обл. Видинска. Повечето от имотите се водят на родителите и сестра му.                         Придобити са и копия на документи, свързани с осъществена от Николай Брънчев инвестиция (капиталовложение) във високодоходни фондове, със седалища на управление в гр.София.  Стойността на инвестицията към 09.01.2008г. е 219 445лв. и 60 270.65 щ.долара. Реализиран доход за периода 15.12.2005г.- 09.01.2008г. е 56 342 лв. и 23 065.90 щ.долара. Брънчев, в качеството си на държавен служител, умишлено не декларира тези парични суми, тъй като не може да докаже техният произход.                Брънчев извършва и незаконна банкова дейност, предоставяйки парични заеми на ФЛ и ЮЛ, като при отпускането им и събирането на дължимите суми с лихвите Брънчев ползва „услугите” на лице от криминалния контингент - установено.                       С действията си лицето осъществява престъпления по чл.253, ал.3,т.1/предложение първо/, т.2 и т.3, вр. с чл. 304б, ал.1 и чл.252, ал.2 от НК.                     Придобитата                                 информация за противоправната дейност на обекта на ДОР “Хиена” е от оперативни източници на                         , данни от прилагането на СРС по издадени Разрешения на Пловдивски окръжен съд по досъдебно производство №515/12г. Информацията е с висока степен на достоверност. Базирана е и на данни от извършвано разширено проучване за издаване на достъп до класифицирана информация на лицето в ТДНС – Пловдив, от водено ДОО в ТДНС – Пловдив, и извършени процесуално следствени действия в хода на досъдебно производство №515/12г.   Извършваната противоправна дейност от Николай Брънчев нанася щети в особено големи размери на бюджета на страната. Тези форми на престъпност имат съществен деструктивен ефект върху икономиката, благосъстоянието и интересите на гражданите                        Николай  Бориславов Брънчев, ЕГН                    , роден в гр. Лом,  български гражданин, адресно регистриран в гр.Пловдив живущ в гр. Пловдив,                                 . Директор на ТДНАП – Пловдив до 25.02.2013 г. Висше образование, неосъждан, разведен, с две деца. Членува в Сдружение „Ротари клуб Пълдин”, ЕИК:115754078, със седалище гр.Пловдив, ул.”Капитан Райчо” №2, х-л ”Тримонциум”. Ползва МТН 0887331890, регистриран на НАП – Пловдив, 0895181117, регистриран на името на лицето, ...... и стационарен телефонен номер: ...... Лицето има регистрирани МПС на негово име – лек автомобил марка „Фолксваген”, модел „Бора”, ДР№                     и управлява лек автомобил марка”СЕАТ”, модел „Ибиза”, ДР№                  . Поддържа контакти  с лицата:                         В хода на експлоатирано СРС се установи, че Директорът на ТДНАП-Пловдив - Николай Брънчев, вследствие на получения отказ за достъп до класифицирана информация, активизира своите близки връзки от политическите и бизнес среди, с цел чрез тяхното съдействие и влияние да не бъде издаден акт за неговото уволнение. Въпреки това обаче в края на месец февруари 2013 г. е издадена заповед за освобождаването му от Изпълнителния директор на НАП, която в момента се обжалва.                         При експлоатацията на СРС е получена и информация за най-близките връзки на Николай Брънчев сред служителите на НАП.  Установени са множество контакти и срещи с                                                      по искане на Брънчев оказва влияние върху данъчни служители с цел намаляване на констатирани данъчни задължения в особено големи размери на търговски дружества. Други близки връзки на Брънчев са   Получени са и данни за осъществени срещи и разговори от Брънчев със собственици на следните търговски дружества:   От характера на разговорите може да се направи извод, че собствениците  търсят „съдействие” във връзка с извършвани от приходната администрация проверки и ревизии, а именно – Николай Брънчев, чрез оказване на влияние върху своите подчинени да „въздейства” върху обективността на тяхната работа, като вследствие на така извършената „услуга” същият ще получи неследваща се облага от собственика на проверяваното дружество.   След освобождаването му от длъжност, поддържаните от Брънчев близки контакти с установените служители на НАП, системно се използват и за неправомерно придобиване на служебна информация от системите на НАП с цел продължаване на описаните корупционни практики. В тази връзка са придобити данни за проявен интерес от страна на Брънчев към декларираните в НАП данни за дейността на дружествата                         Придобитата информация за предстоящо плащане от Николай Брънчев на втора парична вноска в размер на 12 000 лв. за имоти в жилищни кооперации в гр. Пловдив потвърждават данните, че той е реалния собственик на въпросните апартаменти, офис и гаражи, а не родителите му, на които се водят недвижимите имоти.                        Установено е също така, че в периода 01.02-13.03.2013 г. Николай Брънчев се намира в отпуск по болест, като данните сочат, че д-р           отказва да издаде болничен лист на лицето, поради липса на заболяване. Впоследствие със „съдействието” на д-р                                            , на Брънчев е издаден болничен лист за заболяване, от което не страда.     Може обосновано да се твърди, че издаденият официален документ е с невярно съдържание, което се потвърждава и от осъществените от Брънчев срещи, пътувания, спортни занимания и шестдневна почивка в зимен курорт по време на отпуска по болест.", "date": "2017.10.20", "title": "Прокурор предупредил данъчен шеф, че е в разработка ”Хиени”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374115-%D1%86%D0%B0%D1%87%D0%B5%D0%B2%D0%B0-%D0%B8%D1%81%D0%BA%D0%B0-%D0%BF%D0%B0%D1%80%D0%B8-%D0%B7%D0%B0-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5", "text": "Министърът на правосъдието Цецка Цачева поиска от депутатите в правната комисия в НС да подкрепят в пленарна зала по-голям бюджет за охранителите в затворите. Тя допълни, че има диалог с министъра на финансите, но все пак очаква подкрепа и от депутатите, за да бъдат актуализирани заплатите на надзирателите и работещите в Съдебна охрана. В понеделник министърът има среща със затворническия сидникат. Три фирми са участвали в търга за електронни гривни, с които да бъдат проследявани обвинени лица, каза Цецка Цачева. Тя уточни, че една фирма е класирна, а другите две обжалват процедурата.", "date": "2017.10.20", "title": "Цачева иска пари за надзирателите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374116-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5", "text": "КНСБ категорично възрази срещу намерението на държавата да намали на 50 процента обезщетението за болничните през първите три дни, които плаща работодателят. Това обяви лидерът на синдиката Пламен Димитров. За нас проблемите, които са констатирани, които ние не отричаме, болничните фалшиви, това го виждаме, всички знаем, че трябва да бъде коригирано, но не през намаляване на правата на хората. Има административни механизми, има наказания, които могат да бъдат задействани, а не през намаляване на правата, заяви Димитров. По-рано беше оповестен проектобюджетът на Държавното обществено осигуряване. Той предвижда още - майчинските след първата година вече да бъдат 380 лева, вместо 340 лева, както е сега. Пламен Димитров допълни, че увеличаването на 12 месеца на срока, в който трябва да са правени осигуровки за безработица, за да се получава обезщетение, ощетява сезонните работници. Като стъпка в правилна посока, но твърде недостатъчна, определят от КНСБ повишението от 7.20 лв. на 9 лева минималното дневно обезщетение за безработица. То трябва да е 60 процента от минималната заплата. Всяко обезщетение за безработица трябва да бъде свързано с дохода, върху който са правени вноските. Той очевидно не може да бъде под минималната заплата. Минималното обезщетение би трябвало да бъде над 300 лева, а не 190 лева, колкото се получава с деветте лева, смята Пламен Димитров.", "date": "2017.10.20", "title": "Синдикатите скочиха срещу намаляване на болничните"}
{"url": "http://www.classa.bg/%D1%81%D0%B2%D1%8F%D1%82/item/374108-%D0%B7%D0%B0-%D0%BA%D0%B0%D0%BA%D0%B2%D0%BE-%D0%BE%D0%B1%D0%B0%D0%BC%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%B1%D1%83%D1%82%D0%BE%D0%BD-%D0%B2-%D0%BE%D0%B2%D0%B0%D0%BB%D0%BD%D0%B8%D1%8F-%D0%BA%D0%B0%D0%B1%D0%B8%D0%BD%D0%B5%D1%82", "text": "Бившият американски президент Барак Обама използвал известния червен бутон, инсталиран в Овалния кабинет, за да поръчва чай, разкрива британският милиардер Ричард Брансън в автобиографичната си книга. \"Когато се спряхме на тръгване, видях червените бутони на бюрото му\", казва Брансън в един откъс от книгата \"The Washington Examiner\". \"Обама видя, че ги гледам и каза: Те са били поставени там за спешни случаи, но сега ги използвам, за да поръчам чай за гостите си \". Според медиите, Брансън, собственик на Virgin Group, е имал близки и лични отношения с бившия президент. Заедно с неговата съпруга Мишел, Обама е прекарал няколко дни с Брансън на британските Вирджински острови през януари, след като бившият президент напуснал Белия дом. През април беше разкрито, че настоящият обитател на Белия дом, Доналд Тръмп, използва червения бутон, поставен на бюрото, за да поръча Кока Кола.", "date": "2017.10.20", "title": "За какво Обама използва червения бутон в Овалния кабинет"}
{"url": "http://www.classa.bg/%D1%81%D0%B2%D1%8F%D1%82/item/374109-%D0%BE%D0%BF%D0%B0%D1%81%D0%BD%D0%BE-%D0%B3%D0%B5%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%BD%D0%B0-%D0%BF%D0%BE%D0%BB%D0%B8%D0%B3%D0%BE%D0%BD%D0%B0-%D0%B7%D0%B0-%D1%8F%D0%B4%D1%80%D0%B5%D0%BD%D0%B8-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D1%8F-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Изследователската група „38 Север\" предупреди, че Пунгйе-ри, мястото, където Северна Корея извършва ядрени тестове, може да пострада от геоложкото състояние, известно като Синдром на Уморената планина, след последния тест, съобщава Yahoo News. Това геологично състояние произтича от въздействието на подземни ядрени експлозии върху околните скали, които се разрушават в голям мащаб и стават все по-пропускливи. Според изследователите, последните пет теста са проведени под планината Мантап. След последния тест, проведен миналия септември, в района бяха записани три малки земетресения. Районът, засегнат от този тест, потенциално се простира до 1,4 километра от точката на детонация. От друга страна, позовавайки се на американските ядрени опити в Невада, групата посочва, че \"такива трусове след тестовете не са нещо необичайно\" при продължаващите ядрени взривове, извършвани в Пунгйе-ри.", "date": "2017.10.20", "title": "Опасно геологично състояние на полигона за ядрени изпитания на Северна Корея"}
{"url": "http://www.classa.bg/%D1%81%D0%B2%D1%8F%D1%82/item/374106-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%BA%D1%80%D0%B0%D1%8F-%D0%BD%D0%B0-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D0%B0", "text": "Ако антибиотиците загубят своята ефективност, ще дойде \"краят на съвременната медицина\", предупреди главният медицински съветник на Обединеното кралство Сали Дейвис, по време на конференция в Берлин, Германия. Британската специалистка предупреди, че нарастващата резистентност към антибиотиците може да направи техниките за трансплантация нещо от миналото, а основните хирургични интервенции - твърде рискови. \"Ако не предприемем действия сега, наистина ще се изправим пред ужасяващ пост-антибиотичен апокалипсис\", каза Дейвис. Основният проблем е, че \"твърде много хора приемат антибиотици, от които не се нуждаят\", коментира The Telegraph. В подкрепа на тревогите си, говорителката на Официалния здравен кабинет в Англия заяви, че антибиотиците в Обединеното кралство не са необходими в един от четири случая, когато такива лекарства са предписани. Ако използвате антибиотици за да се отървете бързо от настинка или вирус, тези лекарства могат да ви изиграят лоша шега, когато наистина трябва да ги приемате, тъй като те ще бъдат неефикасни. Според данни от доклада за антимикробната резистентност от 2016 г. (Преглед на антимикробната резистентност), всяка година 700 000 души умират от резистентни към наркотици инфекции. Смята се, че при отсъствието на политики за предотвратяване на растежа на антимикробната резистентност тази цифра ще нарасне и до 2050 г. всяка година в света ще има 10 милиона души, които ще загубят живота си по тази причина. \"Ние не искаме пациентите да мислят, че лекарите са неспособни\", добави Дейвис. \"Изследванията показват, че често се мисли, че лекарите се опитват да спестят пари, когато в действителност това, което те се опитват е да запазят лекарствата, за да работят, когато това наистина е необходимо\", каза тя.", "date": "2017.10.20", "title": "Предупреждават за \"края на съвременната медицина\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374111-%D1%86%D0%B0%D1%87%D0%B5%D0%B2%D0%B0-%D1%81%D0%B2%D0%B8%D0%BA%D0%B2%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%B7%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0", "text": "Правосъдният министър Цецка Цачева свиква извънредно заседание на Съвета за реформа в съдебната система.   Ще бъде обсъден проектът за промените в Закона за съдебната власт.    Вероятно ще бъде създадена работна група, която да промени изискванията за получаване на висше образование по право.   По време на служебния кабинет Герджиков беше предложено право вече да се учи само редовно, за да получават студентите задълбочена професионална подготовка.", "date": "2017.10.20", "title": "Цачева свиква заседание за съдебната реформа"}
{"url": "http://www.classa.bg/%D1%81%D0%B2%D1%8F%D1%82/item/374107-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D0%B5-%D0%B8%D0%BC%D0%B0%D0%BB%D0%B0-%D0%BF%D1%8A%D0%BD%D0%BA-%D0%BF%D0%B5%D1%80%D0%B8%D0%BE%D0%B4", "text": "Иванка Тръмп, дъщерята на президента Доналд Тръмп и президентски политически съветник, заяви, че е преминала през \"пънк фаза\" по време на юношеството си, съобщава списание \"New York Magazine\". Изповедта се появява в мемоарите на първата жена на президента - Ивана Тръмп, озаглавена \"Rising Trump\". В книгата, публикувана на 10 октомври, Иванка дава подробности за личния си живот. \"По време на пънк етапа ми, през деветдесетте години, наистина следвах групата Nirvana. Моето обекло се състоеше от памучни ризи и скъсани дънки. Един ден след училище, аз боядисах косата си синя\", пише най-голямата дъщеря на сегашния ръководител на Белият дом. С разпространението на тези думи, социалните мрежи се превърнаха в море от постове и подигравки срещу младата президентска съветничка. Много потребители на Twitter посочиха, че носенето на \"разкъсани дънки\" или \"фланелени ризи\" не означава да бъдеш пънк или бунтовник. Някои оспориха коментарите й, като показаха снимки на Иванка в тийнейджърските й години. Други посочиха очевидното й невежество относно различията между жанровете \"пънк\" и \"гръндж\".", "date": "2017.10.20", "title": "Иванка Тръмп е имала \"пънк период\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374099-%D0%BF%D0%B5%D1%82-%D0%BF%D1%80%D0%B8%D1%87%D0%B8%D0%BD%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D0%B4%D0%B0-%D1%81%D0%BB%D0%B5%D0%B4%D1%8F%D1%82-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%8F-%D0%BA%D0%BE%D0%BD%D0%B3%D1%80%D0%B5%D1%81-%D0%B2-%D0%BA%D0%B8%D1%82%D0%B0%D0%B9", "text": "          Инвеститорите не могат да си позволят да пренебрегнат този месец националния партиен конгрес в Китай (започнал вчера - бел. прев.), на който се очаква президентът Си Цзинпин да затегне юздите на втората по големина икономическа сила в света.   Организиран на всеки пет години, форумът определя новия състав на Китайската комунистическа партия (ККП) и ще довърши процес на политическа консолидация, който върви от години.   “Всеки инвеститор трябва да има мнение за Китай, той е пословичният посредник в глобалната икономика. Китай дава насоки”, казва Брендън Ахърн, главен инвестиционен директор на Kraneshares, която създава търгувани на борса фондове, предлагащи вложения в Китай. Ето пет неща, които инвеститорите трябва да вземат под внимание:", "date": "2017.10.20", "title": "Пет причини инвеститорите да следят партийния конгрес в Китай"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/374100-%D1%83%D1%80%D0%BE%D1%86%D0%B8-%D0%BF%D0%BE-%E2%80%9E%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%BD%D0%B0%D1%87%D0%B8%D0%BD%D0%B0%D0%B5%D1%89%D0%B8%E2%80%9D-%D0%BE%D1%82-%D0%B2%D0%B5%D1%81%D0%B5%D0%BB%D0%B8%D0%BD%D0%B0-%D1%81%D0%B5%D0%B4%D0%BB%D0%B0%D1%80%D1%81%D0%BA%D0%B0", "text": "        След успеха на психологическия роман „Кладенецът” този октомври Веселина Седларска ще ви изненада с пъстър букет от портрети и истории, всяка от които илюстрира многоликия и понякога неподдаващ се на обяснения свят на българина.   „България за начинаещи. Джаз от сюжети и портрети” (Сиела) е кратък сборник с най-смешните и най-тъжните познати или неразказвани досега случки от журналистическата кариера на Веселина. С присъщото си тънко чувство за хумор тя отвежда читателя по криволичещите пътеки на българското минало и настояще, за да го запознае с множество странни, но истински сюжети.     В 224 страници „България за начинаещи. Джаз от сюжети и портрети” побира мигове мълчания и смели редове, горчива ирония и човеколюбие. Разказите на Седларска са откровения за експлозиите на сърцето в прегръдките на творческото съучастие и публицистичната упоритост. В тях оживяват селца, останали непроменени с десетилетия, спомени за журналистиката в късния социализъм и зората на демокрацията, а гласовете на ексцентричните деца на прехода и чужденци, за пръв път озовали се на българска земя, се вплитат в красива плетеница от сюжети.   Преливайки от разказ в разказа, без да следва стриктни правила, „България за начинаещи” се превръща в авангардно литературно изпълнение, в чиято мелодия зазвучава цялата народопсихология на българина, но в никакъв случай на цената на достоверността или непременната сензация.   Сборникът ще бъде представен на 31 октомври от 18:30 ч. в Национална библиотека „Св. Св. Кирил и Методий”, където автор, Любомир Дилов-син и Захари Карабашлиев ще отворят кутията на … Веселина и ще си поговорят за българската журналистика, която се променя също толкова бързо, колкото динамично се развива и обществото ни.   Веселина Седларска е журналистка с дългогодишен опит в медии като „Труд”, „Стандарт”, „Тема”, а в момента пише за сайтовете „Клуб Z” и „Редута”. Автор е на книги с публицистика и на романа „Кладенецът.  Следва откъс от книгата.   Тази дума е с променливо значение. Сега, почти трийсет години по-късно, дисидент означава човек, който отказва да се превърне в простак. Такъв човек обикновено е все още начинаещ в урока по   Павлина е моя приятелка, но не затова я ценя, а обратното – ценя я и затова е моя приятелка. Тя е почти сляпа. Има в детството ѝ някаква случка, към която никога не съм имала силата да я върна, но знам, че от нея тя е излязла полусляпа. Била е съвсем малка, така и не знам колко малка и дали преди това да се случи, е успяла да види, че има цветове, че има нюанси, дали знае какво е синьо небе или червено лале. Казвала ми е, че вижда хората като сенки, като контури, и се смята за голяма щастливка в сравнение с хората, които не виждат и това.    Тя си знае какво ѝ е струвало да учи, да завърши висше образование. Във всеки случай струвало ѝ е много повече, отколкото на нас, виждащите. Това, че винаги и за всичко е трябвало да полага повече усилия от нас, го разбирам. Не разбирам как успява да изглежда по-елегантна от нас, по-весела, по-делова. Как смогва да обгрижва семейството си по-добре от нас. Не съм виждала мъжа ѝ с неизгладена риза. Децата ѝ не тръгват на училище, без да е проверила как са се подготвили. Къщата ѝ блести от чистота. Забравих да ви кажа, че работи.   Сестрата на Павлина живее в САЩ. Завършила е медицина в Полша, била е омъжена за поляк. Мъжът ѝ бил от заможно семейство от партийната номенклатура по онова време. Животът им обаче не потръгнал и решили да се разведат. Цялото семейство на полския апаратчик се впрегнало да задържи детето им в Полша, но сестрата на Павлина победила в тази неравна битка и се завърнала със Слав в България. Слав отраснал тук при баба си и дядо си, ходил в българско училище, докато майка му отишла в САЩ да си опита късмета. Опитът излязъл сполучлив, сестрата на Павлина успяла в една известна болница, дори била наета в екипа на известен хирург и решила да вземе Слав при себе си в САЩ. По онова време момчето вече било в девети клас.   Две години по-късно сестрата на Павлина я покани на гости в САЩ. И тя замина със съпруга си и сина си Кирил, който току-що бе завършил първата си учебна година в английска паралелка на езиковата гимназия.   Щом пристигнали, взели душ и седнали да се видят след дългата раздяла, сестрата на Павлина извадила списък с летни семинари и попитала: „Кой от всички тези курсове ще посещава Кирил, докато сте тук?“.   Ставало дума за едномесечен престой, който българското семейство си представяло като екскурзия, но вече американизираната сестра на Павлина не можела да си представи, че те ще седят един месец в града и няма да се занимават с нещо. „Така стоят нещата тук, всеки учи и през лятото“ – обяснила. Като прегледал внимателно, но с явно нежелание, списъка, Кирил избрал летния семинар по английска литература. Така или иначе му предстояло в училището в България да учи английска литература, защо да не се обогати с нещо повече тук. Курсът се провеждал в училището на Слав, където пък Слав посещавал летен курс по компютри.   Тръгнали на следващия ден – втория от престоя им, двамата първи братовчеди към училището. „Искам да те предупредя нещо – казал Слав съвсем делово, – моля те, не казвай в училището, че сме братовчеди.“ „Защо“ – попитал Кирил. Без капчица притеснение Слав му обяснил: „Защото ще разберат, че съм българин, тъй като и ти си българин. А аз тук съм обяснил, че съм поляк.“  „Защо криеш, че си българин – недоумявал Кирил, – не обичаш ли България?“ „Кажи ми само една причина, заради която си струва да обичаш България“ – отговорил му Кирил.   Денят минал обикновено като за американско училище. Кирил се запознал с много деца, казал им, че е българин, което съвсем не било причина тези деца да странят от него. Няколко дори го поканили в домовете си на гости.   Следобед двамата първи братовчеди се върнали у дома и Кирил помолил майка си да отидат в съседната стая, тъй като искал да ѝ каже нещо важно насаме. И я попитал: „Мамо, можеш ли да ми кажеш само една причина, заради която да обичам България.“   На другия край на света, на втория ден от пребиваването им в една мечтана от толкова много хора страна, все още замаяна от разликата в часовете, Павлина почувствала като остра болка изключителността на момента. Тя разбирала, че се намират на особено място във все още особеното време, и сетивата им реагират, като преувеличават всяка гледка, всяка дума. Разбирала… впрочем нека чуем от самата нея какво разбирала.   „Съзнавах, че това, което ще му кажа в този момент, ще се помни цял живот. Знаех, че това, което той ще чуе, най-вероятно ще каже след време на своите деца, на внуците си. Исках това, което ще кажа, да прозвучи добре, да прозвучи убедително не само сега, но и след време. Исках да не се срамувам от думите си, независимо кога и пред кого ще бъдат повторени. С други думи: исках да измисля някаква голяма, огромна, някаква неоспорима причина за обич към България. Исках да кажа нещо, от което той да се почувства горд, че е българин. Но нищо, нищичко такова не ми идваше наум.    В главата ми хаотично преминаваха имената на Ботев, на Левски, но как да ги свържа с момента, как? Какво да му кажа, Господи! И в един момент, без да разбера как, без да разбера защо, се чух да казвам: „Сине, погледни ме мен, своята майка. Аз съм почти сляпа. Ти мен обичаш ли ме?“   „Мамо, какво говориш, разбира се, че те обичам, много те обичам!“", "date": "2017.10.20", "title": "Уроци по „България за начинаещи” от Веселина Седларска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374101-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%87%D0%B0%D0%B4%D1%8A%D1%80-2-0", "text": " и революционна придобивка на ХХ век, която е променила бита на българина, попита БНТ преди време. Колективният разум на нацията можеше да избира между категории като електричеството, телевизията, автомобилите, мобилните телефони. Включени бяха дори опции като остъкленият балкон и софийското жителство - \"удобства\" и \"привилегии\", чието основополагащо значение за обществото днес трудно можете да обясните с разумни аргументи пред 18-годишни момчета и момичета.   Победителят в края на кампанията обаче надминаваше всички останали предложения по своята функционалност, хитрина и патриотизъм.   Любимото изобретение на ХХ век за българите се оказа чушкопекът - невероятно, но факт. Какво толкова революционно има в цилиндър с нагревател, предназначен за термична обработка на зарзавати за зимнина, се питаха мнозина.   Ако тогава можеха да видят последното изобретение, произлязло изпод покрива на Инкубатора за нови технологии на Република България (a.k.a. София Тех Парк), вероятно щяха да се отрекат от хулите  по адрес на откривателя на чушкопека.   В сравнение с т.нар. иновативен соларен чадър, представен в официалния  , устройството за печене на чушки и патладжани изглежда като термоядрен реактор по сложност на замисъла и фин завършек на дизайна.     Това, което имаме като прототип, представлява плажен чадър върху кръстата стойка. Върху бледожълтото платно, посредством текстилен калъф с ластици (\"гащи\"), са прикрепени четири фотосоларни батерии. Целта на така формулираното устройство е да приема слънчевата енергия и да я преобразува в ток.   С него крайният потребител може да зарежда мобилни устройства или да изстудява питието си, докато плажува. За целта, в основата на изобретението е фиксирана цилиндрична приставка с хладилна камера.   \"В допълнение през нощта чадърът предоставя и автоматично LED осветление. Водещо за продукта е използването на изцяло чиста енергия\", се казва в анотацията.   Всичко хубаво - като изключим стърчащите кабели и цялостната композиционна клетост на артикула.   Това, което предизвика верижната реакция на подигравки в социалните мрежи, обаче беше претенцията за иновативност на соларния чадър.                  - ето това са само част от коментарите под изобретението. Оставяме настрана сравненията със смъртоносния \"български чадър\",фотошоп-прототипите на  в групата София Смех Парк, инсталацията \"бойлер с чадър\", и поканите за \"Групово посещение на демонстрацията на новативния чадър от Топ Иновейшън\"...   Малко по-късно от \"София Тех Парк\" се защитиха с уточнение, че \"прототипът е в изключително начална и груба фаза на разработване и концепция\", а авторът - start-up компания, наемател в Инкубатора - не е получавал държавно или частно финансиране, включително от самия Тех Парк.   Доста от коментаторите уместно подсказват на ръководството, че проблемът с въпросното чудо на техниката не е само външността. Проблемът е, че соларният чадър е патентован за първи път някъде в началото на 2006 г. Китайските му ментета могат да се поръчат през AliExpress за по-малко от 40 долара и то - в доста по-приличен и дискретен търговски вид. Впрочем, чадъри с USB-зарядно се предлагат и от  . Предлагат се и автономни фотоволтаични системи за къмпинги и каравани, които решават и проблема с топлата бира на плажа.   Нищо не говори за адекватността на чадъра, колкото сравнението му с прототипа Sunflower на американската компания ShadeCraft, който беше показан през септември на IFA 2017 в Берлин.           Също както българското чудо на техниката, Sunflower е чадър с вградени фотоволтаични системи. И приликите спират дотук. Главният изпълнителен директор на компанията за разработки в сферата на роботиката Армен Гарабегиян разказа детайли за продукта в интервю за Webcafe.bg.     Устройството на ShadeCraft не е просто стойка за пазене на сянка, а е система, която автоматично следи движението на слънцето, така че да се измества спрямо него и да генерира оптимално количество соларна енергия. Не е нужно да го докосвате, за да го настроите.           Можете да включите в него лаптоп, мобилен телефон, таблет или друго устройство, за да се зареждат от енергията на чадъра. През него обаче можете и да контролирате цялата екосистема от smart-устройства в дома си - гласовия асистент Alexa е интегриран в него, а под тентите му са разположени микрофони и тонколони.   \"Когато сме си у дома, разполагаме с доста удобства, които обаче не съществуват навън. Ако се грижите за градината си или ако сте на плажа, например, трябва да пазите телефона си, няма къде да го заредите, ръцете ви са мокри или изцапани. Затова можете просто да говорите с чадъра\", разказва Гарабегиян.   Когато сте в близост до Sunflower, например, можете да го накарате с гласова команда да ви пусне музика. По ваш избор може да зареди песен от отделно приложение на мобилно устройство или от предварително записан плейлист.           Системата е напълно автономна, няма нужда да я включвате към допълнителен източник на електричество. Харчи само от 20% от енергията, която получава от слънцето, за да работи напълно самостоятелно.   \"Освен ако не се случи ядрен взрив и слънцето не изчезне за 72 часа, това устройство ще зарежда - дори в облачно време\", каза директорът на ShadeCraft.   По план Sunflower ще бъде пуснат на пазара през третото тримесечие на 2018 г., включително в Европа. Целевите клиенти са както битови потребители, така и хотелски вериги и други фирми от сектора на туристическите услуги. Компанията се интересува от потенциални производители на Балканите, за да имат добра отправна точка в близост до Дубай и Сингапур.   По време на интервюто Гарабегиян се пошегува, че    Разбира се, няма невъзможни неща, щом българи успяха да интегрират хладилник в стойка на чадър.   И това ни връща към началото. На теория, \"София Тех Парк\" трябваше да бъде научен и технологичен център с амбиция да се превърне в престижна локация за световни изследователи и иновации. Тази смела заявка беше подкрепена с 20 милиона лева от държавния бюджет и от фондовете на ЕС за конкурентоспособност и регионално развитие.   В резултат: дружеството така и не успя да надскочи базовото ниво на агенция за управление на офисни площи, а Съветът на директорите се превърна в тих пристан за \"заслужили\" партийни кадри и дъщери на заслужили синдикалистки, без един ден стаж в научно-развоен център.   \"София Тех Парк\" трябваше да дава пример за икономика на знанието не само в България, но и в целия Балкански регион. Резултатът от 5 години експерименти: китайски чадър с вид на сглобка от час по трудово.", "date": "2017.10.20", "title": "Българският чадър 2.0"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374102-%D0%BC%D0%B0%D1%80%D0%B5%D1%88%D0%BA%D0%B8-%D0%B5-%D0%BD%D0%BE%D0%B2%D0%B8%D1%8F%D1%82-%E2%80%9C%D0%B7%D0%BB%D0%B0%D1%82%D0%B5%D0%BD-%D0%BF%D1%80%D1%8A%D1%81%D1%82%E2%80%9D-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "Подсъдимият и със свален имунитет зам.-преседател на Народното събрание Веселин Марешки е на път да се превърне в новия „златен пръст“ в Народното събрание. По време на днешното гласуване на ветото на президента Румен Радев върху Закона за въоръжените сили, партия „Воля“ спаси ГЕРБ от зрелищно бламиране. Държавният глава върна нормативния документ на 9 октомври, след като парламентът прие завишени изисквания за заемане на поста “постоянен секретар по отбраната” и поиска висшите военни да бъдат представяни пред депутатите. Днес ветото бе на път да мине, тъй като по време на глауването „за” бяха само 117 депутати. Изискването на трето четене обаче е за поне 121 „за”. Наложи се председателят на правната комисия Данаил Кирилов да поиска прегласуване. Докато той беше на парламентарната трибуна, секретарят на парламентарната група на ГЕРБ Станислав Иванов напусна пленарна зала и хукна към кулоарите, за търси колегите си. Той успя да открие само зам.-шефката на Народното събрание Цвета Караянчева, която се затича към залата, но така и не успя да гласува, тъй като седна на мястото си в мига, в който председателят на Народното събрание Димитър Главчев обяви края на прегласуването. Оказа се, че в тези критични за ГЕРБ минути, Цветан Цветанов е успял някакси отново да си уреди подкрепа от лидера на „Воля“ . Мнозинството бе видимо изпаднало в паника. Депутатката от ГЕРБ Десислава Атанасова обаче от място ги успокояваше: “Ще мине, спокойно”. Другият ключов глас „за” се оказа този на „независимия” депутат Ангел Исаев. Депутати от БСП разказаха, че в пленарна зала Цветан Цветанов излял гнева си върху Цвета Караянчева за „липса на дисциплина“. По време на почивката в 11,30 часа, шефът на парламентарната група на ГЕРБ събра депутатите на спешно заседание в стаята им, където и държал реч за липсата на дисциплина, а част от избраниците били обвинени в „разпасаност“, обясниха депутати от управляващата партия. От партия „Воля“ очаквано отказаха каквито и да било коментари за поредния си парламенарен лупинг. Предишното президентско вето бе върху Закона за опазване на околната среда, но тогава управляващата коалиция нямаше проблем, тъй като имаха подкрепата на ДПС. Веселин Марешки бе подложен на натиск от властта, след като преди няколко месеца “Воля” гласува против председателя на парламента Димитър Главчев и едва не го събори от поста. През последните седмици обаче опозиционността на Веселин марешки видимо омекна и „Воля“ започна да подкрепя управляващите.", "date": "2017.10.20", "title": "Марешки е новият “златен пръст” в парламента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374103-%D1%81%D0%BF%D0%B0%D1%81-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B8%D0%BB%D0%B8-%D0%B7%D0%B0-%D0%BD%D0%BE%D0%B2%D0%B8%D1%8F-%D0%B8%D0%B2%D0%B0%D0%BD-%D0%BA%D1%80%D1%8A%D1%81%D1%82%D0%B5%D0%B2", "text": " заблуда живеят всички онези, които си мислят, че Спас-Александър, станал всенародно известен буквално за часове, е един средностатистически интернет-измамник от сорта на нигерийските хитреци или разни други онлайн-тарикати.    .    Днес много хора се питат как е възможно един човек от Кочериново да измами такива мастити журналисти, компютърни специалисти, пиар-технолози, всеотдайни граждански активисти, носители на експертиза и какви ли не още хай-професионалисти. Та нали те са олицетворението на умността?        Ами напълно възможно е. Защото за тях Спас-Александър е не просто един интернет-анонимник, а човек, споделящ всичките им ценности и възгледи за света. Спас-Александър съвсем съзнателно изгражда своя виртуален образ така, че стопроцентово да покрие базисните изисквания на протестариата.   .    Второ, Спас-Александър никак не харесва България и пътува постоянно в чужбина. Това също го прави любимец на умнокрасивите.        Трето, Спас-Александър е абсолютен индивидуалист, привърженик на несмущавания от никакъв държавен контрол свободен пазар, искрен поклонник на Айн Ранд. Как протестариатът да не го заобича!? Протестариатът ненавижда социалната роля на държавата и изобщо теми като бедността и социалното неравенство. Протестариатът скърца със зъби, когато се сети, че от неговите пари се изплащат пенсиите и помощите за безработица. Протестариатът смята безработните за некадърници, а пенсионерите за излишни хора.  И ето, всички тези свои идеи умнокрасивите виждат въплътени в Спас-Александър.      След като се запознах с разсъжденията на Спас-Александър, съм убеден, че той по нищо на отстъпва на всеки средностатистически либерален политолог от Центъра за либерални стратегии, от „Червената къща” или от което и да било  друго НПО, преживяващо благодарение на чуждоземни спонсори. Така че няма нищо учудващо във факта, че толкова много умнокрасиви на драго сърце са му предоставили личните си данни. Как няма да му ги предоставят!? Той разсъждава толкова правилно!         Кръстев излива върху умнокрасивите рога на изобилието под формата на грантове и по-кратки или по-дълги /в зависимост от заслугите/ разходки в чужбина, а Спас-Александър предоставя евтини самолетни билети. Напълно естествено е да дадеш на такива хора и най-милото си. Всъщност аз искрено се възхищавам на стратегията на Спас-Александър. Да използваш комплексите, маниите и предразсъдъците на умнокрасивите, за да ги ужилиш там, където най-много ще ги заболи, а именно във финансовата част, това наистина е гениално.  ", "date": "2017.10.20", "title": "Спас-Александър или за новия Иван Кръстев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374105-%D1%81%D0%B2-%D0%BC%D1%87%D0%BA-%D0%B0%D1%80%D1%82%D0%B5%D0%BC%D0%B8%D0%B9", "text": "  За свети мъченик Артемий древните предания съобщават, че произхождал от знатно римско семейство, бил сенатор по звание и отговарял за цялото царско имущество при император Констанций.   Артемий започнал службата си във войските на благочестивия император Константин Велики. Когато заедно с императора видял на небето чудното знамение на светия кръст, той се утвърдил в християнската вяра и станал верен слуга на Константин и целия му дом. След смъртта на Константин, той останал при сина му Констанций като негов най-добър приятел и царят му възлагал най-почетни поръчения.    Така например, когато Констанций научил от един епископ, че телата на Христовите апостоли Андрей и Лука са погребани в Ахаия, той поръчал на Артемий да пренесе тези скъпоценни съкровища в Константинопол. Изпълнявайки царското повеление той с големи почести пренесъл мощите на светите апостоли в царстващия град и за това получил от царя повишение, за което бил напълно достоен - царят го направил дукс и августалий на Египет. Артемий заживял там, благоугаждайки на Бога. Разпространявайки честта и славата на името на Иисус Христос, в Египет той съборил и разрушил много идоли.   Когато цар Констанций, синът на Константин Велики, починал, властта над цялата Римска империя получил нечестивият отстъпник Юлиан, който преди тайно, а сега явно се отрекъл от нашия Господ Иисус Христос и открито започнал да се покланя на идолите. Той разпратил по всички предели на своето царство указ храмовете, които при царуването на Константин Велики били отнети от езичниците и християните поставили в тях своите олтари, отново да бъдат върнати на нечестивите. Заедно с това той заповядал в тях да бъдат поставени идоли, на които да се извършват жертвоприношения.   Този нечестив цар отново възстановил многобожието, което паднало при свети цар Константин, а християните подложил на големи притеснения, като ги мъчел и убивал, разграбвал имуществото им и изригвал хули против светото име на Иисуса Христа.   Като събрал голяма войска, нечестивецът Юлиан решил да тръгне против персите и по време на похода си пристигнал в Антиохия. Тук той започнал гонение против Христовата Църква и убивал вярващите.   По това време при него довели двама Антиохийски презвитери - Евгений и Макарий. Юлиан дълго спорил с тези образовани мъже за боговете, като привеждал за доказателство на нечестивите си мисли различни изречения на езическите гръцки писатели, но не могъл да принуди да замълчат богоречивите уста на мъдрите старци. Станало обратното, той сам бил поразен от тях, посрамен и изобличен в нечестие. Като не понесъл срама си, Юлиан заповядал да съблекат и безпощадно да бия светиите, и презвитерът Евгений получил петстотин удара, а Макарий - безчет.   Случило се тогава на мястото за наказание да присъства и великият Артемий. Като чул, че Юлиан е заел трона и отива на поход против персите, и получил заповед да се присъедини с войските си към него, Артемий пристигнал в Антиохия и му отдал подобаващата на цар почит. Той връчил на Юлиан подаръци и стоял сред свитата му, докато светите изповедници Евгений и Макарий били подложени на мъчения. Като чул как нечестивият цар хули със скверните си уста Господа Иисуса Христа, свети Артемий се преизпълнил с ревност, приближил се до него и казал:   - Царю, защо така безчовечно мъчиш невинните и посветени на Бога мъже и ги принуждаваш да отстъпят от православната вяра? Знай, че и ти си немощен човек - дори Бог да те е поставил за цар, ти също можеш да бъдеш изкушен от дявола. Мисля, че първият виновник за злото - лукавият дявол, както някога е изпросил позволение от Бога да изкуси Иов и го е получил, така и тебе е подигнал против нас, та с твоите ръце да изтреби Христовата пшеница и да посее своите плевели. Но напразни са неговите старания и нищожна е силата му, защото откакто дойде Господ и бе въдворен кръстът, на който бе възнесен Христос, падна бесовската гордост и бе съкрушена бесовската сила. И така, не се прелъстявай, царю, и не преследвай в угода на бесовете пазения от Бога християнски народ. Знай, че крепостта и силата Христови са непобедими и непреодолими.   Като чул това, Юлиан пламнал от гняв и високо извикал:   - Кой е този нечестивец, който така дръзновено се обръща към нас и смее да ни оскърбява в лицето?   Приближените на царя отговорили:   - Царю! Това е Александрийският дукс и августалий.   - Как? - възкликнал царят. - Това ли е мерзкият Артемий, който участваше в убийството на брат ми Гал?   - Да, това е той - отговорили велможите.   Царят казал:   - Трябва да благодаря на безсмъртните богове, а най-вече на Аполон Дафнийски, че предадоха в ръцете ми тоя враг, който сам дойде тук. И така, нека този негодник бъде лишен от сана си, нека свалят пояса му и още сега го подложат на наказание, а утре, ако бъде угодно на боговете, ще произнеса присъдата си заради убийството на брат ми. Ще отмъстя за невинната кръв и ще го погубя не с едно наказание, а с мъчения, защото той проля не обикновена, а царска кръв.   Когато царят каза това, оръженосците веднага заловили Артемий, свалили военачалническия му пояс и другите отличителни знаци и го оставили гол. И светецът бил предаден на палачите, които вързали ръцете и нозете му на четири страни и толкова дълго го били по утробата и гърба с волски жили, че се уморили и се сменили четири двойки палачи. Но светият проявил наистина свръхчовешко търпение и сякаш бил напълно безчувствен - той не проронил нито звук, не застенал, не направил нито едно движение и не показал, че страда, както обикновено показват хората, понасящи мъчения. Земята се напоявала с кръвта му, а той оставал непоколебим, и всички се учудвали на това, дори сам нечестивият Юлиан. После царят заповядал да престанат да го бият и да го отведат в тъмница заедно със светите мъченици Евгений и Макарий.   Когато настъпило утрото, Юлиан Отстъпник отново заповядал мъчениците да се явят в съдилището и тук без да ги подлага на разпит, ги разделил: свети Артемий оставил при себе си, а Евгений и Макарий пратил на заточение в Оасим Аравийски. Климатът там бил крайно нездравословен - духали болестотворни ветрове и никой от пребиваващите там не можел да преживее повече от година, защото непременно се разболявал от тежка болест, завършваща със смърт. И така, светите Евгений и Макарий след известно време достигнали блажената си кончина, а свети Артемий претърпял много страдания. Но отначало Юлиан кротко, като вълк в овча кожа, сякаш съчувствайки му, започнал да говори така:   - Артемий, с безразсъдната си дързост ти ме принуди да обезчестя старините ти и да навредя на здравето ти, за което съжалявам. Сега те моля, приближи се и принеси жертва на боговете, преди всичко на Дафнийския бог Аполон, когото особено почитам. Ако изпълниш това, ще ти простя престъплението против брат ми и ще те наградя с още по-славен и почетен сан - ще те направя върховен жрец на великите богове и началник над жреците в цялата вселена. Ще те назова свой баща и в царството ми ще бъдеш втори след мене.   Като чул това, свети Артемий малко помълчал и после започнал да говори така:   - Преди всичко, относно брат ти ще ти кажа, царю, че не съм виновен за смъртта му, пък и изобщо нито с дело, нито с дума никога не съм му причинил зло. Колкото и да разследваш, с нищо не ще докажеш, че имам вина за смъртта му. Знаех, че той е истински християнин, благочестив и послушен на Христовия закон. Небето и земята и целият лик на светите ангели и моят Господ Иисус Христос, на Когото служа, знаят, че нямам вина за убийството на брат ти и с нищо не съм съдействал на неговите убийци. Дори не бях с цар Констанций по времето, когато е ставало въпрос за брат ти: през цялата тази година бях в Египет. А на твоето предложение да се отрека от Христа, моя Спасител, ще ти отговоря с думите на тримата момци, които бяха при Навуходоносор: нека ти е известно, царю, че не служа на твоите богове и на златния истукан на твоя любим Аполон няма никога да се поклоня. Ти унизи блажения Константин и рода му, като го нарече враг на боговете и безумец. Но той бе обърнат от вашите богове към Христа с особено призвание свише. Чуй от мене, свидетеля на това събитие. Когато тръгнахме на война против жестокия мъчител, кръвожадния Максенций, около обяд на небето се появи кръст, който сияеше по-ярко от слънцето и на него със звезди бяха изобразени латински думи, които обещаваха на Константин победа.    Всички ние видяхме кръста, явил се на небето, и прочетохме написаното на него. И сега във войската има още много стари воини, които добре помнят това, което ясно видяха с очите си. Разпитай, ако искаш, и ще се увериш, че казвам истината. Но защо говоря това? Много преди пришествието Си Христос бе предизвестен от пророците, както и сам добре знаеш. Много свидетелства има за това, че Той наистина е идвал на земята и дори самите ваши богове нерядко са предричали пришествието Му - за това говорят Сибилините книги и Виргилий.   И по-нататък светият говорел за това, как нерядко живеещите в идолите бесове, принуждавани от силата Божия, против волята си са изповядвали Христа като истински Бог. А Юлиан, като не понесъл правдивите думи на Артемий, заповядал да съблекат мъченика и с нажежени пръчки да пронижат хълбоците му, а в гърба му да забият остър тризъбец. Както и преди, сякаш не чувствайки никаква болка, свети Артемий не извикал, не издал нито един стон, показвайки се дивно търпелив в страданието. След изтезанията Юлиан отново го пратил в тъмница и заповядал да го измъчват с глад и жажда.   След това мъчителят заповядал на каменоделците да разсекат един голям камък, а после да го съборят върху свети Артемий, който бил вързан и положен на една каменна плоча под него. Когато това било изпълнено, цялото тяло на мъченика било покрито от падналия върху него камък, който го притиснал така, че счупил всичките му кости, вътрешностите му изпаднали, ставите му се строшили и очните ябълки изскочили от местата си. И какво велико чудо станало тогава! Притиснат между камъните, светият останал жив.   Тогава Юлиан произнесъл такава присъда за мъченика:   - Артемий, който хулеше боговете и потъпка римските и нашите закони, който се призна не за римлянин, а за християнин, и се нарече Галилеец вместо дукс и августалий, предаваме на смърт и заповядаме с меч да се отсече скверната му глава.   После отвели светеца на мястото за наказания и той тръгнал натам с неизказана радост, като желаел да се освободи и да бъде с Христа. Като стигнали на мястото, където трябвало да изпълнят присъдата, той си изпросил време за молитва и като се обърнал на изток, три пъти преклонил колена и дълго се молел. После чул от небето глас, който му казал:   - Възлез да приемеш приготвената за теб награда със светиите.   Тогава блаженият преклонил главата си и тя била отсечена. Това станало в петък, на двадесетия ден от месец октомври. Честното му и свято тяло изпросила от мъчителите една жена на име Ариста, дякониса на Антиохийската църква. Тя го помазала с благовонни аромати, положила го в ковчег и го пратила в Константинопол, където то било погребано с почести. От мощите му се извършвали много дивни чудеса и на болните се подавали изцеления, които свети Артемий подава и днес на всички, притичащи се с вяра към него.", "date": "2017.10.20", "title": "Св. мчк Артемий"}
{"url": "http://www.classa.bg/%D1%81%D0%B2%D1%8F%D1%82/item/374104-%D1%83%D0%BC%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%84%D1%83%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0,-%D0%BA%D0%BE%D0%B3%D0%B0%D1%82%D0%BE-%D1%82%D1%8F%D0%BB%D0%BE%D1%82%D0%BE-%D0%B2%D0%B5%D1%87%D0%B5-%D0%BD%D0%B5-%D0%B4%D0%B0%D0%B2%D0%B0-%D0%BF%D1%80%D0%B8%D0%B7%D0%BD%D0%B0%D1%86%D0%B8-%D0%BD%D0%B0-%D0%B6%D0%B8%D0%B2%D0%BE%D1%82", "text": "Едно огромно изследване на американски учени показва, че човешкото съзнание не изчезва веднага след спиране на сърцето, съобщава порталът Live Science. Според Сам Парниа, директор на изследването на интензивни грижи и реанимацията в Нюйоркския университет по медицина Langone, в повечето случаи лекарите медицински определят смъртта с момента, в който сърцето спре да бие. \"Технически казано, така се установява моментът на смъртта: всичко се основава на момента, в който сърцето спира\", обясни той. След като това се случи, кръвта спира да тече до мозъка, което означава, че функцията на мозъка спира \"почти мигновено\" и се губят всички управлявани от него рефлекси. Мозъчната кора - така наречената \"мислеща част\" - също се забавя и мозъчните вълни вече не се виждат на електронния монитор. Това инициира верижна реакция на клетъчните процеси, които в крайна сметка водят до смърт на мозъчните клетки, но това може да отнеме няколко часа след спиране на сърцето, казва изследователят. Сам Парниа посочва, че в първата фаза на смъртта човекът все още може да има някаква форма на съзнание. Доказателство за това е, че в случаите, когато след спиране на сърцето и бързо възстановяване на действието му, пациентите са в състояние точно да опишат какво се е случвало около тях по това време: думи които разменили помежду си лекари и медицински сестри и т.н. Това са истории, потвърдени от медицинския персонал, присъстващ на сцената, които били изненадани да чуят, че техните пациенти, които са били технически мъртви, могат да си спомнят всички тези подробности. Парниа, обаче, счита за необходимо едно уточнение и коментира американския филм \"Смъртна линия\", в който смъртта и последващата реанимация подобряват нормалната мозъчна дейност. Ученият посочи, че в реалния живот това не е така. \"Това, което се случва, е, че хората, които са имали тези дълбоки преживявания, могат да се върнат положително трансформирани: те стават по-алтруистични и по-ангажирани да помагат на другите. Те откриват нов смисъл в живота, след като са се срещнали със смъртта\", каза той. \"Но няма нищо подобно на внезапното магическо подобрение на паметта ви, това е просто преувеличение на Холивуд.\"", "date": "2017.10.20", "title": "Умът продължава да функционира, когато тялото вече не дава признаци на живот"}
{"url": "http://www.classa.bg/%D1%81%D0%B2%D1%8F%D1%82/item/374097-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%87%D0%B5%D1%85%D0%B8%D1%8F-%D1%81%D1%82%D1%80%D0%B0%D1%85-%D0%BE%D1%82-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B2-%D1%81%D1%82%D1%80%D0%B0%D0%BD%D0%B0,-%D0%BA%D1%8A%D0%B4%D0%B5%D1%82%D0%BE-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BD%D1%8F%D0%BC%D0%B0", "text": " и хиджаби нападат чешка пенсионерка, ритват проходилката й и я оставят на земята, след което се втурват към сграда с надпис “Социални помощи”.   Видеоклипът на кампанията на крайнодясната партия “Блок против исляма” продължава: “Вие трябва да решите дали трябва да се дават пари на нашите деца и пенсионери, или на мюсюлманите и африканците”.   “Блокът против исляма” е една от общо 31 политически формации, които ще участват в парламентарните избори в Чехия в петък и събота.   Това далеч не е единствената партия, експлоатираща тази тема. Също като Националния фронт във Франция, Герт Вилдерс в Холандия, Алтернатива за Германия и Австрийската партия на свободата, множество чешки партии залагат на страховете, предизвикани от рекордния приток на мигранти в Европа.   Миграцията изведнъж стана ключова тема в предизборната кампания в Чехия, въпреки почти пълната липса на мигранти и бежанци в страната, които предпочитат да се насочват към Германия или Швеция.   Чешката република, ръководена от открито антимюсюлмански президент, до момента е приела само 12 бежанци, макар че ЕС иска от нея да приеме 1600 съгласно неговата система за разселване.   Много чешки партии печелят политически дивиденти, като се възползват от страха от тероризма, ислямистката заплаха и опасенията за изчезване на икономическия просперитет.   “Това няма много общо с реалността, защото тук всъщност няма мигранти”, казва анализаторът Иржи Пехе, интервюиран от АФП.   Според допитване на Института за проучване на общественото мнение към Чешката академия на науките около 60 на сто от чехите са против приемането на мигранти, а само около 3 на сто го одобряват.   Прага протестира енергично против предложената от ЕС програма за разселване на бежанци, както го сториха нейните полски, унгарски и словашки съседи.   “Имаме нужда от преграда срещу омразната идеология на исляма”, заявява Томаш Ерлих, жител на Прага, решил да гласува за антимигрантската партия “Свобода и пряка демокрация” (СПД) на родения в Токио бизнесмен Томио Окамура.   Ислямът “е несъвместим с демокрацията, законите и европейските ценности. Опитът на Запада го показва ясно”, настоява Ерлих.   Той обаче отрича, че е ксенофоб, защото “няма нищо против китайците и виетнамците, които са интелигентни и работят невероятно упорито”.   По данни на Института за проучване на общественото мнение около 7,3 на сто от избирателите смятат да подкрепят СПД, което е над 5-процентовата бариера за влизане в долната камара на 200-местния парламент.   Понякога наричан “чешкия Тръмп” от медиите, бизнесменът милиардер Андрей Бабиш, чието популистко движение “Действие на недоволните граждани” (АНО) се очаква да спечели изборите с 30,9 на сто от гласовете според Института за проучване на общественото мнение, също не крие враждебността си към приемането на мигранти.   “При нас почти няма имигранти, страната е в добър период от икономическа гледна точка, и въпреки това сред хората има недоволство и дори гняв”, констатира анализаторът Йозеф Млейнек от Карловият университет в Прага, интервюиран от АФП.   “Аз самият се питам какви са причините. Мисля, че става дума за комбинация от лична неудовлетвореност и общ проблем”, казва той. “Например, Бабиш повтаря, че корупцията е навсякъде и хората започват да го приемат присърце”.   През септември безработицата в Чехия достигна само 3,8 на сто, най-ниското равнище от 1998 г., а централната банка прогнозираше ръст от 3,6 на сто в края на годината.   При все това “чешката политическа сцена се изроди в търговия със страх”, смята Пехе.   Според президента Милош Земан миграционната вълна е “организирана инвазия”, а мюсюлманите “са невъзможни за интегриране”.   Чешката социалдемократическа партия (ЧСДП) на сегашния премиер Бохуслав Соботка, която се очаква да гласуват 13,1 на сто от избирателите, обещава “спиране на незаконната миграция”.   Най-старата чешка дясна партия, “Гражданската демократическа партия”, от своя страна иска страните, които се окажат неспособни да защитават собствените си граници, да бъдат изключени от шенгенското пространство.", "date": "2017.10.20", "title": "Изборите в Чехия: страх от мигрантите в страна, където мигранти няма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374098-%D1%88%D0%BC%D0%B5%D0%BA%D0%B5%D1%80%D0%B8%D0%B8%D1%82%D0%B5-%D0%BD%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%E2%80%93-%D0%B7%D0%B0%D1%89%D0%BE-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BC%D0%B0%D1%87%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BB%D1%8A%D0%B6%D0%BD%D0%B8%D1%86%D0%B8%D1%82%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0%D1%82-%D0%BD%D0%B8%D0%BA%D0%B0%D0%BA%D1%8A%D0%B2-%D0%B5%D1%84%D0%B5%D0%BA%D1%82", "text": " в народното събрания по въпросите за банки и Частни съдебни изпълнители (ЧСИ) мотото беше да се спре рекета над длъжниците. От широко рекламираните промени, обаче, няма да има ефект. А реалната ситуация повече прилича на рекет над самите банки и ЧСИ-та.  Ето част от изказването на г-жа Манолова в парламента:   „Първо искам да ви благодаря за ефективната работа и че приехте изключително важни текстове в подкрепа на българските граждани, които ще дадат малко повече самочувствие на попадналите в изпълнителен процес – да разберат, че са съдени, да платят по-нормални такси, а не кожодерските досега. Наистина ангажиментът, че ще бъдат ограничени свръхправомощията на ЧСИ ще бъде изпълнен и ще се въдвори повече справедливост в тази част на изпълнителния процес“.   А малко по-късно Омбудсманът направи и следното заключение:  „Трябва да призная, че аргументите на г-н Кирилов са основателни. Да, пета година отстоявам, че не е уместно банката да има свръхправомощия и без никакви проверка да се снабдява с изпълнителен лист срещу длъжника. Но в същото време и предложенията, зад които стоя и аз, не са достатъчно добри и натоварват длъжника. А и банките няма да могат своевременно да си съберат задълженията дори в случаите, когато са прави“   През Юни 2007 година се състоят две емблематични за банките и ЧСИ-та заседания с участието на г-жа Манолова в качеството и на депутат и член на правната комисия в парламента.  На заседанията на правната комисия присъстват юристите на Асоциацията на търговските банки. Именно тук се взима решение да се предложи въвеждането на прословутия чл 417 от ГПК, според който банките вече имат право да осъждат кредитоискателите без тяхно знание и по бърза процедура, само срещу заявление от страна на банката. Н атова заседание г-жа Манолова е един от най-видните защитници и буквално „прокарва” този член в ГПК. (Ето   г.)   След изготвяне на текстовете от правната комисия, те трябва да се гласуват от НС. Там обаче има инакомислещи, които също смятат, че банките не трябва да бъдат приравнявани на държавата и трябва да карат както са били до сега. Отново се налага сегашния омбудсман да вземе нещата в своите ръце и да убеди народните представители. Ето един показателен цитат от изказването на Мая Манолова:   „Мая Манолова: Уважаеми колеги! Искам да ви обърна внимание на новата Глава тридесет и седма „Заповедно производство”. За първи път в нашия Граждански процесуален кодекс се въвежда такова производство. Всъщност нещо подобно е съществувало в предишното ни законодателство – преди 1949 г. Това е евроизискване за съществуване на заповедното производство, бърза процедура, по която се движат исковете за парични вземания, които са подсъдни на районните съдилища.  Както бяхме поели ангажимент и от Коалиция за България, в заповедното производство сме предложили включването на всички извънсъдебни изпълнителни основания по чл. 297, а именно вземанията на различни дружества, които предлагат публични услуги, ще бъдат реализирани по този ред, а не по досега съществуващия, който на практика изключваше длъжника от участие в съдебно производство в случаите, в които той прецени това.  Сега за длъжника остава възможност ако прецени, че искането е неоснователно, да депозира възражение и делото да се движи по общия ред, като правата на тези дружества, които предоставят публични услуги,  , което гарантира, че няма да бъдат извършени някакви действия, които да осуетят вземането на такова дружество.  Мисля, че чрез въвеждането на това производство и   между обезпечаването на нормалното функциониране на тези дружества, които трябва да събират своите вземания, от една страна; от друга страна,   в случаите, в които считат, че им се търсят суми, които те не дължат.    Тоест  .”   Обърнете моля внимание на подчертаните думи. Те са меко казано неверни и подробно са тълкувани в основополагащата статия по въпроса „Банките си имат държава” на Георги Палпурин от  .  Ето и текста на цялата   г.   Как беше преди това и каква беше икономическата логика на този чл. 417?   Практически въвеждането на този текст създаде ЧСИ-тата и осигури финансово техния просперитет. До този момент банките можеха да си вадят изпълнителни листа на база нотариалните заверки на договорите за ипотека. Практически беше същото, но само за ипотечните заеми. За потребителските трябваше да се заверяват при нотариус (скъпа и тежка процедура) или при просрочие трябваше да се води дело по общия ред. Разбирайте 2-3 години. Така вече, с чл. 417, бързите процедури за всички кредити бяха гарантирани.  Ако сте прочели горните стенограми ще видите, че представителите на Асоциацията на банките са адвокатите на ОББ и ДСК, като един от аргументите им е, че лошите кредити растат. Значи са очаквали това нарастване и съвсем умишлено са отпускали кредити, знаейки че няма да бъдат връщани. Но не им е и трябвало, ако са имали гаранции по чл. 417 в комбинация с ЧСИ. Знаете, че ЧСИ може да продаде и друг Ваш имот за да събере парите по кредитите. А българите имоти имаха достатъчно. Сега вече е по-различно. Всичко е ипотекирано.   И какво се получава реално?   по който банките си вадят изпълнителни листа без да разберете, създават се „условия за употреба” на ЧСИ-тата, които могат да вземат всички имоти на длъжника ако изпадне в неплатежоспособност, а банките пък са помогнали с доста точна статистика да се предвиди колко точно процента ще бъдат лошите кредити. Ще рече ТЕ ВСИЧКИ са знаели че ще сте неплатежоспособни по някое време, но не и вие. Защото ТЕ ПРАВЯТ ЗАКОНИТЕ!  Въпросът е простичък. Ако имахте възможност да платите за промяната на някой закон във Ваша полза, от което ще спечелите милиони, бихте ли платили?  Защото банките имат тези пари! А ЧСИ-тата събират над 1 млрд. лв. на година по техните отчети.  Стигаме пак до днешното заседание.   Защо да го прави?  Нали имаше „баланс във взаимоотношенията” между кредитоискатели и банки?  Няма кой знае какви промени в тази насока, които да са нарушили този баланс от преди 10 години в полза на банките.    Напротив, всяко правителство твърди, че следващите промени са в полза на кредитоискателите. И на пръв поглед е така.  Само дето тези промени не работят, защото са мъртво родени.   Давам пример веднага с най-новите промени.  Нямало вече ЧСИ да си спестява известяването. Щели да тъсят на адрес по 3 пъти!  А кой ще го удостовери това? В мое присъствие частни съдебни изполнители, които са пропускали сроковете за уведомяване, са казвали на сътрудниците си „Напиши един протокол, че сме били миналата седмица!”  Знаете ли как се прави това в цивилизования свят? Известват те, че имаш дело срещу теб чрез SMS.  Казах цивилизования свят, но не се сетих за Турция. Там още си правят преврати и се стрелят, но и там е така, с SMS.  Уж имаме електронни подписи, уж най-добрия интернет бил в България и всички имали достъп, а какво се оказва? Нямат технология да ти пуснат един e-mail, че са ти завели дело?  Нямат защото не искат. Иначе се прави лесно.   „На босия цървулите не можеш да вземеш”  Още една добра стара поговорка. На ЧСИ-тата обаче доста им порасна бизнеса не мислите ли?  Знаете ли на кой се отчитат те? Ще ви подскажа. Ако утре станете ЧСИ или нотариус мислите ли, че банките или М-тел или Топлофикация ще започнат да работят на равна нога с Вас? Не няма! Те си имат списъци с нотариуси и ЧСИ-та с които работят. Само тези! Иначе не дават кредит или не възлагат събиране на вземане. А Вие си мислете каквото искате!  Но да се върнем на темата с босия, цървулите и корупцията в която не участваме. Много е пагубна точно тази корупция.  Да живее промяната!!", "date": "2017.10.20", "title": "Шмекериите на Мая Манолова – защо промените в закона за мачкането на длъжниците няма да имат никакъв ефект"}
{"url": "http://www.classa.bg/%D1%81%D0%B2%D1%8F%D1%82/item/374089-%D0%BC%D0%B0%D0%B4%D1%80%D0%B8%D0%B4-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D0%BF%D0%BE-%D0%BE%D1%82%D0%BD%D0%B5%D0%BC%D0%B0%D0%BD%D0%B5-%D0%BD%D0%B0-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8", "text": "Испанското правителство не остана доволно от   относно въпроса дали автономната област е обявила независимост.   В писмо до премиера на Испания Мариано Рахой – Карлес Пучдемон обяви, че независимостта все още не е гласувана от каталунския парламент, което значи, че още не е обявена, но пък се закани това да стане, ако от Мадрид продължат избягват диалог и да правят постъпки за активирането на член 155 от Конституцията, с който могат да се отнеме автономията на властите в областта за неопределен период от време.     Именно това обаче ще стане. Само десетина минути след получения отговор от правителството свикаха извънредна среща за събота, за да започне действия за активиране на въпросния член.   “Испанското правителство ще продължи процедурите, описани в член 155 от Конституцията, за възстановяване на законността в каталунското самоуправление”, обявиха в официално от Мадрид.   „Правителството разбира, че не бе отговорено на искането му”, обяви в последвала говорителят на правителството Иниго Мендес де Виго, като не позволи на журналистите да му задават въпроси.   И поясни, че в изречението, в което Пучдемон казва, че „отсъствал отговор” (от страна на испанското правителство), правителството разбира, че отговор на искането не е получен”.   От изказването на говорителя става ясно, че от правителството не са останали доволни от поставения ултиматум, че декларацията все пак може да бъде гласувана, и от твърдението, че липсва диалог.           Както се вижда самият член на Конституцията не е много ясен. Популярното тълкуване от последните седмици е, че на практика с активирането на члена правителството може да отнеме автономията на дадена област. Отнемането на автономията обаче може да бъде само временно и то се изразява в изземването на функциите на автономните власти, разясняват испански конституционалисти. След периода, “в който бъде върната законността”, който обаче очевидно е неопределен, то властта трябва да бъде върната под контрола на автономните институции в дадената област – в случая Каталуния.  ", "date": "2017.10.20", "title": "Мадрид започва процедура по отнемане на автономията на каталунските власти"}
{"url": "http://www.classa.bg/%D1%81%D0%B2%D1%8F%D1%82/item/374090-%D0%BA%D0%BD%D0%B4%D1%80-%D0%BA%D1%8A%D0%BC-%D1%81%D0%B0%D1%89-%D1%89%D0%B5-%D0%B2%D0%B8-%D1%83%D0%B4%D0%B0%D1%80%D0%B8%D0%BC-%D0%B2-%D0%BD%D0%B0%D0%B9-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F-%D0%BC%D0%BE%D0%BC%D0%B5%D0%BD%D1%82", "text": " да нанесе на САЩ „невероятен” удар в най-неочаквания момент. Това пише в разпространено днес съобщение от севернокорейска агенция, публикувано във връзка с провежданите съвместни учения на южнокорейските и американските Военноморски сили, в близост до Корейския полуостров, предава ТАСС.         „САЩ очевидно са полудели, докарвайки точно под носа ни цели, които вече определихме като главни. САЩ трябва да имат предвид, че нашият удар ще ги застигне в най-неочаквания момент в неочаквано място”, отбелязва агенцията.     Авионосна ударна група на Военноморските сили на САЩ провежда съвместни учения с кораби от ВМС на Южна Корея край бреговете на Корейския полуостров. Маневрите започнаха на 16 октомври и ще продължат до 26 октомври.     Според сведения от командването на 7-и флот на ВМС на САЩ, ученията ще се водят на територията на Японско и Жълто море. Тяхната цел е отработването на съвместния действия по море.      Освен това, в тях ще се включат и американците миноносци USS Stethem и USS Mustin, както и авиация на двете страни. Военнослужещите на САЩ и Южна Корея ще отработят и действия по намиране и прехващане на балистични ракети, изстреляни от територията на Северна Корея.", "date": "2017.10.20", "title": "КНДР към САЩ: Ще ви ударим в най-неочаквания момент"}
{"url": "http://www.classa.bg/%D1%81%D0%B2%D1%8F%D1%82/item/374091-%D0%B5%D0%BA%D1%81-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D1%86%D1%80%D1%83-%D0%B7%D0%B0-%D1%81%D1%81%D1%81%D1%80,-%D1%80%D1%83%D1%81%D0%B8%D1%8F,-%D1%81%D0%B0%D1%89-%D0%B8-%D0%BF%D1%83%D1%82%D0%B8%D0%BD", "text": " и десетилетния икономически хаос Владимир Путин започна да осъществява «стратегия за възраждането на Русия като свръхдържава», пише авторът на материала от The Washington Times, ексначалникът на резидентурата на ЦРУ Даниел Хофман.   «За времето на дългогодишната ми работа в ЦРУ разбрах едно — както и неговите предшественици от СССР, господин Путин продължава да счита САЩ за главен противник, — пише авторът на материала.   — Нищо не характеризира така добре макиавелисткия принцип в политиката на Русия по отношение на САЩ, както нейната подкрепа за своя бивш враг — «Талибаните».   След като «бремето на съветско-комунистическата идеология» беше захвърлено, Путин успешно възстанови влиянието си върху територията на бившия СССР, в Южна Азия, в Близкия Изток и в Латинска Америка, продължава изданието.   Поддържайки Венецуела и Куба, а също, помагайки на Боливия да създаде «мирна ядрена програма», Русия възстанови влиянието си в Латинска Америка», твърди Хофман.     Русия върна статуса си в Близкия Изток с помощта на «агресивните военни, дипломатическите и разузнавателните операции» в Сирия и разшири сътрудничеството си с Иран и Турция.   Путин се опита да експортира «пагубните руски идеи» и в САЩ, стремейки се да повлияе върху президентските избори през 2016 г.   Американският дипломат Джордж Кенън навремето предупреди за «руския стремеж към секретност, за недостатъка от искреност, двуличността, подозрителността…».   Кенън написа, че «винаги ще има американци, които ще казват, че руснаците са се променили, но ние не бива да се залъгваме от тези политически маневри».   «Националната сигурност на САЩ би била много по-здрава, ако бяхме обърнали вниманието си върху предупрежденията на Мит Ромни, изказани от него през 2012 г., за това, че Русия си остава нашият главен геополитически противник», продължава авторът на материала.   «Американските власти и до днес събират информация за хакерските операции на Русия по време на изборите през 2016 г, подчертава Хофман.   Девет месеца след началото на разследването от американското разузнаване то и до днес не е завършено,  ", "date": "2017.10.20", "title": "Екс-началник на ЦРУ за СССР, Русия, САЩ и Путин"}
{"url": "http://www.classa.bg/%D1%81%D0%B2%D1%8F%D1%82/item/374092-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82", "text": "          Евентуалната бъдеща коалиция \"Ямайка\" между ХДС/ХСС, свободните демократи и Зелените често се определя като \"безалтернативна\". Това е вярно, но съвсем не означава, че подобен съюз би бил лошо решение, взето по принуда. Точно обратното: такава коалиция е нещо многообещаващо и ново за Федералната република, тя би могла да подобри политическата култура и да даде тласък за решаването на някои от проблемите на страната.   Преди парламентарните избори мнозина се оплакваха от това, че липсвали разлики и алтернативи в германската политика. При управлението на широката коалиция всичко се било почти уеднаквило. На 24 септември германските избиратели наказаха досегашните си управляващи от широката коалиция. Друга коалиция вече ще отразява волята на избирателите – тази между консерваторите и две от по-малките, но утвърдени партии.     През последните години традиционните политически граници малко се размиха. Консерваторите на Меркел се рекламират като \"център\", свободните демократи стоят по някои въпроси пó вдясно дори и от ХДС/ХСС, а \"зелените\" теми са пуснали корени в целия политически спектър. Затова една \"Ямайка\" не би била нито съвсем дясна, нито съвсем лява коалиция. В идеалния случай подобна коалиция би била форум за нови идеи, за прехвърлянето на мост над старите политически окопи.   Дълго време политическото сътрудничество между либералите и Зелените се смяташе за почти невъзможно. Но времето е узряло за промяна. Икономическата мощ и екологичното съзнание отдавна вече не са взаимноизключващи се неща.   Защото неефективните инициативи за защита на климата могат да са също толкова вредни, колкото и икономиката, която разрушава околната среда. И това са само две от темите, по които едно продуктивно сътрудничество между либералите и Зелените може много да помогне на Германия.   Затова свободните демократи и Зелените трябва да загърбят тяснопартийното мислене и да надскочат собствената си сянка. И бездруго популистите обвиняват традиционните партии, че мислят само за клиентелата си, а не за народа. Една коалиция \"Ямайка\" би представлявала прекрасна възможност да се покаже, че това твърдение е невярно.     А каква ще е ролята на Ангела Меркел? В изборната нощ Мартин Шулц заяви, че тя е като \"прахосмукачка\", която изсмуква чуждите идеи, за да ги представи като свои. Тази метафора всъщност описва най-силната ѝ черта: способността да загърбва идеологически предразсъдъци в името на практичните решения. В този смисъл тя е идеалната лидерка на един политически експеримент в \"страната на идеите\".     Друго предимство на една коалиция \"Ямайка\" се състои в това, че в страната ще има силна опозиция в лицето на социалдемократите. Това е необходимо и поради факта, че в Бундестага ще има отявлени популисти - от т.нар.   \"Алтернатива за Германия\". Това е партията на протеста на онези избиратели, които не разбират и не ценят демократичната държава и нейното модерно, хетерогенно общество.   Без никакво съмнение една коалиция от типа \"Ямайка\" би управлявала не чак толкова безконфликтно, както досегашната широка коалиция. Но това не е и чак толкова лошо.    Ако различията между отделните партии бъдат превърнати в съзидателна енергия за нови идеи, бъдещата управляваща коалиция в Германия ще стане източник на положителна енергия.", "date": "2017.10.20", "title": "Германският експеримент"}
{"url": "http://www.classa.bg/%D1%81%D0%B2%D1%8F%D1%82/item/374093-metoo-%D1%80%D0%B0%D0%B7%D0%BA%D0%B0%D0%B6%D0%B5%D1%82%D0%B5-%D0%B8%D1%81%D1%82%D0%BE%D1%80%D0%B8%D0%B8%D1%82%D0%B5-%D1%81%D0%B8", "text": "            И аз промених статуса си във Фейсбук. Сега там ще видите хаштага #MeToo („Мен също\"). Същият хаштаг вече се появи в профилите на почти всички мои приятелки и на хиляди жени по цял свят. Той е знак за солидарност с всички онези, които през последните седмици публично разказаха как холивудският продуцент Харви Уейнстейн ги е подлагал на сексуален тормоз, принуда и дори на изнасилвания. Този хаштаг трябва да окуражи онези жени, които досега не смеят да говорят за такива неща – от срам или поради страх от възможните последствия.   Ако всяка жена, която е пострадала от сексуален тормоз, се присъедини към #MeToo, всички ще разберат какви са размерите на сексуалното насилие срещу жени – такава е идеята на хаштага. В този смисъл кампанията в социалните мрежи ще стане успешна. Според статистиката, всяка трета жена в Германия е била жертва на сексуален тормоз, понякога и физически. Ако тези дни надникнете във Фейсбук или в Туитър, сами ще се убедите: едва ли не всяка жена там признава, че поне веднъж е била обект на сексуален тормоз, пък бил той и „само\" словесен.   Но аз имам и проблем с тази кампания. Просто защото тя нищо няма да промени. Няма да промени дотогава, докогато ние, жените (защото засега само малцина мъже използват този хаштаг) не съберем куража да говорим съвсем конкретно. Защото #MeToo може да означава всичко: от словесен сексуален тормоз та чак до изнасилване. От опипване в метрото до сексуално изнудване от страна на шефа. #MeToo не посочва имена. Пита са обаче: кои са тези, които опипват, заплашват и изнасилват?   Преди години се помайвах с една колежка из Стария град в Ерусалим. Някакво момче на 12-13 години ни предложи да ни покаже по-кратък път до прочутата „Via Dolorosa\". Съгласихме се, а по пътя пуснахме няколко шеги и го похвалихме колко добре говори английски. В един момент обаче забелязах, че вървим точно в обратната посока!         Попитах го какво става, а той ме затисна до стената и брутално бръкна между краката ми. Всичко стана много бързо и аз успях единствено да лисна в лицето му бутилката минерална вода, която държах в ръка. Младежът побягна, а в дъното на инак съвсем пустата уличка ни причакваха още трима – явно това е била целта на „прекия път\". Тъй че ние си плюхме на петите.   Тогава извадих късмет. Не ме изнасилиха. Досега никой началник не ме е подлагал на сексуално изнудване. Но гневът, който изпитах на улицата в Ерусалим, живее в мен и до днес. Гняв както срещу извършителя, така и срещу самата мен. Задето съм била толкова тъпа, че да тръгна с него... Тази случка досега не я бях разказвала почти на никого.   Представям си какво изпитват онези жени, който след едно сексуално посегателство трябва на всичкото отгоре да се тревожат и за кариерата си. Да се тревожат, че ще изгубят всичко, което са натрупали в професията до този момент. А в много страни по света да се тревожат и от това, че ги ще низвергнат, защото са „опетнили семейната чест\". Как да не ги разбере човек, когато мълчат?   Ако днес се присъединят към хаштага #MeToo, това ще бъде поне първа крачка към една по-широка публичност. И колкото повече жени съвсем конкретно си излеят душата, толкова по-бързо всички пострадали ще се отърват от срама. Не сте вие виновни, скъпи жени, а онези, които вършат подобни неща! Тъй че разкажете своите истории: по Туитър, във Фейсбук, на полицията. И ако знаете имената на извършителите – посочете ги! Само така можем да променим нещо.", "date": "2017.10.20", "title": "#MeToo: Разкажете историите си!"}
{"url": "http://www.classa.bg/%D1%81%D0%B2%D1%8F%D1%82/item/374094-%D0%B2-%D0%B5%D1%81-%D0%BA%D0%B0%D0%BA%D0%B2%D0%BE-%D0%B3%D0%B8-%D1%81%D0%B2%D1%8A%D1%80%D0%B7%D0%B2%D0%B0,-%D0%BA%D0%B0%D0%BA%D0%B2%D0%BE-%D0%B3%D0%B8-%D0%B4%D0%B5%D0%BB%D0%B8", "text": "            Германия например не е напълно дееспособна, защото след изборите на 24 септември все още няма съставено ново правителство. Подобен проблем има и Австрия, където вече се знае името на бъдещия канцлер - Себастиан Курц, но не и на партията, с която ще състави коалиционен кабинет. А това може да се проточи с месеци. Ситуацията в Австрия е дотолкова от значение, доколкото евроскептичните правителства на някои източноевропейски държави се надяват националистите да влязат в управлението на страната. Ако това стане, приоритетни за ЕС могат да се окажат въпроси като спирането на миграцията и по-добрата защита на европейските граници.      Преразпределянето на бежанците на квотен принцип тогава навярно ще бъде окончателно изоставено. Но има и други проблеми, които ЕС би трябвало да разгледа на днешната си среща на върха, и които навярно ще бъдат отложени за по-късно. Ето само някои от по-важните:   27-те държави в ЕС ще трябва за пореден път да покажат на британската премиерка Мей, че без напредък по въпросите за британския дълг, за правата на европейските граждани, живеещи на Острова и границата със Северна Ирландия, няма да има никакви преговори за бъдещите търговски и политически отношения с Лондон. Британците пък настояват ЕС да промени своята стратегия на преговаряне. Това обаче няма да стане. Бързо решение на проблемите не се очертава.     Най-вече източноевропейските държави протестират срещу преразпределянето на бежанците на квотен принцип. Единство в мненията цари само по въпроса, че миграцията от Близкия изток и Африка трябва да бъде спряна по възможност изцяло. Тъй като някои държави като например Германия са на мнение, че външните граници на общността не са добре защитени, те въведоха контрол и по вътрешните граници на Шенгенското пространство - нещо, които би трябвало да е разрешено само по изключение. Затова Еврокомисията навярно ще предложи проверките за самоличност да бъдат възможни за по-дълъг период и не само в изключителни случаи. А конкретни решения на ЕС по процедурите за даване на убежище могат да се очакват най-рано през юни 2018.     Френският президент Макрон и Еврокомисията оказват натиск за реформи. Те искат финансовата и икономическа политика на 27-те държави в бъдеще да бъдат по-тясно обвързани. Германия и някои северни държави гледат на този род предложения скептично. Оспорвана е и идеята за „Европа на различните скорости\". Тя предвижда засилване на сътрудничеството само между онези държави, които го желаят. Те ще бъдат нещо като „мотор на реформите\". Останалите ще ги следват по-бавно. Но тъкмо онези правителства, които клеймят Брюксел за това, че им отнемал правото на самостоятелни решения, са против тази идея. Например полското. Чехия, Унгария и Словакия също искат да са част от важните проекти на ЕС, но и да могат да им слагат спирачка, когато пожелаят. Конкретни решения по тези теми се очакват едва през юни идната година.     Всички европейски държави виждат нуждата от дигитализиране на икономиката и инвестиране на повече средства за тази цел. Но единството е само дотук. Когато стане дума за това как например да се облагат с данъци стоките и услугите в интернет, отделните страни имат различни виждания. Решения по този въпрос могат да се очакват най-рано през декември.     Еврокомисията е завела процедура за нарушаване на европейските договори срещу Полша, поради това, че страната отказва да изпълни решения на ЕС за преразпределението на бежанците, независимо, че тези решения са били взети с мнозинство. Подобно поведение, според еврокомисаря Франс Тимерманс, разклаща устоите на целия ЕС. ЕК би могла да заведе срещу Полша и процедура по член 7 от европейските договори – нещо, което не е било правено никога досега. Член 7 би позволил на ЕС дори да отнеме правото на глас на Полша и на практика да прекрати членството на страната в ЕС. Съмнително е дали сред държавните и правителствени ръководители на ЕС ще има мнозинство, което да подкрепи подобен подход. В противен случай решаването на този въпрос ще се отложи за декември 2017 или за март и юни 2018.   Държавите от ЕС са единодушни по отношение на атомното споразумение с Иран – те смятат, че то трябва да бъде спазвано и занапред. Европейците гледат критично на последните изяви на американския президент Доналд Тръмп по този въпрос. Ща се отнася до конфликта със Северна Корея, европейските правителствени ръководители зоват към умереност и намиране на мирно решение.     Търсят се и нови домакини на двете европейски агенции, които все още се намират в Лондон, но ще трябва да го напуснат поради решението за Брекзит. Близо 20 държави кандидатстват за едната или за двете агенции, защото пренасянето на толкова много работни места ще донесе на държавите-домакини и съответните бюджетни средства. В момента се води сложна процедура на избор, която наподобява на раздаването на домакинството при Олимпийски игри. Решенията по този въпрос се очакват в средата на ноември.", "date": "2017.10.20", "title": "В ЕС: Какво ги свързва, какво ги дели"}
{"url": "http://www.classa.bg/%D1%81%D0%B2%D1%8F%D1%82/item/374095-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D0%B4%D0%B0%D0%BD%D0%BD%D0%B8-%D0%B5%D1%82%D0%BE-%D0%BA%D0%B0%D0%BA-%D0%B6%D0%B8%D0%B2%D0%B5%D0%B5%D0%BC", "text": "        България и Словения са на най-предни позиции в ЕС по процент на жените в ръководството на големите фирми. В над 10 процента от най-големите 50 фирми в тези две държави жени държат топ-позициите в мениджмънта. България стои много добре и по отношение на достъпа на жените до високи позиции в политическото управление и администрацията. След Швеция, където жените заемат половината от тези позиции, и след Латвия и Словения с малко над 40%, България се нарежда на четвърто място с около 37 на сто женско присъствие по горните етажи на управлението и администрацията.     Евростат подробно е проучил и разликите в заплащането, което получават мъжете и жените. Най-големи са тези разлики в Естония, Чехия и Германия. В Германия една жена на ръководна позиция изкарва 34 евро на час, докато мъжете на същата позиция взимат 46 евро на час.     Ето и още любопитни информации, които ни предлага обширното проучване за жените и мъжете в ЕС, публикувано днес от Евростат. Готвенето и домакинството са женска работа - тази консервативна и банална истина все още е актуална в повечето държави от ЕС, където средно 79% от жените и само 34% от мъжете поемат такива задължения. Тук България много изостава. Заедно с Португалия, Италия и Гърция страната е на едно от последните места по еманципиране на домакинята.   Жените готвят, а мъжете ядат. Така шеговито могат да се обобщят данните за затлъстяването в Европа, от което са засегнати над 57% от мъжете и само 43 на сто от жените. Горе-долу същата пропорция наблюдаваме и при употребата на алкохол.   Младите български мъже живеят доста дълго в бащиния си дом, научаваме още от проучването. Във възрастовата група от 18 до 24 години близо 90% от българските младежи още живеят с мама и татко, като процентът на младите български жени в същата ситуация е под 70 на сто. Само в Унгария, Словакия, Словения, Малта, Франция, Естония и Кипър младежите от тази група са по-пасивни. Горе-долу същото е положението и в следващата възрастова група - 25-29 години, в която 70 на сто от българите и около 40 на сто от българките още не са отлетели от семейното гнездо.   Изследването на Евростат, публикувано под заглавието „Животът на жените и мъжете в Европа - статистически портрет\", обхваща няколкостотин страници с много графики и таблици. Те са поместени в отделни глави като „Живот, израстване и остаряване\", „Учение, работа и пари\" и \"Хранене, пазаруване, интернет, социални контакти\". От проучването научаваме и това: 57 на сто от европейските граждани са доволни, че живеят в ЕС.", "date": "2017.10.20", "title": "Любопитни данни: ето как живеем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374096-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B8-%D0%B6%D0%B8%D0%B2%D0%B5%D0%B5%D0%BC-%D1%87%D1%83%D0%B4%D0%B5%D1%81%D0%BD%D0%BE", "text": "        Над три милиона пенсионери в Германия са заплашени от бедност на старини. Това означава, че са принудени да живеят с пенсия под 958 евро месечно. За България тази сума изглежда висока - и тъкмо поради това все повече германски пенсионери от въпросната група избират тъкмо България като страна, където да прекарат старините си. Там животът е евтин, климатът - чудесен. А когато малко се ориентираш в манталитета, нещата потръгват. Не бива обаче да забравяме, казват новозаселилите се: в България е друго, не е като в Германия.   15-минутен репортаж на Stern TV, излъчен по германската телевизия RTL, ни запознава тъкмо с три такива семейства. Бригите и Бернд Хорн преди година и половина си събрали багажа и от Пфорцхайм се преместили в българското село Сираково. „Качеството на живот, което имаме тук, е огромен напредък за нас\", обясняват двамата в един глас пред репортерите на Stern TV. За около 15 хиляди евро си купили къща с пет декара двор.    Междувременно разширили жилищната площ до над 100 квадратни метра. Климатът също допринася за повишеното им самочувствие - двамата са пенсионери по болест и в България определено се чувстват много по-добре. „Имам четири хронични заболявания и получавам само 680 евро пенсия по болест\", казва Бригите Хорн и добавя: „В Германия с тези пари едва си плащам наема\".     Следващите протагонисти в репортажа на Stern TV са вече едва ли не кореняци в България. Ренате и Бернд Рьоер живеят от 13 години в Кранево. За 20 хиляди евро са си купили просторно жилище от 100 квадратни метра. Първо го мислели като лятна вила, но преди шест години окончателно се преместили от Берлин в Кранево.    Двамата получават общо 1800 евро пенсия месечно - и казват, че с тези пари в България се живее много добре. Само с езика им е още трудно, но се оправят. Ренате знае малко руски, чете кирилицата и се оправя на пазара, докато съпругът ѝ Бернд сякаш го е докарал единствено до фразата „Полека, полека\".     По-нататък авторите на репортажа твърдят, че в България вече са се заселили над 45 хиляди германци и представят още едно семейство, което търси път към Черноморското крайбрежие. Карин и Роланд Нетер, които в Германия трябва да живеят със 160 евро седмично, след като са си платили всички задължителни разноски, наскоро научили, че в България животът е два пъти по-евтин. В интернет семейството от Нюрнберг се спира на нов и модерен дом за възрастни хора на име „Евъргрийн\" - сграда с отделни апартаменти и красиви сервизни помещения, с плувен басейн отвън.    Карин Нетер е готова веднага да купува. Но когато пристигат край Черно море, всичко изглежда по-различно, отколкото в интернет. Апартаментите все още не са завършени, двустайното жилище, което са си харесали, им се вижда тясно. За по-голямо обаче парите не им стигат. А и първите им впечатления от „Златни пясъци\" не са еуфорични. В крайна сметка двамата решават, че България не е „тяхната страна\".     „Краневчаните\" Ренате и Бернд Рьоер са на другия полюс. „Тук нищо не ни липсва. Отзад са планините, отпред е морето с красивите момчета край плажа\", шегува се Ренате. „И момичета\", допълва мъжът ѝ с усмивка.   Ренате е доволна и от медицинското обслужване във Варна. Вярно, болничното оборудване не е като в Германия, стаите са по-тесни, но лекарите се грижат добре за нея, когато има някакъв проблем. Семейство Хорн също е много доволно в новата си селска къща. „Това беше правилното решение.    Не искам да се връщам в Германия. Искам да живея, не да живуркам. А тук, в България, мога да живея\", казва Бригите Хорн. Само едно нещо им липсва: децата и внуците.", "date": "2017.10.20", "title": "\"В България си живеем чудесно\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374087-%D1%84%D0%B0%D0%BA%D1%82-%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%BA%D0%BE%D0%B9-%D0%B4%D0%B0-%D0%BA%D0%B0%D0%B6%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "          Политикът се завръща като главен \"телохранител\" на информацията в българските медии. Той стои на входа и на изхода на редакциите, контролира и се намесва в журналистическото съдържание. Ако през 2015 година тази роля изпълняваха рекламни отдели в редакциите и икономически фактори от различни сфери, през 2017 цензурата на политическата и институционалната власт се завръща с богат репертоар от инструменти за влияние. Това са част от изводите на четвъртото тематично онлайн изследване за свободата на словото в България, изготвено от Асоциацията на европейските журналисти - България.   \"Културата на натиска\" вече е част от ежедневието на българския журналист, а общото усещане за влияние отвън си остава обезпокоително непроменено през последните две години - двама от всеки трима участници в анкетата заявяват, че знаят за случаи на натиск върху техен колега. А 92% вярват, че намесата в работата на журналистите е често срещано явление.   Наблюдава се активизиране на богат инструментариум от заплахи, изнудване, разпространение на клевети, тормоз, чрез който политици, държавни и общински институции влияят върху редакционните решения, констатира още изследването.     Но и без тези заключения отдавна е видно, че медии в България няма. Нещо повече: в средствата за масова информация текстовете все по-често са неподписани, а коментарите - редакционни. В подобна среда и дума не може да става за разследвания, затова и критичните коментарни материали са изместени от портрети на един или друг политик.   По медийното съдържание отдавна може да се разпознае и кого точно обслужва дадено издание - най-често от ударните критики по неговите опоненти. Значимите теми масово отстъпват място на откровени небивалици, а за да не настъпят нечий интерес, журналистите в уж сериозни медии се захващат с разнищването на дребнотемия, които съвсем очевидно нямат нищо общо с голямата картина. А голямата картина в България отдавна е еднозначна. В страната липсват каквито и да е било усилия за промяна на средата, политическата власт е обрасла с бизнес интереси, а заедно те са превзели уж независимата съдебна система.     Журналистите отдавна са безгласни букви - заради редица фактори, най-значимите сред които са ниското заплащане и липсата на алтернатива. Концентрацията на медийна собственост пък прави невъзможно несъгласието с интересите на собственика, който най-често е скрит зад подставени лица. Именно поради тази причина медиите в България отдавна спряха да имат лица и собствени имена. За сметка на това се превърнаха в брандове, за които в повечето случаи се знае чий интерес обслужват към актуалния момент.   А самите журналисти? С мълчанието си много от тях се превръщат в негласни съучастници в собственото си овладяване. Политиците пък отдавна не заплашват само отделни имена в журналистиката. Първо, защото имена все по-рядко се срещат. И второ, защото устата на журналист лесно се затваря през интересите на медията.   Междувременно държавата се превърна в най-крупния рекламодател в медиите, изсипвайки стотици хиляди евро в касите на големите телевизии и печатни издания. И по този начин си откупи институционална благодарност от страна на средствата за масова информация. Така журналистите лека-полека се превърнаха в пиар експерти, които цензурирайки се, съучастват в онова заграбване на държавата, за което само малцина се опитват да говорят.   Има един-единствен вариант за разрушване на омертата, който обаче е напълно невъзможен - честен разговор за зависимостите, за обвързаностите и за онези способи, с които държавата корумпира изданията и ги превръща в свои най-големи защитници.     Затова и медийната критика срещу вече бившия депутат Антон Тодоров беше в пъти по-силна от реакцията срещу вицепремиера Валери Симеонов. Въпреки че на практика двамата отправиха една и съща заплаха към телевизионен водещ. Казано иначе: медиите се научиха да нападат лесните жертви, за да демонстрират все пак някаква независимост.     Тази независимост обаче е само имитация. Още по-лошо дори - подобни спазми за отстояване на свободата на словото водят до заблудата, че журналистите са на страната на гражданите. А доказателствата за противното са безчет. Ето само един пример от последните дни: на фона на новината, че възрастен мъж е дал на телефонни измамници 100 000 лева, доста издания озаглавиха статиите си с цитат на вътрешния министър, който твърди, че \"ало-мошениците се крият като мишки\". Примерът, разбира се, е битов. Но илюстрира много добре наложилото се в България разбиране за журналистика.     А истинска журналистика ще има чак тогава, когато самите журналисти, които иначе често приканват политиците да дават честни отговори, започнат да говорят от първо лице. С факти. Защото единствено фактите имат силата да разобличават. Това обаче няма да се случи, докато говорители на Пеевски твърдят в телевизионните студиа, че на него му било омръзнало да слуша фалшиви новини. Затова да го кажем направо: докато властта няма опонент от първо лице сред журналистите, именно тя е тази, която управлява журналистиката.", "date": "2017.10.20", "title": "Факт е: в България няма кой да каже истината"}
{"url": "http://www.classa.bg/%D1%81%D0%B2%D1%8F%D1%82/item/374088-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D1%80%D0%B5%D0%B4%D0%B0%D0%BA%D1%82%D0%BE%D1%80-%D0%BD%D0%B0-%E2%80%9Cwikileaks%E2%80%9D-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6-%D0%BF%D1%80%D0%B5%D0%B4-democracy-now-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n \r\n\t \r\n \r\n\t \r\n :  \r\n\t \r\n   \r\n   \r\n\t \r\n \r\n\t \r\n \r\n   \r\n   Джулиан Асанж: Да, разбира се. Нямаше дело. Това беше, цитирам, „предварителното разследване“, което бе повторно подновено, въпреки че веднъж вече бе приключено. Но Съединените щати продължават да следят публикациите ни за ЦРУ. А назначеният от Тръмп за шеф на ЦРУ Майк Помпео и Правосъдният департамент на САЩ водят доста агресивна политика към нас и това се вижда не само от изявленията им, но и както знаем – и от вътрешна информация. \r\n   \r\n   Е, Великобритания заяви, че няма нито да потвърди, нито да отрече, че е получила подпечатана заповед за екстрадиция. А САЩ от своя страна заявяват, че няма нито да потвърдят, нито пък да отрекат, че са издали подобна заповед. \r\n   \r\n   \r\n   \r\n   Е, това е малко ласкателно, нали? Искам да кажа, че според него ние сме недържавна разузнавателна агенция. Това са думите му, които, разбира се, са напълно абсурдни. Медийните организации пазят своите източници, защитават тяхната самоличност – ако медиите си вършат работата, и публикуват материалите им. ЦРУ събира информация по друга причина – за целите на властта, за целите на своята собствена мощ – и след това не я публикува.  \r\n   Затова целта на сдобиването с информация е нейното публикуване, поне така е с медиите и когато информацията е налична – тя се публикува, надявам се. Такъв е случаят с „Уикилийкс“. От друга страна разузнавателните служби събират информация с други цели и когато се сдобият с нея те не я публикуват. Така че, да… това е абсурдно. Мисля, че е и забавно. Всичко тръгна от изключителните ни публикации за ЦРУ.   \r\n   Най-новите ни разкрития се наричат „Vault 7“ („Трезор 7“ – бел.пр.). Много, много рядко се случва документ на ЦРУ да бъде пуснат в своята цялост. Всъщност не знам някога това да се е случвало, поне не и през последното десетилетие, с изключение на нашите публикации, правени през предишни години. Цялата ситуация е дълбоко унизителна за ЦРУ и показва агенцията като некомпетентна пред другите агенции и ФБР. \r\n   \r\n   А тя наистина е такава – опасно некомпетентна. \r\n   \r\n   Е, всеки обича „Уикилийкс“, когато публикуваме информация за политическите му опоненти. Искам да кажа, това е неизбежно. И когато започнем да пускаме информация за, например, разузнавателните агенции на Тръмп, отношението естествено се променя. \r\n   \r\n   Правителството на САЩ и правителството на Великобритания се държат така, сякаш има разписан обвинителен акт. Това се разбира по отказа им да говорят за това, по отношенията им с нашите адвокати и т.н. Така че те или имат обвинителен акт, или имат виртуален такъв. Гранд журито е разширено и освен нашите публикации относно военните престъпления в Афганистан и Ирак – тези, за които се твърди, че са свързани с Челси Манинг, вече разглежда и публикациите ни за ЦРУ. \r\n     \r\n", "date": "2017.10.20", "title": "Главният редактор на “WikiLeaks” Джулиан Асанж пред Democracy Now! (Видео)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374082-%D1%82%D0%B0%D0%B9%D0%BD%D0%BE-%D0%BF%D0%B8%D1%81%D0%BC%D0%BE-%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%81%D0%B2%D0%B5%D1%82%D0%B0-%D1%81%D0%BD%D0%B8%D0%BC%D0%BA%D0%B8", "text": " година светът научава все повече подробности от живота на принцеса Даяна, която загина нелепо при автомобилна катастрофа преди 20 години.    Първоначално принцесата изглеждаше мила и чудна жена, която повече от всичко на света иска да бъде обичана. Но на кадрите, които се появиха в последно време, виждаме необикновена и смела, великодушна и очарователна жена, която се е оказала заложник на обстоятелствата.    Когато медиите гръмнаха с новината, че принцесата е загинала в катастрофа, целият свят бе в шок.      Никой не можеше да си представи, че обичаната от всички принцеса си е отишла на толкова ранна възраст.        Журналистите незабавно започнаха да обвиняват кралицата в безразличие. Тъй като Елизабет II не показваше никакви емоции, почитателите на лейди Ди бяха уверени, че кралицата въобще не скърби за майката на прекрасните си внуци.        Наскоро обаче в мрежата се появи писмо на нейно величество, адресирано до придворната дама Хенриет Абел Смит, което напълно опровергава всички слухове за кралицата, които се появиха в онзи момент.      „Това наистина е ужасно, смъртта на принцеса Даяна е огромна загуба за нас и за цялата страна. Уилям и Хари се държаха много мъжки на погребението, гордея се с тях. В това писмо за първи път давам воля на емоциите си, все още е трудно да дойда на себе си след случилото се\", пише Елизабет.          Страшната новина застигна кралското семейство по време на почивката му в замъка Балморал в Шотландия. Говори се, че след тъжната вест няколко дни кралицата не е приемала гости, оправдавайки се с неразположение.        Но британците не спираха да негодуват. Официално обръщение от страна на нейно величество така и не идваше, затова и някои открито говореха за причастността на кралицата към смъртта на Даяна.      Когато тя най-накрая кралицата записа своята реч, много от британците не й повярваха. „Това е много голяма загуба за цялата страна. Изправям се пред вас като кралица и баба. Даяна беше изключителен човек. Тя никога не губеше оптимизма си, винаги се усмихваше. Вдъхновяваше околните със своята топлота и доброта\".        Източници разкриват, че Елизабет е страдала много в този момент. А задържането й в Шотландия обясняват с грижи за внуците си.        Лейди Хенриет Абел Смит е била придворна дама в периода 1949- 1987 година. Лейди Хенриета умира през 2005 г. След смъртта й писмото от Елизабет II е продадено на търг и сега е в ръцете на частен колекционер.", "date": "2017.10.20", "title": "Тайно писмо на кралица Елизабет разтърси света! (Снимки)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374083-$7-7-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B2%D1%8A%D1%80%D1%82%D1%8F%D1%82-%D1%82%D1%83%D0%B7%D0%B0%D1%80%D0%B8%D1%82%D0%B5", "text": "Общото състояние на близо 2500-те милиардери на планетата, превишаващо 7,7 трилиона долара, е съпоставимо с БВП на 150 държави, което е 80 процента от страните в света. Това съобщи говорителят на Фонда на ООН за населението (UNFPA) Ричард Колъдж, цитиран от ТАСС.      „Към днешна дата състоянието на 2473-ма милиардери в света се равнява на БВП на четири пети от всички страни по света през 2015 г.\", цитира Колъдж данни на анализаторската компания Wealth-X. „Това означава, че докато някои привилегировани домакинства управляват бюджети за милиарди долари, няколкостотин милиона семейства с труд преживяват с по-малко от 1,25 щатски долара на ден\", се казва в доклада.      От 2008 до 2013 г. социалният разрив се е увеличил в 34 страни по света. 800 млн. души по света живеят под прага на бедността, цитира данни на UNFPA генералният секретар на ООН Антониу Гутериш. Основателят на Microsoft Бил Гейтс остава номер 1 сред най-богатите хора в света за 2016 г. със 75 млрд. долара. Втори е 79-годишният испанец Амансио Ортега, натрупал състоянието си в модната индустрия с марката Zara, с 67 млрд. долара.      Американският инвеститор Уорън Бъфет запазва трета позиция с 60,8 млрд. долара в класацията на сп. \"Форбс\". Доналд Тръмп обаче е загубил 600 млн. долара само за година - от 3.7 млрд. състоянието му се е стопило на 3.1 млрд. Така от 156-о американският президент пада на 248-о място в списъка на най-богатите.", "date": "2017.10.20", "title": "$7.7 трилиона въртят тузарите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374084-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B2%D0%B8%D1%82%D0%B0%D0%B5-%D0%BE%D0%BA%D0%BE%D0%BB%D0%BE-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D1%81%D0%BD%D0%B8%D0%BC%D0%BA%D0%B8", "text": ", в който Кейт Мидълтън стана жена на принц Уилям, вниманието от пресата към нея драстично се увеличи. Изглежда, че знаем всичко за личния й живот - понякога дори сякаш тя ни е близка приятелка.      Напоследък папараците са забелязали още един детайл: херцогинята на Кеймбридж често се появява на публично място с лепенка на пръстите си.      Мрежата веднага започна да обсъжда. Някои увериха, че раните по ръцете на Кейт се появяват в резултат на игри с палави деца, други, че по време на домашна работа или невнимание.      Въпреки това, папараците, както винаги, успяха да решат тази загадка и всичко се оказа много по-лесно!      Журналистите са сигурни, че многото домашни любимци са виновни за всичко, което Кейт буквално обожава.      След като разгледате всички снимки, можете да забележите, че пластирът непрекъснато се движи от едната ръка в другата.      Е, на кого не се случва? Между другото, кралица Елизабет II също обожава четириногите.      През март 1991 г. на първа страница на популярните медии се появиха новини, че домашните кучета ухапали кралицата, когато се опитала да ги раздели.      Между другото, когато кралският двор е много сериозен във възпитанието на домашни любимци.        Монарсите също са хора, те не са против да обичат нашите по-малки братя. Така че не се учудвайте, ако Кейт или кралицата се появят отново с лепенки на ръцете си. Заслужава си!", "date": "2017.10.20", "title": "Мистерия витае около Кейт Мидълтън! (Снимки)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374085-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B5%D1%89%D0%BE,-%D0%BA%D0%BE%D0%B5%D1%82%D0%BE-%D1%81%D0%BD%D0%B8%D0%BC%D0%BA%D0%B8", "text": "Европейското турне, на което Лили Иванова трябваше да потегли в началото на следващия месец, беше отложено за неопределено време. Като причина за пропадането на музикалната обиколка екипът на естрадната прима посочи единствено „непредвидени обстоятелства\", пише в. Монитор.      „Всички билети могат да бъдат върнати в срок от един месец, от местата, от които са закупени\", предупреждават от Фейсбук страницата на звездата.     Припомняме, че Иванова трябваше да отпусне глас в Берлин (3 ноември) и Мадрид (6 ноември), а концертът в Милано, който беше заплануван за 6 декември, впоследствие бе отменен за 30 юни догодина. В германската столица жената, която пише музикалната ни история с гласа си, ще излезе на сцената на Tempodrom.      Залата е втората по големина в града и през годините е приютявала артисти от ранга на Ленърд Коен, Иги Поп, Сийл и Крис Норман, а особен афинитет към нея има бунтаря с китраа сред носителите на „Нобел\" Боб Дилън. Билетите за всяка от европейските спирки на Лили се котираха от 44 евро до 98 за ВИП позиции пред сцената, или в български еквивалент 191 лв.      Това позиционира Иванова в сегмента на световните звезди като Ед Шийрън, който ще направи турне на Стария континент през лятото на 2018 г. Междувременно Иванова ще завърши есенното си турне у нас с два поредни концерта в НДК. Билетите за тях са вече разпродадени.", "date": "2017.10.20", "title": "Лили Иванова направи нещо, което.....(Снимки)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374086-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Ще искате да избягате далеч от дома, от караниците и натрупаните проблеми. Ако имате възможност да си вземете няколко почивни дни, организирайте си почивка, някъде където, никой няма да стигне до вас. Между другото, не забравяйте да изключите телефона и интернет. Е, ако нямате такава възможност, тогава само търпението ще ви помогне в живота. Днес намалете комуникациите и запознанствата. Този ден е по-подходящ за мислене, анализ на актуални събития и мечти. Знайте, че всичко няма да бъде решено със светкавична скорост, дори и да вложите максимални усилия и постоянство. Вечерта, ще получите пари от неофициалните си източници. Днес, толкова трудно, ще изкарвате парите си, че дори няма да смеете да мечтае за пазаруване и забавления. Просто не се паникьосвайте и не се стремете да заемате пари от всеки, когото срещнете по пътя. В любовта, трябва да създадете благоприятни условия, за да спечелите симпатиите на лицето, което харесвате. Имате сили, да го направите. Възможни са сътресения в бизнеса и битови проблеми. Този ден не е подходящ за сватба, брак или годеж. Затова пък спокойно може да потърсите съвет от адвокат или юрист. Тези, които наскоро са започнали връзка с колега, ще бъдат приятно изненадани. Днес ще се нуждаете не само от морална подкрепа, но и от финансова помощ. Въпреки това, сами сте си виновни, че неразумно сте се забавлявали и изхарчили много пари. Страхотен ден да помислите за пътуване и да направите всичко възможно да го осъществите. Вечерта, чакайте новини от роднина. Възможни са катаклизми в любовната сфера, което ще ви извади от равновесие. Просто не разбивайте предмети и не крещете- това няма да помогне. Само спокойният и мирен разговор, ще ви помогне да уредите отношенията с избраника си. С парите всичко ще е толкова добре, че може да си позволите да пазарувате свободно. Само примереният риск, може да използвате в работата си. Той, ще се превърне в ефективен \"инструмент\" за тези, които се стремят да направят кариера. Натрупаната несигурност и подозрителност, може да се отразят отрицателно на личния ви живот. В семейството, напротив, очаква ви пълна идилия и хармония в отношенията със съпруга. Не се препоръчва да бъдете твърде арогантни и горди, дори ако шефовете ви похвалят пред колектива. Основното е, да не губите настойчивостта и отговорността, с които работите през последните седмици. Необвързаните ще получат шанс за романтично запознанство. Между другото, това няма да е просто банален флирт, а роман с продължение.   Може лесно да превърнете едно приятелството в любовна връзка. Не е препоръчително днес, да взимате и заемате пари или да покривате разходите си по незаконен начин. Усилията ви в любовта, ще бъдат възнаградени. Най-накрая новите ви избраници, искрено ще ви благодарят за щедрите подаръци и благородните постъпки. Отделете време за любимия човек, съвместно прекараните моменти, ще ви донесат много нови впечатления и радостни минути. Възможно е също да ви върнат стар дълг и част от парите, да похарчите за дома. Вечерта е идеална за дълги разходки, почивка сред природата и планиране на нови неща. Днес, ще се чувствате нервни, работата няма да ви носи удоволствие и отношението на любимия, ще ви изглежда странно. Намерете сила и търпение да погледнете на нещата положително. Балансът, ще ви помогне да решите финансовите проблеми, които са се отразили негативно на личния ви бизнес. Възможно е да започнете успешно някакъв грандиозен проект. Не само ще може да изготвите ясен план за действие и да подготвите необходимите документи, но и да намерите надеждни партньори. В личния живот, това което ще се случи, може да се превърне в апогей и дори в край на бурен роман. Оценете ситуацията, по свое усмотрение.", "date": "2017.10.20", "title": "Дневен хороскоп 20 октомври"}
