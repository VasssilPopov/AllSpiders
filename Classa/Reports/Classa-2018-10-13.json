{"url": "http://www.classa.bg/%D1%81%D0%B2%D1%8F%D1%82/item/388343-%D0%BD%D0%B8%D0%BA%D0%B8-%D1%85%D0%B5%D0%B9%D0%BB%D0%B8-%D0%B0%D0%BC%D0%B1%D0%B8%D1%86%D0%B8%D0%BE%D0%B7%D0%BD%D0%B0-%D0%BA%D0%B0%D1%82%D0%BE-%D0%BB%D1%83%D1%86%D0%B8%D1%84%D0%B5%D1%80", "text": "Бившият стратег на Белия дом Стив Баннън критикува решението на Ники Хейли да се оттегли като посланик на САЩ в ООН. Той го нарече \"подозрително\" и \"ужасно\", защото подкопава усилията на администрацията на президента Доналд Тръмп да събере подкрепа преди парламентарните избори през ноември.   В интервю за \"Блумбърг\", Баннън каза, че времето, в което Хейли е избрала да обяви оставката си \"не можеше да бъде по-лошо\"; То изненада висши служители на Белия дом и отклони вниманието от въпроси като назначаването на Брет Кавануг за съдия във Върховния съд на САЩ, казва той.   Бившият стратег признава Хейли като \"много талантлива\" и посочва, че е \"невероятно амбициозна от политическа гледна точка, амбициозна като Луцифер\".   Последното изявление привлече вниманието на някои потребители на социалните мрежи, които поискаха обяснение дали коментарът на Бенън е комплимент или обида към дипломатката.   Ники Хейли обяви оставката си като посланик на Съединените щати в ООН на 9 октомври, предизвиквайки спекулации, че може да подготвя за кандидатурата си за президент. Тя обаче заяви, че за момента не знае какво ще направи след оттеглянето си, но потвърди, че ще подкрепи Тръмп като кандидат за президент през 2020 г.", "date": "2018.10.13", "title": "Ники Хейли: \"Амбициозна като Луцифер\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388344-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BD%D0%B0-%D0%BA%D1%80%D0%B0%D0%BA%D0%B0-%D0%BF%D1%80%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0", "text": "В соццентралата на \"Позитано\" 20 се провежда среща между американския посланик Ерик Рубин и лидера на БСП Корнелия Нинова В соццентралата на \"Позитано\" 20 се проведе работна среща между американския посланик Ерик Рубин и лидера на БСП Корнелия Нинова,  научи      Срещата е по искане на дипломата, казаха от екипа на лидера на опозицията в България. Разговорът ни беше много ползотворен,  беше лаконичният коментар на Нинова пред  Корнелия Нинова е запознала посланик Рубин с позициите и действията на БСП, с оглед на актуалната политическа ситуация в страната и в Европа. Тя е представила проекта \"Визия за България\" като платформа с политики, създадени от най-голямата опозиционна сила,  съобщиха от пресцентъра на БСП. Откакто Корнелия Нинова оглави БСП това е четвъртата ѝ среща с американския първи дипломат у нас.  Последната им среща бе преди четири месеца - на 7 юни 2018. Двамата обсъдиха актуалните събития и развитието на двустранните отношения между България и САЩ, съобщиха тогава от пресцентъра на партията. Припомняме, че в края на септември Нинова се срещна с всички европейски посланици у нас, на които представи проекта \"Визия за България\".    ", "date": "2018.10.13", "title": "Американският посланик на крака при Корнелия Нинова"}
{"url": "http://www.classa.bg/%D1%81%D0%B2%D1%8F%D1%82/item/388338-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D1%81%D1%82-%D1%82%D1%83%D1%80%D1%86%D0%B8%D1%8F-%D0%B8%D0%BC%D0%B0-%D0%B0%D1%83%D0%B4%D0%B8%D0%BE-%D0%B8-%D0%B2%D0%B8%D0%B4%D0%B5%D0%BE,-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%89%D0%B8,-%D1%87%D0%B5-%D1%85%D0%B0%D1%88%D0%BE%D0%B3%D0%B8-%D0%B5-%D0%B1%D0%B8%D0%BB-%D1%83%D0%B1%D0%B8%D1%82", "text": "Анкара съобщи на Вашингтон, че има аудио и видео записи, доказващи, че саудитският журналист Джамал Хашоги е бил убит в Саудитското консулство в Истанбул. \"Вашингтон поуст\" съобщава за това, цитирайки турски и американски служители.   Турските оценки за убийството на Хашоги, репортер на тази медия, се основават на доказателства - особено на аудио - които, според източниците, са най-солидните и убедителни налични доказателства. Както стана ясно, не е известно дали официалните служители в САЩ са видели или чули записите, но те са наясно с тях.   \"Гласовият запис от посолството разкрива какво се е случило с Джамал след влизането му\", заяви едно от турските длъжностни лица при условие на анонимност, без да описва подробно съдържанието на визуалния материал. \"Можете да чуете гласа му и гласовете на хората, говорещи на арабски, можете да чуете как е разпитван, измъчван и убит\", каза той.   Турски официален служител заяви, че група от 15 саудитски граждани пристигнали в Истанбул с два самолета и влезли в консулството в същия ден на посещението на Кашоги, изчезнал на 2 октомври, а след това напуснали страната.   Един източник каза, че на записа се чува как няколко от тези мъже удрят журналиста, а след като са убили Кашоги, екипът отива в резиденцията на саудитския генерален консул, чиито турски служители преди това са получили свободен ден. Той добави, че има доказателства за поне едно телефонно обаждане от вътрешността на консулството.   Според американските медии съществуването на тези доказателства ще обясни защо турските официални лица така бързо обвиниха Рияд в убийството на Кашоги. Представителите обаче посочиха, че турските власти се въздържат от публикуването на записите, поради страх, че ще разкрият как Турция следи чуждестранните легации в страната.", "date": "2018.10.13", "title": "Вашингтон пост: Турция има аудио и видео, потвърждаващи, че Хашоги е бил убит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388341-%D0%B1%D1%80%D1%83%D1%82%D0%B0%D0%BB%D0%BD%D0%B8%D1%8F%D1%82-%D0%BD%D0%BE%D0%B2-%D1%81%D0%B2%D1%8F%D1%82-%D0%BD%D0%B0-%D1%88%D0%BF%D0%B8%D0%BE%D0%BD%D0%B0%D0%B6-%D0%B8-%D1%80%D0%B5%D0%BF%D1%80%D0%B5%D1%81%D0%B8%D0%B8", "text": "От неубедителни алибита като посещаване на катедрали до публично разкриване на техни лични данни, ново поколение руски и други убийци и шпиони все по-често биват публично изобличени и често вземани на подбив. Няма обаче нищо смешно в странното им поведение, нито в това как все по-голям брой държави като че ли нехаят, когато техни агенти бъдат изобличени. Все по-репресивните диктатури по света – не само Русия, а Китай, Саудитска Арабия и други – затягат хватката си у дома и в чужбина, а шпионажът и убийствата заемат все по-централно място на политическата сцена.     Международният шпионаж и поръчковите убийства винаги са били инструменти, използвани от правителствата. Но въпреки спиращите дъха спекулации в шпионските романи и журналистическите дописки, тези дейности традиционно са стриктно контролирани. Има негласни споразумения убийствата да се свеждат до минимум, особено на чужд терен. След седмица, през която бе отвлечен или убит саудитски журналист в Турция, изчезна безследно високопоставен китайски представител, оглавяващ Интерпол и западни държави разобличиха дейности на руското военно разузнаване, правилата се променят бързо. След колебливо начало Западът се опитва да отговори на това предизвикателство. По-стриктното наблюдение и информационната революция в по-широк аспект направиха така, че операциите под прикритие да бъдат по-лесни за проследяване и разкриване. Миналата седмица бяха публикувани видимо координирани британски, холандски и американски правителствени доклади за руски кибершпионаж и други видове шпионски дейности. Холандският доклад, разкриващ детайли за явните опити на четирима руски агенти да пробият информационните системи на Организацията за забрана на химическите оръжия – бе особено подробен. Той съдържаше включително регистрационни номера на автомобили и документи за самоличност. Журналисти и други представители на гражданското общество, занимаващи се с проучвания, имат повече достъп до данни от когато и да било. Базираният в Обединеното кралство разследващ уебсайт „Белингкет“ събра вече достъпни в публичната сфера информации, за да установи самоличността и на двамата предполагаеми участници в отравянето на бивш руски шпионин в английския град Солсбъри. Но целите на този тип шпионаж също се разширяват и променят. Традиционно – и не без основание – САЩ и съюзниците им се притесняват най-вече, че чуждестранни шпиони могат да откраднат техни държавни тайни. Това остава голяма заплаха, тъй като кибератаките позволяват сдобиване с невъобразими навремето количества данни. Но разузнавателните служби са все по-обезпокоени от изкривяването на демократичните процеси и създаването на фалшиви истории с политически цели. За шпионите на автократичните държави като че ли няма нищо по-важно от това да гарантират техните правителства да могат да се доберат, да сплашат, а понякога и да убият, вътрешни врагове, търсещи убежище в чужбина. Това явление, изглежда, е сред най-бързо разрастващите се. Демонстрирането на дългата ръка на Кремъл – и следователно сплашването на други руснаци зад граница, в това число олигарси, дисиденти и други бивши шпиони – се смята от мнозина за основен мотив за нападението с нервнопаралитичното вещество Новичок срещу бившия двоен агент Сергей Скрипал и дъщеря му в Солсбъри по-рано тази година. То бе предшествано от редица смъртни случаи на руски емигранти, някои от които също се подозираше, че са свързани с разузнавателните служби на Москва. Русия неизменно отрича подобни обвинения. Макар че руският президент Владимир Путин може би е най-често виненият световен лидер за подозрителни смъртни случаи в чужбина, други все по-често се сблъскват с обвинения за подобни дейности. Властите в Турция казаха, че според тях известният саудитски журналист Джамал Хашоги е бил убит на 2 октомври в саудитското консулство в Истанбул от екип агенти, пристигнали в страната в същия ден и заминали си може би с разчлененото му тяло. Саудитски представители отрекоха страната им да е замесена в убийство, но на кадри от камери за видеонаблюдение, излъчени по турската телевизия, се вижда как журналистът влиза в сградата и повече не се появява. Автократичните държави, изглежда, все по-малко ги е грижа дали някой вярва на опитите им за опровержение, нито дали са достоверни. Даже напротив – като че ли разпространяват посланието, че никой не е в безопасност да бъде следен от тях или да бъдат предприети преки действия срещу него, особено собствените им граждани. Това не означава непременно убийство – понякога сплашването има по-меки форми. Китайските власти отдавна опитват да запушат устите на дисиденти зад граница, особено от мюсюлманското уйгурско малцинство, чрез заплахи към семействата им в Китай. Това лято няколко чуждестранни активисти, базирани в Хонконг, и техните семейства във Великобритания и в други страни получиха анонимни писма със заплахи, явно от някой „прокитайски“ настроен, както може да се предположи. В други случаи Пекин опитва да сътрудничи с чужди правителства при изземането на активи, принадлежащи на китайски длъжностни лица и хора от бизнеса, обвинени в различни форми на корупция. Властта и престижът дават само ограничена закрила. Китайският представител по сигурността и президент на Интерпол Мън Хунвей изчезна при посещение в Китай. На 7 октомври китайското правителство разкри, че го държи под стража и че срещу него се води разследване за „закононарушения“. Това стана в същата седмица, в която се случиха и няколко други неща, всички от които бяха видимо свързани с охлаждане на отношения и недоволство, включително отказването на виза за високопоставен редактор на „Файненшъл таймс“ в Хонконг. Журналистите, изглежда, често са изложени на известен риск. Двама руски репортери бяха убити в Централноафриканската република по-рано тази година, след като, както се твърди, са водели разследване за компанията „Вагнер“ – базиран в Москва частен военен подизпълнител. Малтийската репортерка Дафне Каруана Галиция бе убита миналата година с кола бомба, след като е разследвала корупция, която според твърдения, е свързана с Русия. Дали такива действия са ръководени от руското правителство, организираната престъпност, бизнеса или и от трите, далеч не е ясно, но експерти, следящи темата отблизо, казват, че те често са тясно свързани. Западните държави още обмислят как да постъпват при такива действия, също както в случаи на предполагаема намеса в избори, хакерски атаки и разрастващ се спектър от шпионски дейности. Говори се, че се обсъждат различни варианти, не на последно място мерки срещу прането на руски, китайски и други чуждестранни пари чрез големите финансови центрове като Лондон. По-конкретно британският и холандският доклад за предполагаемите руски дейности навеждат на мисълта, че тези страни смятат публичното оповестяване на тайни операции като друго мощно оръжие. Дали това е достатъчно да доведе до промяна в поведението на тези страни международната сцена, е друг въпрос. Засега авторитарните държави по света изглежда знаят точно какво искат да направят. И въпреки че отричат с половин уста, те искат всеки да знае какво вършат.   БТА  ", "date": "2018.10.13", "title": "Бруталният нов свят на шпионаж и репресии"}
{"url": "http://www.classa.bg/%D1%81%D0%B2%D1%8F%D1%82/item/388339-%D1%81%D0%B0%D1%89-%D0%BD%D0%B0%D1%81%D1%82%D0%BE%D1%8F%D1%82%D0%B5%D0%BB%D0%BD%D0%BE-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%82-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%BB%D0%B8%D0%B2%D0%B0-%D0%BF%D1%80%D0%B8-%D1%83%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D0%BA%D0%B8%D1%82%D0%B0%D0%B9", "text": "Вицепрезидентът на САЩ Майк Пенс, предупреди висши представители на Ел Салвадор, Гватемала, Хондурас и Мексико, да бъдат предпазливи при установяване на отношения с Китай, предвид разширяването на дейността му в региона. Американският политик говори на Конференцията за просперитет и сигурност в Централна Америка, която започна на 11 октомври във Вашингтон.   \"Казвам на всички нации, представени тук, от името на нашата администрация: при изграждането на бизнес партньорства с други народи, включително Китай, ние ви призоваваме да се съсредоточите и да изисквате прозрачност, с грижи за своите интереси и нашите дългосрочни интереси \", каза Пенс сред нарастващото напрежение между Вашингтон и Пекин. \"Днес, дори когато страни като Китай се опитват да разширят влиянието си в региона, ние вярваме, че най-добрият начин за решаване на тези проблеми е да се засилят връзките между САЩ, Северния триъгълник и всичките народи на нашето полукълбо, да се засилят икономически връзки между нашите нации \", каза Пенс.   По време на речта си, вицепрезидентът отдели много внимание на проблема с нелегалната имиграция в САЩ - ключов за Доналд Тръмп, който дойде на власт характеризирайки имигрантите като престъпници и обеща да се изгради стена на южната граница на страната. В това отношение вицепрезидентът поиска от централноамериканските лидери да изпратят на своите граждани посланието, че \"ако не могат законно да отидат в Съединените щати, те не трябва да ходят\".   Също така, Пенс призна, че по-голям просперитет в Ел Салвадор, Гватемала и Хондурас (така наречения Северен триъгълник) е от жизненоважно значение, за да се спре притокът на имигранти в САЩ \"Хората ще останат в страната си, ако вярват, че има по-добро бъдеще за тях\", заключи той.", "date": "2018.10.13", "title": "САЩ настоятелно призовават Латинска Америка да бъде предпазлива при установяване на търговски отношения с Китай"}
{"url": "http://www.classa.bg/%D1%81%D0%B2%D1%8F%D1%82/item/388340-%D0%BF%D0%BE%D0%BC%D0%BF%D0%B5%D0%BE-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B0%D1%82%D0%B0-%D1%81%D0%B8%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D0%BD%D0%B8%D1%82%D0%BE-%D0%B4%D0%BE%D0%BB%D0%B0%D1%80-%D0%BE%D1%82-%D1%81%D0%B0%D1%89-%D0%B4%D0%BE%D0%BA%D0%B0%D1%82%D0%BE-%D0%BD%D0%B5-%D0%B8%D0%B7%D0%B3%D0%BE%D0%BD%D0%B8-%D0%B8%D1%80%D0%B0%D0%BD", "text": "Вашингтон изрази отказа си да предостави финансова помощ за възстановяването на Сирия, докато иранските войски присъстват на територията на арабската страна, заяви държавният секретар на САЩ Майк Помпео.   \"Отговорността за експулсирането на Иран от страната носи сирийското правителство, което е отговорно и за тяхното присъствие там\", каза Помпео в реч пред Института по въпросите на националната сигурност във Вашингтон.   \"Ако Сирия не гарантира пълното изтегляне на войските, подкрепени от Иран, няма да получи нито един долар за реконструкция\", каза Помпео.   Говорейки пред произраелска група, Помпео обеща да продължи с инициативата на Доналд Тръмп да се увеличи натискът срещу Иран, чрез налагане на \"някои от най-тежките санкции в историята\", цитира АФП.   В края на септември американският съветник по националната сигурност Джон Болтън заяви в централата на ООН в Ню Йорк, че Вашингтон \"няма да напусне, докато иранските войски са извън границите на Иран\".   От своя страна президентът на Ислямска република, Хасан Рухани, в интервю за американския телевизионен канал NBC, заяви че Иран възнамерява да запази присъствието си в Сирия, докато терористичните групировки, действащи в арабската страна, бъдат напълно победени.   Понастоящем на сирийска земя има около 2 000 американски войници. Специалните сили на САЩ са там от 2014 г. под претекст за борба срещу ислямската държава в североизточната част на страната. Американците се опитват да създадат алтернативни правителствени структури в териториите, възстановени от ИД, и многократно са атакували сирийските правителствени сили. Дамаск осъжда присъствието на американски войски на нейна територия и техните \"незаконни действия\" и обещава да ги отстрани със сила ако е необходимо. Междувременно, иранските и руските войски имат разрешение от сирийското правителство да бъдат на територията на страната, за да се борят срещу тероризма.", "date": "2018.10.13", "title": "Помпео: Разрушената Сирия няма да получи \"нито долар\" от САЩ докато не изгони Иран"}
{"url": "http://www.classa.bg/component/k2/item/388342-%D1%80%D1%83%D1%81%D0%B8%D1%8F-%D1%82%D0%B5%D1%81%D1%82%D0%B2%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B8-%D1%82%D1%80%D0%B8%D0%B0%D0%B4%D0%B0-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B8-%D0%BC%D0%B0%D0%BD%D0%B5%D0%B2%D1%80%D0%B8", "text": "Руската армия е извършила упражнения за ядрено възпиране, включващи ядрени ракети, изстреляни от земя, подводници и стратегически самолети, оборудвани с ядрени ракети.   Руското министерство на отбраната публикува симулационни изображения, показващи изстрелването на морските ракети и разполагането на стратегическите бомбардировачи Tu-160, Tu-95MS и Tu-22M3.   Изпитанията бяха проведени от кораби от Северния и Тихоокеански флот, както и от стратегически бомбардировачи на авиацията за далечни разстояния на руските военновъздушни сили.   Балистичните и круизни ракети с ядрена способност постигнаха своите цели в тестовите полигони Кура, Чижа, Пембой и Теректа в Русия и Казахстан.   Пусковете бяха открити от спътниците и наземните радарите на руската система за ранно предупреждение за балистични ракети.", "date": "2018.10.13", "title": "Русия тества ядрената си триада във военни маневри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388335-%D0%BE%D0%BC%D0%B0%D1%81%D0%BA%D0%B0%D1%80%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B4%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%87%D1%80%D0%B5%D0%B7-%E2%80%9C%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8%E2%80%9D-%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%82%D0%B8%D0%B2%D0%BD%D0%B8-%D0%B2%D0%BD%D1%83%D1%88%D0%B5%D0%BD%D0%B8%D1%8F", "text": "«Разтърсващата човешка драма с жестокото убийство на млада жена оставила невръстно сираче, посред бял ден на брега на един крайдунавски град, претендиращ някога за прозвището “българската Виена” и разразилата се у нас и в странство медийна истерия, с публичното участие в главните роли на видни и не чак толкова дотам родни и чуждоземни политици постави с пълна сила въпроса за \r\n \r\n \r\n \r\n – омаскаряването на една държава чрез “фалшиви новини” и манипулативни внушения… загрижени единствено за публичния си образ на властелини над съдбата човешка – наши и чужди управници от всякакъв калибър използваха разтърсващата трагедия чрез невъобразими словесни еквилибристики, за да избегнат от главния въпрос: “фалшива новина” ли е фактът на садистичното убийството на човек, без значение на пола, възрастта и гражданския му статус в делата му земни… и какво би следвало да си мислим за състоянието на обществото в тази почти никому неизвестна по света малка държавица, която все пак декларира гръмогласно при всяко ръкостискане, че е направила своя правилен цивилизационен избор…» Димитър Недков,  \r\n \r\n \r\n \r\n \r\n \r\n", "date": "2018.10.13", "title": "Омаскаряването на една държава чрез “фалшиви новини” и манипулативни внушения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388337-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BE%D0%B1%D1%81-%D0%BD%D0%B0-%D0%B1%D1%81%D0%BF-%D1%81-%D0%B1%D0%BE%D0%BB%D0%BA%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B8%D1%81%D1%88%D0%B5%D1%81%D1%82%D0%BE%D1%8F%D1%89%D0%B8%D1%82%D0%B5-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%B0", "text": "Георгиев-председател на ОбС на БСП-община Якимово, обл. Монтана за напускане на партията, поради предателство от страна на националното и областно ръководства.   Вх № 11 / 08.10. 2018 г. ДО ПРЕДСЕДАТЕЛЯ НА ОБЛАСТНИЯ СЪВЕТ НА БСП Гр. МОНТАНА УВАЖАЕМИ ДР. ПРЕДСЕДАТЕЛ, УВАЖАЕМИ ЧЛЕНОВЕ НА ОблС НА БСП, М О Л Б А От Деян Боянов Георгиев-председател на ОбС на БСП-община Якимово   Моля, да бъда освободен от председател на ОбС на БСП община Якимово. От избирането ми за такъв през м.април 2016 г., въпреки многократните обещания от ръководни фактори в нашата партия не получавах поисканата организационна и финансова помощ за правилното функциониране на ОбС на БСП Якимово. Ние нямахме финансови средства за най-елементарното поддържане на клуб на БСП, в който членовете се събирахме и обсъждахме проблемите на общината, политиката и документите на БСП.      От разговорите с редовите социалисти разбирах недоволството от това състояние на партията. Членовете не приемаха непрекъснатите скандали, обвинения, гонения и политика, водена от част от членовете на Националния съвет и местните общински и областни ръководители на БСП. Виждаше се, че както на национално ниво, така и на местно бяха отстранени уважавани и с опит публични личности на БСП, доказали се в годините, честно и принципно отстояване на идеите и идеологията на партията. В момента част от членовете на национално, областно и общинско ниво се ръководят само от личен интерес, обществените поръчки, финансово облагодетелстване и някой други порочни практики, за които хората знаят и не приемат. За последните години работех честно и почтено, с голямо желание за издигане авторитета и политиката на БСП. Исках БСП да стане първа политическа сила, да печели избори в името на хората в община Якимово. Исках да подобрим живота на хората и поради тази причина реших да се кандидатирам за кмет на община Якимово. Голяма част от населението на общината застана зад моята кандидатура и бях убеден, че областните и национални ръководители ще ме подкрепят. На местните избори на първи тур спечелих с 45 гласа повече от кандидата на ГЕРБ. БСП бе първа политическа сила с 5 човека общински съветници. Какво беше моето голямо учудване, когато на втория тур на изборите бях предаден и продаден именно от някой от тях, в резултат на което загубих от кандидата на ГЕРБ. След изборите разбрах, че мнението на същите, че не съм достатъчно умен и интелигентен и поради това съм загубил изборите. Разбира се, това е тяхно мнение и аз не се наемам да го оспорвам. Поради тези причини реших да поема по друг път, за да осигурявам прехраната си за нормален начин на живот. Уважаеми членове на областното ръководство, оставам с уважение към Българската социалистическа партия и към всички честни социалисти като се надявам, че ще уважите моята молба. Нека тази молба да се счита и за напускане редовете на БСП.   С УВАЖЕНИЕ: / П/ /Д. Георгиев/ 08.10.2018 г. гр.Монтана", "date": "2018.10.13", "title": "Председател на ОбС на БСП с болка напуска партията заради предателството на висшестоящите ръководства"}
{"url": "http://www.classa.bg/%D1%81%D0%B2%D1%8F%D1%82/item/388336-%D0%B2%D0%B0%D1%88%D0%B8%D1%8F%D1%82-whatsapp-%D0%B5-%D0%B2-%D0%BE%D0%BF%D0%B0%D1%81%D0%BD%D0%BE%D1%81%D1%82,-%D0%B0%D0%BA%D0%BE-%D0%BD%D0%B5-%D0%B3%D0%BE-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B8%D1%80%D0%B0%D1%82%D0%B5-%D1%82%D0%BE%D1%87%D0%BD%D0%BE-%D1%81%D0%B5%D0%B3%D0%B0", "text": "В неактуализираните версии на популярната социална мрежа за съобщения WhatsApp има недостатък на сигурността, който позволява достъп на потенциален хакер до потребителския акаунт, чрез видео разговор, ако получателят отговори.   WhatsApp казаха, че са решили проблема в началото на октомври, според Ройтерс. Следователно, за да защитите профила си от евентуална кибернетична атака, е необходимо незабавно да актуализирате приложението.   Служител от WhatsApp, запознат с въпроса, каза за Ройтерс, че няма доказателства, \"хакерите\" да са използвали грешката, за да започнат атаки.   Изследователите от екипа на Google за управление на проекта Zero откриха тази уязвимост през август и веднага я съобщиха на компанията. Уязвимостта е засегнала и iPhone и Android потребителите.", "date": "2018.10.13", "title": "Вашият WhatsApp е в опасност, ако не го актуализирате точно сега"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388334-%D0%BD%D0%B5%D1%89%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%B1%D1%8F%D1%85%D0%B0-%D0%BF%D1%80%D0%BE%D0%BF%D1%83%D1%81%D0%BD%D0%B0%D1%82%D0%B8,-%D0%B4%D0%BE%D0%BA%D0%B0%D1%82%D0%BE-%D0%B2%D1%81%D0%B8%D1%87%D0%BA%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%85%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "Гледането на няколко сезона на  \" От местопрестъплението \"  изглежда е достатъчен опит за десетки хиляди българи, които бързо разкриха  \" истината \"  за убийството на журналистката Виктория Маринова в Русе. Темата и спекулациите около нея завладяха общественото пространство до степен, в която на другите събития в страната не се обръщаше особено внимание. Заради това в тазседмичния ни обзор ще обърнем внимание точно на тези новини.     Някои са поучителни, други – направо покъртителни. Започваме с двойка представители на властите, които са пример за това защо у нас няма вяра в институциите. Като задържания служител на Българската агенция за безопасност на храните (БАБХ), в чийто двор откриха 80 кг марихуана. Мъжът е   и вероятно е единственият такъв в страната, когото животните искрено се радват да видят. С подобно \"земеделско\" хоби репликата за успокоение на животното \"Виж сега какво ще ти дам\" придобива съвсем нов смисъл. В същото време стана ясно, че служител на ДАНС е обвинен за участие в  , които се опитвали да продадат уникално съкровище. \"Родната милиция ни пази\" важи в пълна сила в този случай, тъй като агентът всъщност е отговарял за охраната при срещите на групата с клиенти. Логично е - все пак работи в Държавна агенция \"Национална  сигурност \". Жалко, че покрай копаенето на древни обекти, така и не са успели да изровят малко срам за човека, чиято заплата реално плащат данъкоплатците. И като стана дума за \"срам\" и пари от данъци, Министерският съвет отпусна 43,2 милиона лева на Община Варна, за да откупи тя   в центъра на областния град. Става дума за празен терен, собственост на лидера на БСП-Пловдив Георги Гергов, който от десетилетия пустее. Сега може би ще си пустее и под общинска опека, но важното е, че едни милиони скочиха от държавния джоб в частен джоб. Самите БСП се разграничиха от сделката и обвиниха ГЕРБ и Гергов в скрито договаряне. Но вместо да следят действията на партийните си функционери, в левицата по принцип имат други приоритети - все пак СЕМ най-накрая даде зелена светлина на  Хиляди пенсионери реагираха на новината с пълно пренебрежение, увлечени от поредния епизод на турската романтична продукция \"Любов на инат\". Повече ентусиазъм – когато БСТВ се появи на екран и започне да ги облъчва с руски романтични истории. Ако вече не е късно... Наградата за \"Обрат на седмицата\" обаче дойде от Николай Нанков - доскорошният министър на регионалното развитие и благоустройството. В рамките на часове той, досущ като един истински трансформър, се разви от депутат в бивш депутат преди най-накрая да се благоустрои като   в същото министерство, което доскоро оглавяваше. Това е утеха за всички онези политици, които бъркат и трябва да понесат \"политическата отговорност\" . Спокойно, господа и дами, има живот (работа) и след оставката! Работа се намери и за човека, когото Нанков смени на поста зам.-министър - Малина Крумова. Тя оглави новата Държавна агенция за безопасност по пътищата –  , която ще трябва да работи за намаляване на жертвите при катастрофи. С толкова много отговорни за този наистина сериозен за страната проблем е логично човек да се запита – дали целта не е да ползват бюрократи вместо \"спящи полицаи\"? И да не кажете, че сме черногледи, ето ви една \"добра новина\" - цената на тока   до края на годината. За догодина обаче не се знае. За да не се почувстват българските граждани пренебрегнати през този отоплителен сезон, вече бяха повишени цените на парното и топлата вода. В краен случай можете до януари да се топлите с мисълта \"Хей, поне токът няма да поскъпва!\". Покрай казуса в Русе почти никой не обърна внимание и на това, че   каза едно задружно \"Ние сме чао!\" на конкурса за нова визия на площад \"Св. Неделя\" в София заради \"дискриминация на проектанти\". И около този ремонт се завихря скандал, който обаче ще привлече вниманието на малцина. Ще стане интересен на масите чак когато започне самият ремонт и някой недоволен от новите плочки в района не публикува техни снимки във Facebook. Не, че искаме да сме лоши пророци, но след видяното досега как да се надяваш на повече? За съжаление, малко българи – едва 17 320 души – изразиха мнение и по въпрос, който засяга няколко милиона, а именно на кое часово време да остане България – зимно или лятно. Първо, темата очевидно не се коментираше достатъчно, въпреки нейното сериозно отражение върху икономиката, разпределението на светлите часове през деня и целия ни живот. Второ, сайтът, в който можеха да се дават мнения, е направен така, че  . Като се започне от проблемните регистрации и се стигне до нуждата от писане, а както знаем, не става ли дума за конспирация, много хора просто ги мързи да тракат по клавиатурите. Накрая е ясно – каквото и часово време да избере България, все ще има някой, който ще е засегнат \"че не са го питали\". Питаха, ама така, че да не ти се иска да отговаряш. Помежду другото, Делян Пеевски се обиди на Комисията за защита на конкуренцията, отказа се от съдружие с \"Ню Имидж Медиа\" и обяви, че прехвърля   на НПО, което ще се казва \"Телеграф\". Единствената функция на Пеевски там ще бъде \"финансовото подпомагане на дейността на фондацията\". В общи линии не е ясно какво точно се променя. От отвореното му писмо обаче стана ясно едно – че с подобни ходове \"българските медии ще могат да се освободят от всякакви зависимости\". Амин! И в този ред на мисли – научихме, че   планира да посети България през 2019 г. Това е първото папско посещение от 2002 г. насам и може би е сигнал, че доста сме я закъсали. Ще дойде, ще погали премиера по главата и дано оттам нататък малко ни просветне, че в този медийно-обществен мрак трудно се вижда. Ако ли не, военният министър Каракачанов търси  , за да се запълнят липсите в българската армия. Грабвайте каските и да си ходим.", "date": "2018.10.13", "title": "Нещата, които бяха пропуснати, докато всички \"разследваха\" убийство"}
{"url": "http://www.classa.bg/%D1%81%D0%B2%D1%8F%D1%82/item/388331-%D1%80%D1%83%D1%81%D0%B8%D1%8F-%D1%80%D0%B5%D1%88%D0%B8-%D0%B4%D0%B0-%D1%81%D0%B5-%D1%81%D1%8A%D1%81%D1%82%D0%B5%D0%B7%D0%B0%D0%B2%D0%B0-%D1%81-rolls-royce,-bentley-%D0%B8-maybach", "text": "Русия планира да влезе в елитната Асоциация на производителите на автомобили висок клас, като стане конкурент на британските марки Rolls-Royce, Bentley и Maybach, както и на немските Daimler, пише германският вестник Die Welt. Според автора Aurus е първата руска кола от премиум клас, създадена след осемдесетте години и за последните три десетилетия, предават руски медии. Die Welt пише, че успехът на новите руски луксозни автомобили ще бъде гарантиран от немските инженери, “парите на арабските шейхове” и руския президент Владимир Путин, който използва новата лимузина Aurus.      Германският вестник припомня, че преди руският президент използваше седана Mercedes-Benz S600 Pullman Guard, а през 2012 г. бе взето решение той да бъде заменен от автомобил руско производство. Русия успя да развие своя премиум клас коли, инвестирайки сравнително малка сума за подобен вид проекти – 12,4 милиарда рубли. Трябва да се има предвид, че проектът беше разширен след решението за производство на автомобили не само за нуждите на държавата, но и за търговски цели.     Министърът на търговията и индустрията Денис Мантуров заяви, че цената на кола от марката Aurus ще бъде по-висока от тази на Mercedes-Benz, но и по-ниска от тази на Rolls-Royce. Припомняме, че в края на август на автомобилното изложение в Москва бе премиерното представяне на седана и лимузината Aurus Senat, а също и на гражданската версия на автомобила по проект “Кортеж”. Проектът “Кортеж” включва семейство автомобили за най-висшите държавни служители, а каросериите на лимузината, седана и минивана са базирани на уникална модулна платформа. Ръководителят на проекта е Централният научно-изследователски автомобилен и двигателен институт (НАМИ). Името Aurus е създадено чрез сливане на латинската дума за злато (aurum) и съкращение на думата Russia (Русия).", "date": "2018.10.13", "title": "Русия реши да се състезава с Rolls-Royce, Bentley и Maybach"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388332-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BA%D0%B0%D1%80%D0%BF-%D0%B8-%D0%BF%D0%B0%D0%BF%D0%B8%D0%BB%D0%B0-%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D1%81-%D1%82%D1%8F%D1%85", "text": "    Светите мъченици Карп и Папила живели в края на втория и първата половина на третия век. Родили се в Пергам, град в Мала Азия. Още от младини били християни. За всички жители на града и околността представлявали пример на християнски добродетели. Като гледали техния праведен живот, мнозина се обръщали към истинския Бог и ставали християни. По-късно Карп бил избран за епископ на град Тиатир. А Папила приел чин дякон при него. В средата на третия век, при император Деций Траян, настонало жестоко гонение против християните. Императорът пратил в Мала Азия един от преданите си служители на име Валерий, да принуждава християните да се отричат от вярата си, а тия, които се противят, да погубва.     В Тиатир било устроено тържество в чест на идолите. Валерий заповядал на всички жители да вземат участие в него. Карп и Папила не се явили на празника. Валерий ги извикал при себе си и ги запитал за причината на отсъствието им. Те обяснили, че вярват в истинския Бог и че затова не могат да вземат участие в езическото жертвоприношение. Императорският пратеник заповядал да бъдат развеждани във вериги из града за присмех на езичниците. Мислел по тоя начин да опозори епископа и неговия дякон. Но това не смутило духовниците. Те смятали за позорни само обезчестните дела. Наказанието заради истината считали за чест. След това Валерий ги повикал при себе си и почнал да прави опит да ги убеди да се откажат от сановете си и да се поклонят на боговете. - Ако не бях видял, че сте умни и разсъдливи хора – казал им той, - не щях да се грижа да ви спася. Просто бил ви предал на смърт. Но жал ми е за вас. Желая ви доброто. По-нататък Валерий почнал да хвали могъществото и мъдростта на боговете. Той приписвал благоденствието на страната на тях, както и големите победи на римляните над техните врагове. Епископът и дяконът безстрашно опровергали думите му, като доказали безсилието и лъжливостта на идолите. Вдъхновено възвестили истината заживия Бог, Създателя на вселената и Спасителя на човеците. Озлобен срещу тях, Валерий наредил да разграбят домовете им, а тях да изпратят в Сарди, където и сам мислел да отиде. Мъчениците били привързани към конете на яздещите мъчители и тъй отведени в Сарди, без да им е била дадена по пътя почивка. Тичайки подир конете, епископът и дяконът намирали утеха в молитвата. През всичкото време задъхани те се молели. Бог чрез чудно видение ги укрепил в трудния подвиг. Пристигнал в Сарди, Валерий отново повикал при себе си двамата изповедници. И пак почнал да ги убеждава да се отрекат от вярата си. Но се почувствал посрамен от твърдия им отговор. Скоро дошъл в Сарди и верният църковен служител Агатодор, който бил безгранично предан на епископа и дякона. Валерий повикал и него при себе си. И почнал също да го разпитва и убеждава. След това го предал на жестоки мъчения. Под ударите на мъчителите верният Агатодор предал душата си на Бога. Императорският пратеник заповядал да оставят тялото му без погребение. Но през нощта християните го погребали. На другия ден Валерий казал на Карп и Папила: - Вашият безумен слуга понесе наказанието, което заслужи със своето упорство. Но вие сте хора умни и образовани. Нима не разбирате какво е за вас полезно? Нима и вие искате да загинете, както той загина? - Ти го наричаш безумен – заявил епископ Карп, - а ние облажаваме неговата смърт. Като него желаем да умрем за Христа. Същото потвърдил и дякон Папила. Валерий заповядал да откарат духовниците-изповедници в Пергам. Господ Бог им внушил непрекъснато твърдост и търпение. Пратеникът на императора повикал епископа и му казал: - Боговете жалят за твоята старост. Дават ти сила. И тъй, бъди благодарен и им въздай нужната чест. Аз почитам старостта ти и ти давам добър съвет. Ако обаче продължиш да упорстваш, това повече аз не ще мога да търпя! Карп отговорил кротко и внушително: - Не мога да считам добър оня съвет, който води от светлина към тъмнина, от живот към смърт. Ти казваш, че почиташ старостта ми. Ако това е истина, повярвай на думите ми. Аз повече жаля за твоята гибел, отколкото ти за моите страдания. Жал ми е да гледам как ти суетно се надяваш на боговете. Те не могат да избавят душата ти от вечните мъки, понеже сами са безсилни. Тия думи на епископа били изпълнени с безгранична любов. Но сърцето на Валерий останало безчувствено, студено. Той заповядал да бият и да мъчат жестоко светителя. Карп понасял всичко с непоколебима твърдост. Дори се усмихвал сред страданията. - На какво се усмихваш? – попитал го озлобено Валерий. - Радвам се, че ми е дадена благодат от моя Бог – отговорил Карп. Радвам се, защото виждам отворени небесата и сред тях – моя Господ в славата Си! Тъй сред тежките страдания Господ утешавал и насърчавал Своя верен служител. Мъченикът не чувствал своите рани. Мислел за Божията милост, за небесните блага. След като бил жестоко изтезаван, Крап бил отведен в тъмницата. Повикан бил Папила, дяконът. Със същата твърдост и той изповядал вярата си. Не се смутил нито от заплахите, нито от увещанията на Валерий. Господ го поддържал с чудната Си сила. Дал му власт да прави чудеса. В името Божие Папила изцерил един сляп. Прогледналият и заедно с него свидетелите на това чудо започнали да прославят Господа, като непрекъснато повтаряли: - Наистина е велика силата на Христа. Той е истинският Бог! Пратеникът на императора се оказал и сляп, и глух за истината. Той заповядал да подложат Папила на най-ужасни мъчения. Но никакви страдания не били в състояние да разколебаят неговата твърдост. Бог видимо му помагал. Бил доведен и Карп. Валерий предал двамата едновременно на различни мъчения. Напразни се оказвали и тия му усилия. Най-после заповядал палачи да им отсекат главите с меч. Доведени на мястото, определено за изпълнение на присъдата, светите мъченици дигнали ръце към небето и се помолили за своите мъчители. След това навели глави. Палачът изпълнил заповедта. Заедно с тия двама свещеномъченици била обезглавена и сестрата на дякон Папила – света Агатоника. В един ден – 13 октомври – светата Църква чества паметта на светите Карп, Папила, Агатодор и Агатоника.", "date": "2018.10.13", "title": "Св. мъченици Карп и Папила и пострадалите с тях"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388333-13-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1307 г. - Над 140 тамплиери във Франция са арестувани от агенти на Филип IV, след което са измъчвани, за да признаят обвинения в ерес.   1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.   1773 г. - Шарл Месие открива спиралната галактика \"Водовъртеж\" (M51).   1792 г. - Във Вашингтон (Окръг Колумбия) е направена първата копка на строежа на Белия дом.   1843 г. - В Ню Йорк е основана най-старата еврейска обществена организация - Бней Брит.   1884 г. - Международно прието е, че нулевият меридиан минава над Гринуич (Великобритания).   1899 г. - Съставено е 19 Правителство на България, начело с Тодор Иванчов.   1919 г. - След края на Първата световна война Антантата установява протекторат в Беломорска Тракия.   1923 г. - Столицата на Турция е преместена от Истанбул в Анкара.   1943 г. - Втора световна война: Новото правителство на Италия, начело с Пиетро Бадолио, прекратява договора на Мусолини с Нацистка Германия и части от страната обявяват война на Страните от Оста.   1943 г. - Втора световна война: Рига, столицата на Латвия, е превзета от Червената армия   1976 г. - Боливийски товарен самолет Боинг 707 пада върху главната улица в град Санта Крус, Боливия, при което загиват 102 души (97, повечето от които деца, на земята).   1983 г. - Космическата совалка Чалънджър се приземява успешно със седем астронавти на борда - най-многобройния екипаж в историята на космическите полети.   1990 г. - Американския президент Джордж Буш награждава Джон Атанасов с националния медал за техника и технологии с думите: \"Проф. Джон Атанасов, който винаги е подчертавал българския си произход и се гордее с него, е пример за всички...\".   1991 - В България са проведени избори за 36 Народно събрание.   1994 г. - Президентът Желю Желев назначава с указ служебно 81 правителство на България с първата жена министър-председател на България Ренета Инджова.   1999 г. - Във Франция са разрешени със закон еднополовите бракове.   2010 г. - Приключва миньорска авария в Копиапо 2010, след като всичките 33 миньори са извадени на повърхността.  ", "date": "2018.10.13", "title": "13 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/388325-%D0%B8%D0%B7%D0%BF%D0%BE%D0%B2%D0%B5%D0%B4%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BF%D0%BB%D0%B0%D1%82%D0%B5%D0%BD-%D1%82%D1%80%D0%BE%D0%BB", "text": "\"Когато порасна, искам да стана онлайн трол!\" Едва ли някое дете е изричало тези думи някога някъде. Не е много сигурно, че и въобще някое ще го направи. И все пак факт е, че това е една все по-често срещана професия. Виктор е един от тези тролове. Това всъщност не е истинското му име, но той предпочита да го крие. Все пак не говорим за нещо престижно, а за работа, в която стоиш в интернет и пишеш коментари с цел да насочиш общественото мнение в една или в друга посока.  Колкото до избраното име, то е толкова универсално, че Виктор може да е типичен българин, британец, американец или дори по-млад жител на някоя от азиатските държави. Неговият образ е също толкова универсален, колкото и това име (макар самият той да работи във Филипините).     Самият той е обикновен нает служител в пиар агенция и работата му е да движи онлайн кампаниите на клиентите на фирмата, за която работи. Разбира се, в служебната му характеристика не пише \"трол\". Позицията му носи сложното наименование \"консултант по маркетинг в социалните медии\". И все пак голяма част от работата му включва именно \"тролски\" ангажименти. Това не е единственото оръжие в арсенала му, но определено се е доказало като полезно. В какво се изразява работата му като трол? До голяма степен в способността да се кара с хората онлайн в различни форуми, да прокарва дадени тези (политически или не съвсем), да критикува остро някого, да сипе похвали за други, да насочва темите към определени опорни точки или като цяло да налага важни (за този, който му плаща) въпроси като обществен дебат. С прости думи - невидим контрол над публичния дневен ред. През последните няколко години тролингът отдавна вече е пуснал пипалата си в интернет и се е превърнал в нещо обичайно и дори очаквано, поне що се отнася до социалните медии. Само влезте онлайн и няма как да избягате от публичното \"плюене на отрова\" между различни \"смъртни врагове\" в мрежата. Никой вече не си и помисля да пренебрегне решаващата роля на социалните медии за изхода от изборите, особено след президентските избори в САЩ и вота за Brexit. Това, за което не се говори обаче, е, че дори след края на изборния ден, в интернет войните продължават. И тези битки се пренасят на различни бойни полета - от обикновени групи, посветени на отделни градове, до големите форуми и в коментарните секции на новинарските сайтове. Социалните медии и форумите се превръщат в едно безкрайно токсично място, където злоба и омраза се леят широко, а често и за пари.  Понякога и двете страни, които виждате в разразилия се тежък спор в коментарите под дадена публикация, всъщност са организирани симпатизанти на дадена политическа сила, или подобно на Виктор са платени служители на различни PR агенции, чиято работа е да \"управляват онлайн присъствието\" на клиента си. И ако ефектът на тези онлайн караници беше ограничен единствено между симпатизантите на политическите формации X и Y, нещата щяха да са в рамките на нормалното и дори приемливото. По-големият въпрос е, че всичко това влияе на самото общество. Комбинирайте различните ефекти на социалните мрежи - чувството за добавена стойност към собственото мнение (което задължителни трябва да бъде изказано, независимо от познанията на дадения човек по темата на спора), създаването на социални балони, с които да се заобикаляме, склонността другият, човекът от отсрещната страна на екрана, да бъде дехуманизиран в нашите собствени очи... - и цялата тази свободно рееща се омраза намира благодатна почва, в която да покълне и да превърне интернет в място за размяна на обиди и прилагане на тормоз. Както от години показват анализите, социалните мрежи са новото бойно поле за сърцата и умовете на хората. И както във всяка война, първата жертва винаги е истината. В цялата тази какафония от гласове, в която се е превърнал интернет става все по-трудно да се пресее фактът от изфабрикуваната информация. Троловете и тяхната пропаганда стават все по-добри, все по-деликатни в работата и въздействието си. А в дивата среда на социалните медии, всяко твърдение, независимо колко пресилено или странно звучащо е то, ще си намери хора, които да повярват, да се вържат и най-вече - да се ядосат. А оттам започва и \"храненето на троловете\" - харесвания, реакции, коментари, споделяния, разпространяване. Отдавна вече има дори акроним за съдържанието, което все повече навлиза в социалните медии: DRUMS (от drums - барабани, тъпани) - Disinformation, Rumors, Untruths, Myths and Smears (дезинформация, слухове, неистини, митове и клевети). Повтаряни достатъчно и ретуитвани още толкова пъти, DRUMS могат да повлияят дори и на най-интелигентните и аналитични умове. Тогава вече целият този негативизъм прелива и извън интернет. А едни от тези, които бият тъпаните, са троловете като Виктор. Неговата кариера започва сравнително невинно, когато преди няколко години той за пръв път влиза в Twitter. \"Станах известен там\", споделя той. Толкова известен, че скоро е събрал толкова последователи, че вече може да нарича себе си инфлуенсър. \"Трябва да имаш много последователи, преди да станеш инфлуенсър, поне 50 000 души\", обяснява той. Днешно време вече казват, че можеш да влияеш на тенденциите в социалните мрежи и с много по-малко хора, които да те следват, но преди 2 години определено големият брой беше мерилото за ефективност и слава. Веднъж признат обаче за влиятелна фигурна онлайн, вече започваш да усещаш контрола в ръцете си. Именно заради този си инфлуенсърски статут Виктор е нает в известна пиар агенция, където започва да работи по кампании в социалните мрежи. Постепенно се катери по стълбичката в кариерното си развитие и в крайна сметка се оказва отговорник на екипа на инфлуенсърите и маркетинга през социалните мрежи.  \"Събирахме колкото се може повече известни и влиятелни потребители в Twitter, Facebook и Instagram, като целта беше да започнем да определяме ние тенденциите\", споделя той. В общи линии неговата работа е да събере достатъчно влиятелни потребители, които да се изкажат положително (или отрицателно) за даден продукт и по този начин да се заговори за него. Днес това, което той прави е толкова широко разпространено, че се е наложило като правило - много хора, които да говорят за едно и също нещо, използвайки идентични хаштагове и лексика, за да може продуктът, идеята или човека да се избута напред в социалните мрежи и хората да видят за какво се говори толкова много. Към тази работа обаче има и една тъмна страна - тролингът. За пръв път Виктор се сблъсква с него, когато фирмата му е наета в един от лагерите на президентските избори. Отначало всичко прилича на обичайните маркетингови кампании досега - създава се шум около кандидата, изгражда се неговата марка и образ. \"Това е организирано усилие. Прави се план за комуникационната кампания с дневен ред, цели и типове съобщения - какво искаме да кажем. И как да убедим другите да се съгласят с нас?\", обяснява той. С разгара на кампанията обаче нещата се изострят, а кандидатите да се критикуват и обиждат, тролските тактики започват да влизат в употреба. Подобно на колцентър, мениджърите поставят задачи и следят резултати на работещите, да отличават онези с най-добрите, най-харесвани, четени, коментирани и т.н. публикации. Съчиняват се коментари и отговори на чужди коментари, за да може в крайна сметка \"клавиатурните войни да започнат да поставт отговори и да влизат в нови словестни двубои. \"Наистина работихме много здраво, 24 часа, седем дни в седмицата. Но заплащането беше много добро. Можеш да изкараш един стабилен надник само като копираш текстове и пишеш коментари по образец\", разказва още Виктор. В социалните мрежи нещата в крайна сметка опират до числа и така всеки един от неговите колеги оперира с множество фалшиви профили, за да публикуват оттам пропагандата. За всеки един от тези профили трябва да се отдели достатъчно време и да се създаде нещо персонално, което да прикрие факта, че това всъщност не е реална личност. \"Реалните профили се претопяват сред фалшивите и тролове. Ако аз съм трол, а ти си обикновен човек в интернет, и аз все пак успея да те убедя да се бориш за моята кауза, ти също ставаш един от моите клавиатурни войни. Дори ако си истински човек с реален профил, ако те убедим в нашата кауза, ти ставаш част от общия организъм. Ставаш служител на тази идея, с която троловете са те инжектирали\", обяснява той. \"Това е промиване на умовете през социалните мрежи. Нашата агенция работи с професионални психолози, които наистина могат да ти покажат как точно да влезеш в главата на хората и как да направят така, че лъжите да звучат логично и истинно, а изфабрикуваните истории - като факти. Троловете разпространяват всичко това под формата на слухове и клюки, инжектират го в реалните потребители, а те на свой ред започват да препредават пропагандата на други\", казва Виктор. \"Това е като в \"Матрицата\" - не знаеш кое е реално и кое не. Освен ако не си много добър в това да отсяваш истината\", добавя той. А това е една вече остаряла реалност. Още догодина вероятно цялата тази система ще се е развила много повече спрямо сега, изработвайки все по-сложни и софистицирани методи за манипулация на общественото мнение. Гответе се за \"прекрасния нов свят\" утре.", "date": "2018.10.13", "title": "Изповедта на един платен трол"}
{"url": "http://www.classa.bg/%D1%81%D0%B2%D1%8F%D1%82/item/388326-%D1%80%D1%83%D1%81%D0%BA%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-%D0%BD%D0%B0%D0%BF%D0%BE%D0%BC%D0%BD%D0%B8%D1%85%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%C2%AB%D0%B7%D0%B2%D0%B5%D0%B7%D0%B4%D0%BD%D0%B8%D1%82%D0%B5-%D0%B2%D0%BE%D0%B9%D0%BD%D0%B8%C2%BB-%D0%BD%D0%B0-%D1%80%D0%B5%D0%B9%D0%B3%D1%8A%D0%BD", "text": " публикува статия, в която ясно е дало да се разбере към какви планове си придържат САЩ по отношение на противоракетната отбрана. Според мнението на изданието, Съединените щати активно са започнали работа над системите за ПРО, които ще бъдат способни да поразят вражеските цели в космоса. Това е нещо като продължение на реализацията на програмата „Звездни войни“ на Рейгън. През 80-те години Рейгън планира да пренесе студената война против СССР в космоса с помощта на Стратегическата инициатива, която нарекоха „Звездни войни“. Тя беше създадена за да се защитят от възможна ядрена атака. Наистина, програмата така и остана да съществува само на хартия. Но сега, намиращите се в арсенала на Русия ракети заставиха САЩ да се паникьосат и да започнат работа над нови системи за ПРО.     Американците имат намерение да създадат система, способна да прехване хипер и свръхзвуковите ракети извън границите на атмосферата на Земята, тъй като именно тези ракети притежават непредсказуема траектория и маневреност, за разлика от балистичните снаряди, въпреки ограничеността по мащаби. САЩ поне искат да създадат такава ПРО, но практически е невъзможно да се каже еднозначно какви са техните шансове. И въпреки всичко ще хранят обществеността с необходимостта от „Звездни войни“, тъй като Щатите както и преди се страхуват да не видят „хиляди съветски ракети с ядрени бойни глави“. Но Съединените щати поне си признаха факта, че към днешен ден нямат качествени системи за противоракетна отбрана. Максимумът срещу когото могат да противостоят с тези ПРО, това е Северна Корея и Иран. На Щатите им е по-страшно от това, че най-ефективните хиперзвукови ракети се намират именно на въоръжение в Русия. Но Вашингтон може да бъде спокоен, та нали за разлика от тяхната „демокрация“, РФ не я устройва безсмислен геноцид и военни конфликти по целия свят.     Превод: М.Желязкова", "date": "2018.10.13", "title": "Руските ракети напомниха на САЩ за «Звездните войни» на Рейгън"}
{"url": "http://www.classa.bg/%D1%81%D0%B2%D1%8F%D1%82/item/388327-%D0%BF%D1%83%D1%82%D0%B8%D0%BD-%D0%B3%D0%BE%D1%82%D0%B2%D0%B8-%D1%81%D0%B2%D0%B5%D1%82%D0%B0-%D0%B7%D0%B0-%C2%AB%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE%C2%BB-%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": " на долара е под голям въпрос. Само преди няколко години американската валута беше силна както никога, но днес даже такива сериозни издания като Bloomberg са сигурни, че е дошъл края на хегемонията на зелената хартийка. Причината за това е проста – Щатите сами са си виновни в това, че започнаха търговска война срещу големите страни-партньори, включително Китай и Русия. Съответно, във връзка с това в РФ започнаха да предприемат мерки по мащабна дедоларизация. За това говори и официалния план на Министерството на финансите. Документът предполага мерки за противодействие, а също данъчни преференции за компаниите, готови да минат на разплащане в рубли.     Тези идеи бяха обявени в края на септември на икономическия форум във Владивосток. Преминаването на разплащане в национални валути, озвучено от ръководителя на ВТБ Андрей Костин подкрепи и руския лидер Владимир Путин. Въпреки, че реализацията на този дълбок план е набелязана за 2024 година, първите крачки се предприемат още сега. Сред тях е ускореното връщане на ДДС по сделките за износ, внедряване на система за предаване на финансови съобщения – руски аналог на международната система SWIFT. Освен това, както вече е известно, Русия има намерение да премине към разплащане в национални валути със страните от БРИКС. Но планът за дедоларизация не предполага пълен отказ от американската валута, така че е рано да се сее паника. Никой няма да забрани на никого да влага средствата си в чуждестранна валута. Но Русия зададе тренд по отказ от американския долар, което се наблюдава в много страни, например в Китай, който постепенно преминава на разплащане в юани и в Европа, където планират да създадат разплащателна система за да могат спокойно да извършват търговски операции със страни, намиращи се под американски санкции. Така световната общественост реагира на агресивната политика на Щатите, която е готова да се преобрази в антиамериканска коалиция. Според експертите, в случай на успешна реализация на плана по дедоларизация, неговите последствия ще засегнат икономическата система на САЩ само след няколко години. Превод: М.Желязкова", "date": "2018.10.13", "title": "Путин готви света за «убийството» на долара"}
{"url": "http://www.classa.bg/%D1%81%D0%B2%D1%8F%D1%82/item/388328-%D0%B5%D0%B2%D1%80%D0%BE%D0%BF%D0%B0-%D1%82%D0%B0%D0%B9%D0%BD%D0%BE-%D0%B2%D0%BE%D0%B4%D0%B8-%D0%B1%D0%B8%D0%B7%D0%BD%D0%B5%D1%81-%D1%81-%D1%80%D1%83%D1%81%D0%B8%D1%8F", "text": "за изданието Der Standard ръководителят на МВнР на Унгария Петер Сийарто отправи обвинения по адрес на Европейския съюз, разкритикувал Будапеща за силното сближаване с Русия. Такива нападки унгарците счетоха за необосновани, предполагайки, че Брюксел има къде по-тесни отношения с РФ. Сийарто заяви, че ЕС прикрива големия бизнес под повърхностни политически караници. Министърът на външните работи реши да аргументира това с пример за честите срещи на канцлера на Австрия с Владимир Путин, видите ли, четири пъти за една година е твърде много и подозрително.     Унгарският политик се разходи и по френския лидер Макрон, който води телефонни разговори с руския лидер, а също посети икономическия форум, който беше проведен в Санкт Петербург. Смути Сийарто и това, че на масата на преговорите до Путин се оказаха ръководителите на най-големите западни енергийни концерни. Разбира се, всичко това показва, че европейските страни - всяка отделно - се опитват да уредят бизнес с Русия, въпреки вялите опити да бъде поддържана западната антируска риторика. След внедряването в РФ на политиката на заместване на вноса, не може да не се забележи, че Европа действително се снабди с икономически дупки, а стабилните отношения се пропукаха. Своят принос внесе, разбира се и миграционната криза със всички терористични актове, които за пет години не са малко. Като резултат, сега едва ли не всяка държава обвинява другата за това, че Европа изведнъж започна да отслабва в политически и икономически план, но зад поредицата от тези постоянни сблъсъци се крие стремежът на повечето страни да си уредят бизнес с Русия. Поне опитите на много европейски политици и бизнесмени да уредят контакти с Путин говорят именно за това. Превод: М.Желязкова", "date": "2018.10.13", "title": "Европа тайно води бизнес с Русия"}
{"url": "http://www.classa.bg/%D1%81%D0%B2%D1%8F%D1%82/item/388329-%D0%BF%D1%83%D1%82%D0%B8%D0%BD-%D0%BF%D1%80%D0%BE%D1%82%D0%B8%D0%B2-%D1%82%D1%80%D1%8A%D0%BC%D0%BF", "text": " „Медиа Гюнлюу“ реши да предположи кой би победил в боксов мач: Доналд Тръмп или Владимир Путин, който притежава черен колан по джудо? Разбира се публицистите от Турция заложиха на руския президент, което не е за учудване, та нали американският лидер се слави само със своите интересни нееднозначни заявления. Тръмп заяви на своите средства за масова информация, че отлично би се справил в двубой срещу Путин. Но има съмнения. Първо, руският лидер всяка сутрин се занимава със спорт, за което той неведнъж е заявявал пред медиите. Освен това, човек който не веднъж се е бил на ленинградските улици, очевидно е закален физически и духовно. Президентът на САЩ не би могъл да разбере какво значи боя в дворовете в Русия.     „Прав се е оказвал онзи, който е по-силен“. Тази философия на победата над противника Путин е усвоил за себе си като принцип на борбата и на политическата арена. Например, през 2015 година на заседание на Валдайския клуб в Сочи президентът на РФ заяви, че е необходимо да бъде удържана победа над терористите в Сирия. Какво виждаме днес? Практически цялата база на ИДИЛ е унищожена на територията на Сирийската Арабска република, а разположението на силите в Близкия изток е променено. Причина за това е целеустремеността. Не напразно френският публицист Фредерик Понс в книгата си „Мосю Путин“ разказва за това как Путин веднъж при улично сбиване счупил ръката си, но спортния му дух все едно му е позволил да удържи победа. Не е за учудване, че Русия като резултат постига целите, които поставя пред себе си на международната арена. Ако вземем под внимание тези прости факти, Тръмп не само няма шансове да победи Путин на боксьорския ринг, но малко вероятна е неговата победа и на политическата арена. Превод: М.Желязкова", "date": "2018.10.13", "title": "Путин против Тръмп"}
{"url": "http://www.classa.bg/%D1%81%D0%B2%D1%8F%D1%82/item/388330-71-%D0%BE%D1%82-%D0%BC%D0%BB%D0%B0%D0%B4%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%E2%80%93-%D0%BD%D0%B5%D0%B3%D0%BE%D0%B4%D0%BD%D0%B8-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0-%D1%81%D0%BB%D1%83%D0%B6%D0%B1%D0%B0", "text": "Пентагонът изпитва трудности при набора за военна служба, тъй като младите американци са с наднормено тегло, което им пречи да служат в армията, предаде Нова. “Днес близо една трета от младите американци са с прекалено наднормено тегло, за да служат във въоръжените сили”, заяви пeнсионираният генерал Самюъл Ибсън. Той представи тази седмица нов доклад на експертната група “Съвет за силна Америка” за набора на военнослужещи в сухопътните сили. “Изключително важно за националната ни сигурност е желаещите да служат на страната да отговарят на критериите за прием”, каза Ибсън. По данни на Пентагона от 2015 г. 71 процента от американците между 17 и 24 години не са годни за военна служба заради наднормено тегло, липса на необходимо ниво на образование, криминално минало или употреба на наркотици. Освен това 31 процента от желаещите да се запишат в армията млади хора не са били приети заради наднормено тегло.     По тази причина за първи път от 2005 г. сухопътните сили на САЩ не успяват да наберат желания брой военнослужещи. Ръководителят на набора на военнослужещи в сухопътните сили генерал Джо Галоуей съобщи на пресконференция миналия месец, че са били набрани 6500 души по-малко от очакваното. Според доклада проблемът с наднорменото тегло засяга и войници, които вече са на служба. През 2015 г. 7,8 процента от тях са с наднормено тегло, със 73 процента повече в сравнение с 2011 г.     Всяка година американското министерство на отбраната отделя по 1,5 милиарда долара за здравни разходи, свързани с наднорменото тегло на действащите и бившите войници и семействата им. Пентагонът определи по-строги критерии за физическото състояние на действащите войници, а министърът на отбраната Джим Матис заплаши да освободи тези, които не отговарят на критериите. “По-голямата част от проблемите на Америка се решават на местно ниво. Този проблем също трябва да бъде решен така”, заяви миналия месец Матис пред възпитаниците на военното училище във Вирджиния и посочи, че е доста разтревожен. Министърът отбеляза също, че някои региони на САЩ са по-малко засегнати от други и затова служителите, извършващи набора, се фокусират върху тях при привличането на военнослужещи.  Според доклада на “Съвета за силна Америка” проблемът с наднорменото тегло засяга повече бедните южни щати, отколкото богатия Североизток. В доклада се посочва, че процентът на негодните за военна служба заради наднормено тегло младежи между 17 и 24 години е най-висок в столицата Вашингтон (78 процента), а най-нисък е в Хавай (62 процента). В щата Мисисипи той е 76 процента, а в Мейн – 68 процента, отбелязва Франс прес.", "date": "2018.10.13", "title": "71% от младите американци – негодни за военна служба"}
{"url": "http://www.classa.bg/%D1%81%D0%B2%D1%8F%D1%82/item/388324-%D0%BD%D0%BE%D0%B2-%D0%B3%D0%BE%D0%BB%D1%8F%D0%BC-%D1%81%D1%80%D0%B8%D0%B2-%D0%B5%D1%82%D0%BE-%D1%81%D0%B5%D0%B4%D0%B5%D0%BC%D1%82%D0%B5-%D0%BD%D0%B0%D0%B9-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%80%D0%B8%D1%81%D0%BA%D0%B0", "text": "Колко остава до следващия голям срив? Признаците за нова световна криза се множат, но откъде дебне най-голяма опасност? Ето топ 7 на рисковете:             Риск първи: огромната задлъжнялост Неслучайно казваме: бели пари за черни дни. Светът обаче изглежда не е свикнал да пести: от 2008 година насам общата задлъжнялост е нараснала с цели 60% и в момента достига астрономическата сума от 182 трилиона (182.000.000.000.000) долара. Толкова пари липсват в обществените и частните каси по цял свят. Откъде да се вземат в такъв случай парите, които биха могли да ни спасят от нов финансов крах?         Риск втори: бързо развиващите се страни Те произвеждат 40 процента от глобалната икономическа мощ, но продължават да са много уязвими: редица бързо развиващи се страни насърчават вътрешното си потребление с чужди пари - най-вече с долари. Но с покачването на американските лихви тази схема ще започне да издиша, защото инвеститорите ще предпочитат да влагат парите си в САЩ. Първата жертва е Аржентина, Турция може да я последва.         Риск трети: американската икономика Доналд Тръмп все още успява да поддържа изкуствения икономически бум в САЩ - с данъчни подаръци и търговски бариери. Но в тази несигурна за световната търговия среда много компании предпочитат да харчат парите си, вместо да правят нови инвестиции. МВФ очаква през 2018 година да бъде достигнат пикът на икономическия ръст, след което ще започне стремглаво спускане надолу.         Риск четвърти: търговският конфликт Месо и зеленчуци от САЩ срещу стомана, текстил и техника от Китай: Вашингтон и Пекин взаимно си наложиха мита върху продукция на обща стойност 360 милиарда долара. МВФ е изчислил, че това ще намали икономическата мощ на САЩ с 0,9 процента, а тази на Китай - с 0,6 на сто. Ако този спор се разрасне, ще пострадат всички: световната търговия ще намалее със 17,5 процента, прогнозира СТО.         Риск пети: банките \"Сенчестите банки\" оперират на тъмно - извън регулирания банков сектор. Според шефа на ЕЦБ Марио Драги, тези банки представляват 40% от финансовата система на ЕС. Но и много от редовните банки нямат достатъчно резерви в случай на нов срив. В същото време само 10 години след кризата поуките явно са забравени - много компании взимат рискови кредити и задлъжняват сериозно.         Риск шести: \"твърдият\" Брекзит Времето тече, а все още няма общ план за края на британското еврочленство на 29 март 2019 година. Ако не бъде постигнато споразумение за свободна търговия, само германските фирми ще трябва да плащат годишно над 3 милиарда евро за мита. А граничните контроли допълнително ще затруднят бизнеса им. Автомобилни концерни като Нисан, Тойота и БМВ по всяка вероятност ще закрият заводите си на Острова.       Риск седми: Италия Управляващите в Рим популисти искат да изпращат италианците по-рано в пенсия, а за безработните да осигурят безусловен минимален доход. При това Италия е след Гърция най-задлъжнялата страна в Европа - има дългове за над 2,2 трилиона евро. Междувременно Гърция излезе от европейския спасителен механизъм и се опитва сама да изчисти лошите кредити на банките си.    ", "date": "2018.10.13", "title": "Нов голям срив? Ето седемте най-сериозни риска:"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388318-%D0%BC%D1%8A%D0%B6,-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%B4%D0%BE%D0%B2%D0%B5%D0%B4%D0%B5%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F", "text": "Разследват мъж от пловдивското село Слатина по подозрение, че е изнасилил доведената си дъщеря. По време на гаврата момичето е било едва 14-годишна. Потърпевшата е сигнализирала до прокуратурата за гнусните действия на пастрока си, пише TrafficNews.bg.      В момента прокуратурата е започнала досъдебно производство спрямо мъжа. В същото време органите на реда издирват бащата на новородено, чиято майка е 15-годишна. Още преди година в районното управление на Раковски е получен сигнал, че непълнолетно момиче е в напреднала бременност. Тя обаче категорично отричала да е насилена и отказвала да спомене кой е бащата. Работата и по двата случая продължава. Образувани са производства.", "date": "2018.10.13", "title": "Мъж, изнасили доведената си дъщеря"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388319-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D1%80%D0%B0%D0%B7%D0%BA%D1%80%D0%B8-%D0%B1%D0%B5%D0%BB%D1%8C%D0%BE%D1%82%D0%BE", "text": "На красива церемония в замъка Уиндзор внучката на британската кралица – принцеса Южени, се омъжи за бизнесмена Джак Бруксбанк. 28-годишната булка пристигна за сватбата си в параклиса \"Сейнт Джордж\", придружавана от баща си – херцога на Йорк принц Андрю. Младоженката избра за своя кума сестра си принцеса Биатрис, а младоженецът реши негов свидетел да бъде брат му Томас Бруксбанк.  \r\n   \r\n   Децата на британския принц Уилям – Джордж и Шарлот, и дъщерята на певеца Роби Уилямс – Тиодора Роуз, пък бяха сред малките шафери на церемонията. В параклиса пристигнаха и кралица Елизабет Втора, съпругът й принц Филип, принц Чарлз, херцозите на Кеймбридж Уилям и Кейт и херцозите на Съсекс Хари и Меган. ред звездните гости на сватбата бяха топмоделът Наоми Кембъл, актрисите Деми Мур и Лив Тайлър, поп звездите Ели Голдинг и Джеймс Блънт и на бившата футболна звезда Джейми Реднап.  \r\n   \r\n   Очаквано на церемонията присъстваха и Роби Уилямс и съпругата му Айда Фийлдс. Подобно на принцовете Уилям и Хари, и Джак Бруксбанк не сложи венчална халка. Южени пък не обеща да му се подчинява – реплика, която по традиция присъства в брачните клетви.Италианският тенор Андреа Бочели изпълни \"Аве Мария\", а кумата Биатрис прочете откъс от романа на Скот Фицджералд \"Великият Гетсби\".  \r\n   \r\n   Силните пориви на вятъра накараха дамите да придържат с ръка елегантните си шапки и дори създаде комични ситуации. \r\n       \r\n", "date": "2018.10.13", "title": "Силен вятър разкри бельото"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388320-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D1%82%D0%B5-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4%D1%82%D1%80%D1%8A%D0%BC%D0%BF", "text": "Първата дама на САЩ Мелания Тръмп, каза, че обича съпруга си и \"има много по-важни неща, за които да мисли\", от твърденията, че той й изневерява. Съпругата на президента Тръмп посочва, че \"е майка и първа дама\", а медиите \"спекулират\" по отношение на брака й и \"разпространяват клюки\".   Г-жа Тръмп изтъква, че твърденията за изневерите на мъжа й не са повод за \"загриженост и не предизвикват най-голям интерес\".   Порнозвездата Сторми Даниълс твърди, че преди години е имала интимна връзка с Доналд Тръмп. Президентът отрече да се се срещал с нея, но призна, че е възстановил на адвоката си сума, която той платил на Даниълс, за да си мълчи. Мелания Тръмп обикновено запазва мълчание по въпроса. Запитана дали обича мъжа си, тя отговаря \"Да, ние сме окей. Да\".   Първата дама даде интервю за обиколката си в Африка на телевизионния канал Ей Би Си, който излъчи откъси от него в популярното си предаване \"Добро утро, Америка\". Мелания Тръмп заяви също така, че може би е \"най-тормозеният човек\" на света, съдейки по това какво говорят хората за нея.     Тя каза това във връзка с подкрепата й за кампанията \"Бъди най-добрият\" (BeBest), насочена срещу тормоза в интернет. \"Бих могла да кажа, че аз съм най-тормозеният човек на света\", каза Мелания Тръмп. Тя посочи, че кампанията й е насочена най-вече към социалните мрежи и поведението в интернет отчасти заради това, което хората казват за нея (там). \"Имаме нужда да образоваме децата си как да изразяват своите емоции в общественото пространство, за да може когато пораснат, да знаят как да се справят с тези неща\", каза тя. Първата дама заяви също, че има хора в Белия дом, на които тя и президентът не могат да имат доверие. Тя не назова имена, но каза, че е уведомила съпруга си за тях. \"Някои от тях вече не работят в Белия дом\", посочи Мелания.   Тя също така смята, че жените, които отправят обвинения за сексуални посегателства, трябва да бъдат изслушани и да получат подкрепа, но същото важи и за мъжете.   Когато се предявяват обвинения, трябва да има наистина солидни доказателства, които да се представят от обвинението, каза съпругата на американския президент Доналд Тръмп в интервю за телевизия Ей Би Си по повод обиколката си в Африка.     В отговор на въпрос дали подкрепя движението #MeToo (Аз също), Мелания Тръмп заяви, че подкрепя \"жените и те трябва да бъдат чути\". \"Трябва да ги подкрепим. И, впрочем, и мъже, не само жени\", добави тя.         Президентът на САЩ Доналд Тръмп, обвиняван през годините в сексуални посегателства от множество жени, заяви, че е настъпил \"страшен момент\" за мъжете, изправени пред обвинения от преди години, като новия член на Върховния съд Брет Кавано. Също като Тръмп, Кавано отрича отправените му обвинения.", "date": "2018.10.13", "title": "Изневерите на ДоналдТръмп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388321-%D0%BC%D0%B0%D1%80%D0%B8%D1%8F-%D0%BE%D1%82%D0%B2%D0%B0%D1%80%D0%B0%D1%87%D0%BA%D0%B0%D1%82%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Певицата Мария успя да скандализира всички. Изпълнителката пусна доста провокативна своя снимка. Фотосът й бе качен в личния й Инстаграм профил.   На снимката изпълнителката е облякла бял суитчър, нарамила е черна чантичка, а отдолу е по… дантелено боди. Странният й аутфит обаче прикова вниманието на всички заради това, което лъсна, а именно най-милото й.       „Гениталите на певицата са на показа“; „Ей, показа всичко от себе си“; „Поне малко да се бе позакрила, а не да й лъсне котето“ – са коментарите под снимката й.", "date": "2018.10.13", "title": "Мария отварачката се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388322-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да бъдете силни и устойчиви, за да постигнете желанията си. В противен случай, за успех в работата, не може да става и въпрос. Не е препоръчително да философствате много в личния живот. Трябва да действате и да покажете на любимия, най-добрите си качества. Ако планирате пътуване, по-добре го отложете за следващия ден. ТЕЛЕЦ ( 21 април - 21 май )  Днес може сериозно да подкопаете репутацията си, ако твърде смело се изказвате за висшестоящите. По добре мълчете и останете в сянка, отколкото бурно да жестикулирате и се възмущавате. В любовта всичко ще се развива отлично, ако не отидете твърде далеч в критиките към избраника си. БЛИЗНАЦИ ( 22 май - 21 Юни ) Преди да започнете работа, е необходимо да регулирате отношенията с колегите. Особено, ако сте спорили по въпроси свързани с работата. Днес също е добре, да потърсите съмишленици в бизнеса, както и да направите всичко възможно, да реализирате печалба. Изразходвайте по-малко нервви за проблеми в личния живот.   РАК ( 22 юни - 23 юли ) Може да се разочаровате от факта, че не всичко става, така както сте го замислили в работата си. В личния живот, може да проявите ревност, което да постави връзката с избраникът ви на друго ниво. Основното нещо е, да не показвате агресия и да избягвате конфликти. Всичко ще се нормализира, ако погледнете по различен начин на ситуацията. ЛЪВ ( 24 юли - 23 август ) В непосредственото ви обкръжение, могат да възникнат непредвидени обстоятелства. Това събитие, ще ви попречи да изпълните голяма част от работата си или да установите контакти с бизнес партньори. Ако взимате лекарства, бъдете с повишено внимание. Също се консултирайте с вашия лекар и не се занимавайте със самолечение. ДЕВА ( 24-ти август - 23 септември ) Добър ден за кратка почивка и отдих сред природата. Ще са полезни активните спортове и закаляващите процедури. Избягвайте стресови ситуации, които сериозно вредят на психичното ви здраве. Във финансовата сфера, потърсете помощ от роднини. ВЕЗНИ( 24 септември - 23 октомври) Ако всичко с което се занимавате влагате здрав разум и трезв анализ, няма да чакате дълго успехът. Ще може дори да реализирате тези планове, които доскоро сте мислили за неизпълними. Ако обстоятелствата в личния ви живот не се развиват така както искате, не трябва да се изнервяте и самообвинявате.   СКОРПИОН ( 24 октомври - 22 Ноември ) Слушайте интуицията си, за да не правите грешки в любовта и работата. Вашето здраве зависи изцяло от емоционалното ви състояние, така че избягвайте стрес и конфликти. Напредъкът във финансовата област, е проблематичен, така че, ще е необходимо да си намерите втора работа. Вечерта е подходяща за отдих и разходка в парка.   СТРЕЛЕЦ ( 23 Ноември - 21 Декември ) Не трябва да участвате в събития, организирани на политическа основа. Денят е сложен в морален план, така че не предприемайте действия. За необвързаните е възможно среща с втората половинка, ако сами не се противопоставите на новите запознанства. Финансовите авантюри, ще доведат до загуби. КОЗИРОГ (22 Декември - 20 януари ) Може спокойно да започнете нова работа, както и да подпомогнете по-малко опитни колеги да приложат идеите си. Планирано пътуване в чужбина, трябва да отложите, но отдих сред природата ще мине перфектно. Възможни са малки проблеми в любовта. По-добре пазете мълчание и не отговаряйте на агресивните атаки на избраника си.  ВОДОЛЕЙ ( 21 януари -  19  февруари ) Преди нещо да предприемете, трябва да помислите внимателно за положението си в обществото и сред приятелите. Днес ще ви бъде трудно да управлявате настроението си. Затова се въздържайте от комуникация с непознати. Вечерта, ще научите тайна, свързана с любимия човек. Не си правете прибързани заключения.   РИБИ ( 20 февруари - 20 март ) Очаква ви победа над трудностите и машинациите на враговете. Това ще повлияе положително върху настроението и финансите ви. От вашият професионализъм, ще зависи успеха в работата. Ако обръщате по-малко внимание на критиките, то в скоро време, ще бъдете не само лидер във фирмата, но и богат човек.", "date": "2018.10.13", "title": "Дневен хороскоп 13 октомври"}
{"url": "http://www.classa.bg/%D1%81%D0%B2%D1%8F%D1%82/item/388323-%D0%B3%D1%8A%D1%80%D1%86%D0%B8%D1%8F-%D0%BA%D1%80%D0%B0%D0%B9-%D0%BD%D0%B0-%D0%BC%D0%B0%D0%B3%D0%B0%D1%80%D0%B5%D1%88%D0%BA%D0%B8%D1%82%D0%B5-%D0%BC%D1%8A%D0%BA%D0%B8", "text": "Използваме ги като товарни добичета и им лепим разни етикети, вкл. обидни - крайно неоправдано. Защото магарето всъщност нито е глупаво животно, нито може да бъде товарено много.  В Гърция изглежда са го разбрали.           Магаретата се смятат за товарни животни - още от древността ги използваме за пренасяне на товари, които са непосилни за човека. Или пък се отпускаме с цялата си тежест върху тях, яздейки ги. Това може и да се е приемало за нещо съвсем нормално в миналото, но днес нещата постепенно се променят. Например в Гърция. Гръцкото земеделско министерство реагира на критиките от различни организации за защита на животните. Особено на гръцкия остров Санторини магаретата и мулетата служат за превоз на туристи по стръмните пътеки от пристанището до града. Това е удобство за туристите и мъчение за животните, твърдят например от \"The Donkey Sanctuary\" и \"Help the Santorini Donkeys\".   Забранено за... по-пълнички туристи   Както съобщава вестник ФАЦ, в новата директива на гръцките власти за ползването на \"конеподобните животни\" е записано, че те трябва да бъдат в добро здравословно състояние и да получават редовно храна и вода. Там обаче фигурира и още едно, ново изискване: максималното натоварване на тези животни не бива да надвишава една пета от собственото им тегло, или най-много 100 килограма. Затова и организацията \"The Donkey Sanctuary\" призовава туристите да се въздържат от използването на магарета като \"таксита\".     Едно магаре е в състояние да носи товари до 1/5 от собственото си тегло. Ще рече, че ако животното тежи 200 килограма, то може да носи до 40 килограма товар. При 130 килограма собствено тегло допустимият товар спада на 26 килограма. Затова може би е редно да се замислим преди да решим да пояздим някое магаре. Още повече, че движението е полезно за нашето здраве - също и когато сме на почивка. Магаре, муле, зебраре и други хибриди   На Санторини магаретата биват използвани като \"таксита\" от туристите   Магарето всъщност има много разновидности. Наред с домашните съществуват и диви магарета - това са азиатското и африканското магаре. Домашното произлиза именно от африканското магаре. Освен това има и магарета-хибриди. Мулето, например, е кръстоска между мъжко магаре и кобила. За какво обаче е целият този миш-маш? Трябва да се има предид, че хибридите (разните кръстоски между магаре и кон) съчетават най-добрите качества на двата вида - издръжливи са като магаре и силни като кон. Затова мулетата са били на почит и в армията. А знаете ли какво е зебраре? - Тази кръстоска между зебра и магаре също се среща, макар и много рядко.   За \"тъпото\" магаре   Магарето реве силно. Даже доста силно - може да произведе до 80 децибела шум, колкото е и силата на шума от профучаващ покрай нас голям товарен камион. Сигурно сте чували обидата \"тъпо магаре\". Но тя е крайно неуместна, защото магаретата всъщност са умни животни. Те могат да разпознават места или себеподобни животни, на които, или с които, са били преди 25 години. Повечето хора можем само да им завиждаме за тези техни способности. Освен това магаретата никога не се излагат съзнателно на опасности, което ги отличава например от конете.   Има и такова животно - зебрарето е кръстоска между зебра и магаре   Така стигаме и до \"магарешкия инат\". Това качество обаче им е лепнато от хората. Магаретата проявяват инат само когато имат неприятно усещане. Тоест, инатът им всъщност е проява на упоритост. А това пък е проява на интелигентност. Магарето реагира така например когато трябва да прекоси река или поток. То не е в състояние да прецени дълбочината на водата - поради огледалната ѝ повърхност. Оттук идва и изразът в немския език Eselsbrücke (\"магарешки мост\"), означаващ да стигнеш до целта, но по заобиколни пътища. Дивите магарета извървяват от 20 до 30 километра на ден. Умеят и да галопират, но избягват забързания ход. От една страна това се дължи на факта, че инстинктът им за бягство не е толкова силно развит. От друга страна това се обяснява и с техния пустинен произход. А както е добре известно, да търчиш в горещината не е най-добрата идея.", "date": "2018.10.13", "title": "Гърция: край на магарешките мъки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388317-%D1%80%D0%B8%D1%82%D0%B0-%D0%BE%D1%80%D0%B0-%D0%B2%D0%B7%D1%80%D0%B8%D0%B2%D0%B8-%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC", "text": "27-годишната британска певица Рита Ора предизвика фурор в Инстаграм, след като публикува \"гореща\" снимка. Певицата позира на снимката в дълги червени ръкави. Откровената снимка беше заснета за списание Clash.      Снимката на Рита Ора съпровожда записването на новата й песен Let Me Love You. \"Голата\" снимка само за няколко часа спечели повече от 1 милион харесвания от последователите.    ", "date": "2018.10.13", "title": "Рита Ора взриви Инстаграм"}
