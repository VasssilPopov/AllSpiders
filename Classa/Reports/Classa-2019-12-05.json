{"url": "http://www.classa.bg/%D1%81%D0%B2%D1%8F%D1%82/item/403039-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%BF%D0%BE-%D0%BD%D0%B0%D1%82%D0%B0%D1%82%D1%8A%D1%88%D0%BD%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%88%D0%BE%D0%BA%D0%BE%D0%B2%D0%B5", "text": "Доналд Тръмп откри два нови фронта срещу предполагаеми съюзници в търговската си война. Той обяви в понеделник, че Бразилия и Аржентина ще загубят освобождаването си от по-високи мита върху стоманата и алуминия. Най-обезпокоителното обаче е, че Франция би могла да се изправи срещу 100%-ви мита заради своя данък върху цифровите услуги (т.нар. дигитален данък – бел. прев.), който има за цел да гарантира, че технологичните компании - често американски - плащат справедлив корпоративен данък, пише Financial Times в редакционен коментар.  Тези мита върху френските продукти, вариращи от шампанско до чанти, идват въпреки факта, че САЩ също подкрепят инициативата на ОИСР за промяна на начина, по който се облагат компаниите. Базираният в Париж форум предлага ново „право на данъчно облагане“ за правителствата въз основа на дела на продажбите на компаниите на тяхна територия. Той насърчи групата на големите държави от Г-20 да постигнат споразумение до края на януари.  Предвид любовта му към сделките, решението на Тръмп да наложи мита върху френския внос е изненадващо. През август финансовите министри на двете страни се споразумяха Франция да даде на американските компании отстъпка върху разликата между данъците след въвеждането на новата схема на ОИСР. Френският данък е определен на 3 на сто от приходите на компаниите с над 25 млн. евро продажби във Франция и 750 млн. евро приходи в световен мащаб. Моментът може би е свързан с критичните коментари на президента Еманюел Макрон относно състоянието на НАТО. В понеделник американският президент триумфално туитна, че е убедил членовете на съюза да увеличат разходите. Наскоро френският президент констатира, че НАТО е в „мозъчна смърт“. Тази седмица срещата на високо равнище на алианса се разглежда като шанс за Тръмп да се похвали с успех във външната политика. Спорът рискува да застраши напредъка в намирането на нов начин за данъчно облагане на мултинационалните компании. Министърът на финансите на САЩ Стивън Манучин участваше в процеса на ОИСР, който също ще даде право на данъчно облагане на френски луксозни компании, които продават в САЩ. Симулация на Френския съвет за икономически анализ показа, че няма да има нетно увеличение на данъчните приходи за страната. Надеждите, че Тръмп намалява търговското напрежение на фона на усилията му да бъде преизбран, изглежда са неоснователни. Разговорите за „мини-сделка“ с Китай не стигнаха доникъде. Нито пък решението на Тръмп да не налага мита върху производителите на автомобили от ЕС доведе до траен мир. Вместо това във вторник той заяви, че ще се радва да изчака до изборите преди да сключи сделка с Китай. Вашингтон също така заяви, че обмисля разширяване на наказателните мита за европейски стоки след решението на Световната търговска организация, че субсидиите за Airbus са били незаконни. Щетите, нанесени досега от търговската война, са значителни. Глобалното производство все още е в застой - европейските икономически данни, публикувани в понеделник, отбелязаха десетия пореден месец на свиване през ноември, докато спадът в американската фабрична активност се задълбочава. Тези лоши данни в комбинация с обявяването на нови мита доведоха до най-голямото понижение на световните борси от близо два месеца. Европейската комисия трябва да защити Франция: заплахата от мита не може да бъде използвана, за да попречи на суверенните държави да вземат свои собствени решения относно облагането. ЕС обаче не бива да реагира безразборно. Вместо това той трябва да търси решение в рамките на съществуващите международни структури: напредъкът, който ОИСР постигна, демонстрира стойността на мултилатерализма. В крайна сметка обаче това може да е просто новата нормалност. Сделките с Тръмп изглежда рядко са трайни. Жаир Болсонаро, бразилският президент, инвестира много усилия, за да се съюзи с Тръмп. Същото прави и Макрон понякога. Изглежда тези опити не се увенчаха с голям успех. Съюзниците на САЩ трябва да се подготвят за по-нататъшни търговски шокове.  ", "date": "2019.12.05", "title": "Съюзниците на САЩ трябва да се подготвят за по-нататъшни търговски шокове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403040-%D1%89%D0%B5-%D0%B8%D0%BC-%D0%BE%D1%81%D1%82%D0%B0%D0%B2%D0%B8%D0%BC-%D0%BF%D0%B0%D1%80%D0%B8%D1%82%D0%B5-%D0%BC%D0%B8%D0%B7%D0%B5%D1%80%D0%BD%D0%B8,-%D0%B7%D0%B0-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%B0", "text": "Депутатите замразиха парите за втората година майчинство и те остават 380 лева на месец. Вярно, сумата е малка, признават от ГЕРБ по време на дебатите, но пък виждат в нея стимул за майките да се върнат на работните си места максимално бързо. Да върнем майките на пазара на труда по-бързо не е лоша идея. Но ето какви са препятствията за това. Най-много майки има в големите градове, защото там е основната концентрация на хора в трудоспособна (и детеродна възраст), а в по-малките градове има недостиг на работни места. Това обаче значи и че в големите градове има и най-сериозен недостиг на места в яслите и детските градини. В частните детски заведения място винаги ще се намери, но ако семейството може да си ги позволи, то едва ли би разчитало на държавни стимули. Ако искаме майките да се върнат на работа някога (било то след първата, втората или която и да е година от майчинството), е хубаво първо да осигурим място, на което да оставят децата си, докато са на работа. В противен случай идеята за по-бързо връщане на пазара на труда си остава неосъществима. Не размерът на обезщетението би бил стимул, както предполагат БСП - за втората година то да стане 650 лв. Това вероятно би осигурило още година спокойствие единствено за онези, които не виждат в плановете си връщането на работа или кариерно развитие и по-скоро би насърчило раждаемост срещу парични облаги, с което демографска криза не се решава. Истината е, че средностатистическото семейство в България отдавна не включва държавата в плановете си за дете, а разчита на спестявания, роднини и възможност някой да помага с детето след изтичането на заветната една година. Повечето майки се възползват от втората си година майчинство не от мързел или алчност заради обезщетението от 380 лв., а защото нямат възможност да се върнат на работа. Друг въпрос е и как точно искаш да стимулираш някого да работи, без да му предлагаш поощрение, а само санкция. По-добре би сработило да предложим на майките възможност за повишаване на образователната им степен или квалификацията им. Или да предвидим стимули за младите работещи родители. А защо не и да подпомогнем развитието на частните инициативи за надомна работа? По-бързото връщане на работа изисква серия от мерки, много политическа воля и по-добра координация между държавата и общините. И ако някого в този дебат наистина го интересува дали българската майка ще се върне по-бързо на пазара на труда, трябва да помисли как да я стимулира, а не да й подхвърля неработещи тези.", "date": "2019.12.05", "title": "Ще им оставим парите мизерни, за да се върнат на работа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403041-%D1%80%D1%83%D0%BC%D1%8A%D0%BD%D1%86%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%82%D0%B5-%D1%81%D0%B8-%D0%B4%D0%B5%D1%86%D0%B0-%D0%B2-%D0%BF%D0%BE%D1%80%D0%BD%D0%BE-%D1%84%D0%B8%D0%BB%D0%BC%D0%B8", "text": "Шестима души са задържани в Румъния по обвинение, че са насилвали сексуално собствените си деца, за да забавляват американски граждани. Прокурори от Дирекцията за разследване на престъпленията на организираната престъпност и тероризма обискираха във вторник жилищата на 15 души в Букурещ и окръзите. Според прокурорите в периода 2014-2018 г. заподозрените лица са осъществявали орални сексуални контакти със собствените си деца, които към периода на извършване на деянията са били на възраст между 4 и 9 години, с цел да предоставят детска порнография на американски граждани посредством електронно приложение. Обвинените са се възползвали от неспособността на жертвите да се защитят и да изразят собствената си воля, посочва прокуратурата.", "date": "2019.12.05", "title": "Румънци изнасилвали собствените си деца в порно филми"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403042-%D0%B4%D0%BE%D0%B3%D0%B0%D0%BD-%D1%81%D1%8A%D0%B1%D0%B8%D1%80%D0%B0-%D0%B4%D0%BF%D1%81-%D0%B2-%D1%81%D0%B0%D1%80%D0%B0%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D0%BD%D0%BE%D0%B2%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE", "text": "Ахмед Доган събира елита на ДПС на 19-и декември. По традиция Сокола ще изнесе реч преди Коледа и Нова година. Всяка година почетният председател на партията кани членове на партията, за да направи пред тях своя анализ за изминалата година.  Тазгодишната реч на Доган е в навечерието на националната конференция на партията му, на която ще се избира ново ръководство, което създава напрегнато очакване в актива какво послание ще отправи лидерът. С малки изключения Сокола прави визионерски изказвания, в които посочва какви са грешките в държавата и в партията му. През 2018 г. той предложи програмен кабинет. Думите му обаче не бяха чути и до ново правителство така и не се стигна година по-късно.", "date": "2019.12.05", "title": "Доган събира ДПС в Сараите преди избора на ново ръководство"}
{"url": "http://www.classa.bg/%D1%81%D0%B2%D1%8F%D1%82/item/403043-bild-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF,-%D0%BC%D0%B5%D1%80%D0%BA%D0%B5%D0%BB-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%88%D0%B5-%D0%BA%D0%B0%D1%82%D0%BE-%D1%81%D1%82%D0%B0%D1%82%D0%B8%D1%81%D1%82,-%D0%BD%D0%BE-%D0%B2%D1%81%D0%B8%D1%87%D0%BA%D0%B8-%D0%B1%D1%8F%D1%85%D0%B0-%D0%B4%D0%BE%D0%B2%D0%BE%D0%BB%D0%BD%D0%B8", "text": "На съвместна пресконференция след разговорите между Ангела Меркел и Доналд Тръмп германският канцлер изглеждаше като статистик в кулоарите на срещата на върха в Лондон, пише германският таблоид Bild. Според изданието американският президент представи нереалистични изисквания за разходи за отбрана и отново се скара за изоставане в тази област - обаче разговорът беше много по-приятен, отколкото с президента на Франция Еманюел Макрон. На втория ден от срещата на върха на НАТО в Лондон германският канцлер Ангела Меркел се срещна с президента на САЩ Доналд Тръмп за двустранни преговори, съобщава германският таблоид Bild. Според изданието срещата е била проведена в луксозния хотел The Grove. Тръмп направи солидно искане: в началото на срещата той даде да се разбере, че твърдо се придържа към искането си - Германия, както всички други страни от алианса, трябва да изразходва 4% от БВП за отбрана. Според изданието това е приблизително 80 милиарда евро годишно - повече от целта от 2% от БВП, която Германия се стреми да постигне до 2031 г. За страна, която в момента инвестира 1,38% от своя БВП за НАТО за годината, това просто не е възможно, подчертава германският таблоид. Искането на Тръмп за 4% от БВП за отбрана би означавало тройно увеличение на военния бюджет на Германия. За повишаване на инвестициите за отбрана до 2% от БВП, страните от НАТО се договориха в Прага през 2002 г., припомня Билд. На съвместна пресконференция с Меркел американският президент даде да се разбере какво очаква от Германия - повече пари, пише германският таблоид. Когато говори за разходите за отбрана на отделните страни от НАТО - и по-специално Германия, Тръмп заяви, че германците са   . След това той добави, че  Според изданието канцлерът на съвместната пресконференция създаде впечатление за статистка. Зададоха й няколко въпроса, но самата тя не се намесваше в отговорите на Тръмп. В крайна сметка и двамата описаха срещата на върха в Лондон като голям успех.   “, каза Ангела Меркел след разговор с американския президент. Тръмп също говори за   и  Разбира се, американският президент се скара на Германия, но това, във всеки случай, беше направено по много по-приятелски начин, отколкото в случая с френския президент Макрон предния ден, заключава Билд.", "date": "2019.12.05", "title": "Bild: На фона на Тръмп, Меркел изглеждаше като статист, но всички бяха доволни"}
{"url": "http://www.classa.bg/%D1%81%D0%B2%D1%8F%D1%82/item/403044-sun-%D0%B4%D0%B6%D0%BE%D0%BD%D1%81%D1%8A%D0%BD-%D0%BD%D0%B0%D0%BF%D1%80%D0%B0%D0%B2%D0%B8-%D0%B7%D0%B0%D0%B1%D0%B5%D0%BB%D0%B5%D0%B6%D0%BA%D0%B0-%D0%BD%D0%B0-%D0%BA%D0%BE%D1%80%D0%B1%D0%B8%D0%BD-%D0%B7%D0%B0-%D1%82%D0%BE%D0%B2%D0%B0,-%D1%87%D0%B5-%C2%AB%D1%81%D0%B5-%D0%BF%D0%BE%D0%B4%D0%BC%D0%B0%D0%B7%D0%B2%D0%B0-%D0%BD%D0%B0-%D0%B2%D1%80%D0%B0%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D0%B8%D1%8F%C2%BB", "text": "Борис Джонсън даде ексклузивно интервю за The Sun, в което остро критикува основния си конкурент на предстоящите парламентарни избори - Джеръми Корбин. Според британския премиер лидерът на Лейбъристката партия не би трябвало да ръководи правителството, защото той многократно се е подмазвал на \"противниците\" на Обединеното кралство - ИРА, палестинските терористи и Москва. Джеръми Корбин представлява   за сигурността на Обединеното кралство и ако той ръководи правителството, ще   на страната. Британският премиер Борис Джонсън направи това предупреждение в ексклузивно интервю за The Sun. Според Джонсън, лидерът на Лейбъристката партия многократно е заставал на страната на „ . Следователно потенциалното му премиерство е тревожно за съюзниците на Лондон, включително Вашингтон. „  (Корбин. -  )  , каза британският премиер. В сряда в Лондон се провежда среща на върха, посветена на 70-годишнината на НАТО. Благодарение на това празнуване негативното отношение на Корбин към военния блок става напълно очевидно, каза Джонсън. „ , подчерта политикът. „ , каза той. „ , добави Джонсън. Според премиера съществува реален риск съюзниците да откажат да споделят разузнавателни данни с британското правителство, ако то бъде ръководено от Корбин. Той също посочи отравянето на бившия шпионин Сергей Скрипал и дъщеря му в Солсбъри като пример за   на Корбин към Русия. „ , припомни Джонсън. „ , отбеляза той. Според него Путин  . За да постигне тази цел, Москва уж използва всякакви методи,  .  , каза Джонсън. Той също изрази съмнение, че лидерът на лейбъристите ще успее да извади Великобритания от ЕС. Според премиера Корбин ще бъде твърде зает с опитите си да изпълни своите   предизборни обещания, включително прокарване на високоскоростен интернет в цялата страна и увеличаване на разходите за социални програми. Джонсън призова избирателите, уморени от продължителната предизборна кампания, да не останат безразлични и да не седят вкъщи в изборния ден 12 декември:   „  (Brexit. -  )\", убеден е политикът. Кулминацията на предизборната кампания не е единственото предизвикателство пред Джонсън. На следващия ден той трябва да обедини    членове на НАТО, обръща внимание изданието. Премиерът казва, че Еманюел Макрон сгреши, като заяви, че Североатлантическият алианс  е в  . В същото време Джонсън подкрепя идеята на френския президент да преразгледа целите и да реформира организацията, заключава The Sun.  ", "date": "2019.12.05", "title": "Sun: Джонсън направи забележка на Корбин за това, че «се подмазва на враговете на Британия»"}
{"url": "http://www.classa.bg/%D1%81%D0%B2%D1%8F%D1%82/item/403045-fox-%D1%89%D0%B0%D0%B1%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%BE%D1%82%D0%BA%D0%B0%D0%B7%D0%B0-%D0%B0%D0%BA%D1%80%D0%B5%D0%B4%D0%B8%D1%82%D0%B0%D1%86%D0%B8%D1%8F-%D0%BD%D0%B0-%D0%BD%D0%BE%D0%B2%D0%B8%D0%BD%D0%B0%D1%80%D1%81%D0%BA%D0%B0%D1%82%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%BD%D0%B0-%D0%B1%D0%BB%D1%83%D0%BC%D0%B1%D1%8A%D1%80%D0%B3-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B9%D0%BD%D0%B0%D1%82%D0%B0-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%BD%D0%BE%D1%81%D1%82", "text": "Тъй като Майкъл Блумбърг реши да участва в президентската надпревара, неговата информационна агенция Bloomberg News направи глупав компромис, съобщава Fox News. Тя заяви, че няма да води разследване срещу него и неговите демократични противници, но ще продължи да разследва дейността на администрацията на Доналд Тръмп. В резултат на това предизборният щаб на настоящия президент на САЩ обяви, че лишава Bloomberg News от акредитацията на журналистите за пристрастие. Предизборният щабна Тръмп обяви, че ще забрани Bloomberg News да присъства на неговите мероприятия. Миналата седмица организацията обяви, че няма да води разследвания срещу Майкъл Блумбърг и неговите демократични съперници по време на предварителните избори. „ , съобщи Bloomberg News. Предизборният щаб на Тръмп в изявлението си отбеляза, цитирам:  Според мен те си създадоха толкова много проблеми. Крис, нека започнем от Вас, тъй като Вие също сте от новинарска организация и Ви се налага да вземате решения. Оказва се, че те казват: няма да водим разследване срещу него или неговите противници. Но те оставиха възможността да разследват президента Тръмп. ГОСТ ЗА ПРОГРАМА: Не може да има по-голямо пристрастие. КРИС БЕДФОРД , главен редактор на The Daily Caller:   (на Майкъл Блумбърг. -  ).   (Bloomberg News. - )    ", "date": "2019.12.05", "title": "Fox: Щабът на Тръмп отказа акредитация на новинарската агенция на Блумбърг заради нейната пристрастност"}
{"url": "http://www.classa.bg/%D1%81%D0%B2%D1%8F%D1%82/item/403046-%D0%B1%D0%B5%D0%B7%D1%81%D1%80%D0%BE%D1%87%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D1%82%D0%B0%D1%87%D0%BA%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D1%84%D1%80%D0%B0%D0%BD%D1%86%D0%B8%D1%8F", "text": "Безсрочна национална стачка започва във Франция днес. Очаква се няколко милиона работници и служители в държавния и частния сектор да се включат в нея, да има сериозни смущения в обществения живот, особено в градския транспорт. Стачката е срещу пенсионната реформа, предложена от френското правителство. Президентът Макрон иска да оптимизира настоящата система, включваща 42 отделни режима, като я превърне в една единна система. Новата обаче заплашва ранното пенсиониране на много служители в обществения сектор. По информация на българското посолство в Париж стачката ще обхване железниците (SNCF), като ще бъдат осигурени само 10% от влаковете на територията на страната, регионалните влакове TER (Transport express régional), от които ще пътуват само 3%; влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита. Синдикатите на наземния персонал на авиокомпанията „Ер Франс\" също са призовали към стачка, поради което може да се очакват затруднения при обработката на пътници и багажи. Днес са планирани над 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор\" (Gare du Nord) и да продължи до „Плас дьо ла насион\" (Place de la Nation). Стачка са обявили и в сферата на образованието – очаква се 40% от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците). Има призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите. При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2019.12.05", "title": "Безсрочна национална стачка блокира Франция"}
{"url": "http://www.classa.bg/%D1%81%D0%B2%D1%8F%D1%82/item/403047-%D1%81%D0%B0%D1%89-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%84%D1%80%D0%BE%D0%BD%D1%82%D0%B0", "text": "Водят се преговори с България, като нов съюзник на НАТО, за създаване на Черноморски координационен център във Варна. Американците обсъждат с България и десетгодишна пътна карта за сътрудничество в сферата на отбраната, като настояват София да приеме по-широк спектър от съвременни американски военни технологии. Тези съвременни технологии ще включват и разузнавателно оборудване, насочено конкретно срещу Русия. Фундаментално ниво на глупостта е да разполагаш в България такива средства, след като Турция, влизаща често в конфликти с Вашингтон, държи вратата към Черно море, посредством контрола си върху Босфора и Дарданелите. Ако отношенията между САЩ и Турция, действително се влошат сериозно, и ако исканията да бъде изключена Турция от НАТО, дадат някога плодове, то тогава Анкара може изцяло да блокира преминаването на кораби на НАТО в Черно море. Американските граждани, заедно с голяма част от хората по света, внимателно следят процедурата по импийчмънт във Вашингтон и не обръщат особено внимание на събитията в Близкия Изток, които вероятно подготвят почвата за нови войни. Никой не трябва да се учудва от факта, че Вашингтон не разполага с реална политика, чрез която да приключи с действията си в Изтока и да се махне от региона. И по тази причина Белият дом позволява на своите т. нар. съюзници да правят каквото си поискат. За това говори и фактът, че почти напълно беше отменено приетото в началото на октомври от Доналд Тръмп решение за деескалация в Близкия Изток, чрез извеждане на американските войски от северната част на Сирия. Веднага след решението за окупиране на сирийските нефтени находища и изявлението, че американските военни ще стрелят по руските и сирийски войници, които се опитват да отвоюват това парче от сирийска суверенна територия, стана ясно, че американската армия действа отново ръка за ръка с кюрдските опълченци, за да атакува, както беше обявено, остатъците от \"Ислямска държава\". Защитниците на Доналд Тръмп продължават да настояват, че той не иска война и се отнася сериозно към оттеглянето на Америка от участие в „безсмислени конфликти“. Но трудно може да направим подобен извод, ако сме свидетели на това, което в действителност правят президентът и неговият щаб от патологични злодеи. От дълго време Русия е мишена на външната политика на неоконите* (иронично наименование на екстремните неоконсерватори - бел. ред.) в екипа на неграмотния Тръмп. Тази политика включва и отказ да бъдат преподписани няколко изключително важни договора, с които се ограничава разпространението на определени видове оръжия. В допълнение към това, легалната военна помощ за „доблестната малка Украйна“, за която напоследък много се говори в новините, в действителност е най-опасната грешка на Вашингтон, защото Русия приема границата си с тази държава, за свой, жизнено важен интерес, докато защитата на Киев въобще не представлява интерес от гледна точка на националната сигурност на САЩ. Но има и нещо друго. Водят се преговори с България, като нов съюзник на НАТО, за създаване на Черноморски координационен център във Варна. Американците обсъждат с България и десетгодишна пътна карта за сътрудничество в сферата на отбраната, като настояват София да приеме по-широк спектър от съвременни американски военни технологии. Тези съвременни технологии ще включват и разузнавателно оборудване, насочено конкретно срещу Русия. Фундаментално ниво на глупостта е да разполагаш в България такива средства, след като Турция, влизаща често в конфликти с Вашингтон, държи вратата към Черно море, посредством контрола си върху Босфора и Дарданелите. Ако отношенията между САЩ и Турция, действително се влошат сериозно, и ако исканията да бъде изключена Турция от НАТО, дадат някога плодове, то тогава Анкара може изцяло да блокира преминаването на кораби на НАТО в Черно море. Както винаги обаче, най-проблемният и най-застрашен от намесата на Вашингтон регион си остава Близкият Изток и в частност Персийския залив, където се случиха редица относително незначителни събития, които в своята съвкупност създават сериозна заплаха преднамерено или случайно да избухне война. Основната разстановка на силите в Персийския залив изглежда примерно по следния начин: Израел, Саудитска Арабия и голяма част от страните в Залива имат желание да нападнат Иран, който от своя страна е привлякъл в качеството си на съюзници Ирак, Сирия и Ливан. Тези държави, които се стремят към война с Иран, желаят от начало Съединените Щати да свършат най-тежката работа, защото само те могат да използват стратегическите си бомбардировачи за унищожаване на военни цели, разположени дълбоко под земята, или с други думи, дълбоко защитени обекти. Администрацията на Тръмп и досега се намира на крачка от война с иранците, макар че направи всичко възможно да ги накаже, включително и с недалновидното си излизане от Съвместният всеобхватен план за действие и ограничителни мерки, одобрен на 20 юни 2015 г. от Съвета за сигурност на ООН, с който се налагаше контрол върхупрограмата на Техеран в сферата на ядрените разработки. Белият дом въведе също така огромна доза санкции срещу Иран, с явната цел да причини страдания на иранския народ и да създаде големи трудности на страната. Замисълът на САЩ е чрез глад да заставят иранския народ да въстане срещу правителството си. Но, както съобщават медиите, безредиците в Иран се подхранват основно от платени саудитски агенти-провокатори, а така също и от пропагандния поток в медиите и социалните мрежи, който се организира и ръководи от Рияд. Един скорошен инцидент, който привлече удивително малко внимание в медиите, беше нападението на Израел в Сирия на 19 ноември. При това нападение бяха унищожени два щабни центъра на Корпуса на стражите на иранската революция, единият от които беше разположен на международното летище в Дамаск. В резултат на нападението бяха убити 23 човека, 16 от които иранци. Нападението, беше извършено в отговор на неподкрепеното с доказателства твърдение на Израел, че от контролирана от Иран сирийска територия са изстреляни четири ракети, които били прихванати от „Железен купол“ и не успели да нанесат щети. Непропорционалната реакция на Израел, дава основание да се предполага, че Тел Авив е очаквал да предизвика ответен удар на Иран, след което конфликта рязко да ескалира. В конкретния случай обаче, Техеран предпочете да не отговаря, защото осъзнаваше, че това е клопка. Освен това в региона бяха проведени редица ключови срещи, които свидетелстват, че предстои да се случи нещо важно. В необясним порив САЩ и Франция се договориха да предприемат стъпки за повишаване сигурността в региона на Персийския залив, като укрепят отбранителните системи на страните от Залива, и специално тези на Саудитска Арабия. Претекст за тази стъпка стана разрушителната атака с безпилотни самолети върху саудитски рафинерии, за което бяха обвинени иранците, без да има някакви доказателства за това. За отбелязване е, че в миналото, повишаването на нивото на сигурност в Персийския залив често е било прелюдия към военни операции от страна на западните държави. Между другите скорошни посетители в региона са директора на ЦРУ Джина Хаспъл, която на 7 ноември се срещна със саудитския крал Салман Абдулазиз, за да обсъдят „теми от общ интерес“, държавният секретар Майк Помпео, който посети ОАЕ, за да обсъдят \"темата Иран\" и други регионални проблеми и вицепрезидентът Майк Пенс, който направи неочаквано посещение на сирийските кюрди. Пенс увери кюрдите, че не са ги забравили и САЩ ще ги защитава. енерал Кенет Маккензи, който оглавява Централното командване на САЩ, отговарящо за Близкия Изток, миналата седмица също предупреди, че даже с тези 14 хил. допълнително изпратени в началото на тази година военослужащи от Тръмп в региона, наличните сили няма да бъдат достатъчни да сдържат нападение на Иран срещу Саудитска Арабия, или срещу някоя друга държава в Персийския залив. От своя страна, Иран беше сериозно засегнат от протестите съпроводени с насилие, които избухнаха преди време в страната и заяви готовност да се разправи с агентите на Саудитска Арабия, Израел и ЦРУ, които са организатори на безредиците, приключили с множество жертви. На сегашния етап е напълно възможно Иран да използва своя ракетен арсенал за поразяване на цели, както в Саудитска Арабия, така и в Израел. Изводът е, че може да се окаже напълно наивна общоприетата представа, че е прекалено опасно някой да започне сериозна война в района на Близкия Изток, за да бъде разглеждано това като потенциална възможност. В региона обаче редица страни мислят само за това как да воюват една с друга до пълна победа. Една погрешна стъпка или даже провокация „под чужд флаг“, е достатъчна целият Близък Изток да пламне. Това ще бъде такъв конфликт, в който мнозина ще загинат, но никой няма да бъде победител. А истината е, че войната може да бъде избегната, защото никоя от страните няма истински, жизненоважен интерес, който би могла да реши с помощта на война със съседите си.    ", "date": "2019.12.05", "title": "САЩ подготвят война на няколко фронта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403048-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%83%D1%82%D0%B8%D0%BD-%D0%B5-%D0%B2-%D0%B3%D1%80%D0%B5%D1%88%D0%BA%D0%B0,-%D0%B0%D0%BA%D1%82%D0%B8%D0%B2%D0%BD%D0%BE-%D1%81%D1%82%D1%80%D0%BE%D0%B8%D0%BC-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C", "text": "\"Информацията на Путин е стара. България не бави строителството на \"Турски поток\"! Добре дошъл е, като дойде, ще види, че строим с по 5 км на ден\". Това заяви премиерът и лидер на ГЕРБ Бойко Борисов в предаването \"Лице в лице\" по БТВ. Той отговори на въпрос, свързан с изявлението на руския президент Владимир Путин, че България бави строителството на \"Турски поток\" на своя територияи Русия ще намери други възможности за риализирането му. Думите на Путин бяха изречени на съвместна пресконференция със сръбския президент Александър Вучич в Сочи. Сигурно не им е приятно чисто политически, че България е толкова силен, лоялен член на НАТО и ЕС, коментира още премиерът Борисов. „Всеки има право да търси алтернативни трасета, ние търсим алтернативна диверсификация\", коментира Борисов заканата на Путин, че Русия може да потърси алтернативни пътища за своя газ. \"България спазва процедурите на ЕС. Не сме нито Сърбия, нито Русия, нито Турция. При нас се направиха процедури, конкурси, одобри се от Европейската комисия\", добави той. „Вече имаме около 150 километра, които сме изкопали, полагат тръби и строят в момента. Бяхме преди няколко седмици със сръбския министър на енергетиката. Така че вече сме на 140-150 километър. Припомням, че открихме връзката на Турция с „Турски поток“, която на територията на България се казва „Балкански поток“ с всички измервателни подстанции, с всички нови компресорни станции“, подробно разясни как върви строителството на газопровода на българска територия министър-председателят. И посочи, че ако има забавяне, то е било наложено от необходимостта на първо място да бъдат изпълнени препоръките на Европейския съюз по въпроса. „Ако и аз бяха действал така, както БСП, когато бяха на власт и Драго Стойнев - министър, тогава дойдоха от Брюксел и казаха за наказателна процедура заради корупция, неправилно проведени обществени поръчки и проектът се спира. В момента всички казват: „Браво! България строи „Балкански поток“, строи интерконектора с Гърция“, продължи настъпателно Борисов. Бойко Борисов каза още, че президентът на Русия Владимир Путин е добре дошъл да види с очите си с каква скорост се строи „Турски поток“. „Строим с голяма скорост. Късно започнахме, защото трябваше да се минат много процедури“, обясни отново премиерът. И припомни, че външният министър Екатерина Захариева, когато е била в Москва, е предала поканата към Владимир Путин да посети България. Това е добър повод да види напредъка по нашите проекти, каза премиерът Бойко Борисов. „Аз не искам да влизам в обяснения какво е искал президентът Путин. Аз знам, че за България съм направил всичко, което съм обещал и неслучайно съм получил и гаранциите, твърдите гаранции първо от самата ЕК и Брюксел за газоразпредлителя в България. А сега и в стратегическото споразумение, което подписах в Белия дом, има че България е газовият хъб, газоразпределител, което означава, че е приемливо и за Вашингтон“, още веднъж обясни той. „Когато имаме такива големи мощности и газови магистрали догодина, и за руския газ това ще е единствената бърза и добра алтернатива, това ще е възможност за диверсификация и на Румъния, и на Украйна. Не вярвам сърбите много по-бързо от нас да го построят, но ще бъдем готови в срок със сигурност“, беше категоричен министър-председателят Бойко Борисов. От темата за газовите доставки и изявлението на Путин, Борисов премина към друга - за неотдавнашната си визита в САЩ и срещата с президента Доналд Тръмп в Белия дом. \"Да си на камината в Белия дом заедно с президента Тръмп и то в компанията на неговия заместник и на държавния секретар - това е много добре\", коментира посещението си във Вашингтон Борисов. Запитан посещението във Вашингтон ли е било най-важното външнополитическо събитие за годината за него, Борисов отговори: „Аз имам много важни срещи. За първи път бях в Саудитска Арабия. Никой не беше стъпвал там. За първи път бяхме и в Кремъл. За първи път бяхме на много места – Корея, Япония. За първи път тук дойде японския премиер. Много можем да се хвалим в тази сфера!“ \"Видях ролята на телевизията, на медиите. Винаги дават президента Тръмп с едни изкривени физиономии, с едни дупки по бузите. Всъщност е един изключително симпатичен, як, здрав, много с гъвкав ум човек, много приятен, два часа минаха като една минута. Просто не можах да повярвам, че това е човекът, който толкова пъти съм гледал и съм се чудил как би могъл да е на този пост. А той е един изключително симпатичен човек. Уникален! Беше толкова подготвен по всички теми и ме разбра\", каза Борисов. И обясни, че от медиите е останал със съвсем други впечатления за американския президент. И продължи: \"Не са много българите, които са посрещани с 21 топовни салюта! Беше ми драго заради България!\", каза още Бойко Борисов. \"Беше ми драго, заради тоя народ, който да, през какво ли не е минал, но сме го постигнали“, повтори Борисов.  ", "date": "2019.12.05", "title": "Борисов: Путин е в грешка, активно строим „Турски поток“"}
{"url": "http://www.classa.bg/%D1%81%D0%B2%D1%8F%D1%82/item/403037-%D0%B9%D0%B5%D0%BD%D1%81-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D1%81-400-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B8%D0%BD%D1%82%D0%B5%D0%B3%D1%80%D0%B8%D1%80%D0%B0%D0%BD%D0%B0-%D0%B2-%D0%BD%D0%B0%D1%82%D0%BE", "text": "  Генералният секретар отново коментира разногласията в съюза, като заяви, че те винаги ще привличат повече внимание от това, върху което съюзниците постигат съгласие. Той отново напомни,че разногласия са съпътствали алианса от началото на съществуването му Това е национално решение на Турция. Много съюзници изразиха загриженост, аз също изразих своята за последствията от това решение, заяви генералният секретар на НАТО Йенс Столтенберг на заключителната си пресконференция на лидерската среща на алианса в Лондон, в отговор на въпрос за покупката от Турция на руски зенитно-ракетни комплекси С-400. Това, което мога да кажа, е, че  руска система за противовъздушна отбрана С-400 никога няма да бъде интегрирана в НАТО.  Никога няма да е част от интегрираната система на алианса за противовъздушна и противоракетна отбрана. Така че това ще е самостоятелна система, заяви генералният секретар на пакта. Съюзниците са се договорили днес за осъвременени планове за защита на балтийските страни и Полша. Столтенберг каза, че приветства това. Генералният секретар отново коментира разногласията в съюза, като заяви, че те винаги ще привличат повече внимание от това, върху което съюзниците постигат съгласие. Той отново напомни, че разногласия са съпътствали алианса от началото на съществуването му.  22 различни страни сме, от двете страни на Атлантика, с различна история, различна география и политически сили на власт.  Естествено, че има различия, нещо друго би било странно, но силата на НАТО е в това, че винаги сме били в състояние да преодоляваме тези различия и да се обединяваме около основната ни мисия - да се защитаваме взаимно, заяви Столтенберг. Вярваме в диалога с Русия, защото тя е най-големият и близкият ни съсед . Трябва да се стремим към по-добри взаимоотношения с нея. Но дори и да не сме в състояние да постигнем такива в краткосрочен план, ние трябва да можем да се справяме и с трудни взаимоотношения, посочи Столтенберг, като напомни за подхода, включващ диалог, но и сдържане и отбрана. Генералният секретар говори и за предизвикателствата, свързани с Китай и новите военни способности на страната.           ", "date": "2019.12.05", "title": "Йенс Столтенберг: С-400 никога няма да бъде интегрирана в НАТО"}
{"url": "http://www.classa.bg/%D1%81%D0%B2%D1%8F%D1%82/item/403032-%D0%BA%D0%B8%D1%82%D0%B0%D0%B9-%E2%80%9E%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%BF%D1%83%D1%81%D0%BD%D0%B5%D0%BC-%D0%BD%D0%B0%D0%BC%D0%B5%D1%81%D0%B0%E2%80%9C", "text": "Пекин изрази остро неодобрение и обеща да отвърне, след като Камарата на представителите на САЩ прие законопроект, заплашващ с нови санкции срещу Китай заради нарушаване на човешките права на религиозните малцинства. Минал през Камарата с почти пълно единодушие във вторник, законопроектът обявява подкрепата на САЩ за уйгурите, мюсюлманска малцинствена група, базирана в китайската провинция Синдзян. Законопроектът е модифицирана версия на подобен закон, въведен в Сената, но добавя разпоредби, призоваващи за санкции срещу китайските служители, които наблюдават политиката в Синдзян, и забранява износа на съоръжения за наблюдение, които могат да бъдат използвани за шпиониране на гражданите. „Трябва да кажем на американската страна, че делата на Синдзян са чисто вътрешни работи на Китай и чужда намеса не е разрешена\", се казва в изявление на китайското външно министерство, което добавя, че „законопроектът умишлено размива мерките на Китай за борба с тероризма и за де-естремизация. Призоваваме САЩ незабавно да поправят грешките си, като предотвратят гореспоменатия законопроект, свързан със Синдзян, да стане закон.\" Докато политиките на Пекин в Синдзян са попаднали под обстрел от някои защитници на правата на човека - а именно поставянето на стотици хиляди уйгури в „лагери за пре-образование\" с надеждата да се обезкуражи радикализма им - китайските представители твърдят, че мерките са необходими за борба с тероризма в региона. Заседанието на Общото събрание на ООН през октомври подчерта международното разделение по въпроса, като два лагера издадоха конкурентни декларации за ситуацията в Синдзян, едната от които защитава политиките на Китай там, а другата ги осъжда. Министерството също осъди Вашингтон за \"двойни стандарти за борба с тероризма\" - позовавайки се на политиките на САЩ за въоръжаване на ислямистки бойци по света - и каза, че \" уйгурският законопроект само ще разкрие още повече лицемерието и зловещите намерения на правителството на САЩ.\"   Според Global Times, свързана с комунистическата партия, в отговор на законопроекта, Пекин се готви да публикува своя черен списък на „ненадеждни единици\", което заплашва да направи от май, след като Вашингтон санкционира китайския технологичен гигант Huawei. Очаква се в черния списък да бъдат включени големи американски фирми като Apple, които няма да могат да правят бизнес в Китай. Съобщава се, че страната също обмисля визови ограничения за американски служители.", "date": "2019.12.05", "title": "Китай: „Няма да допуснем намеса“"}
{"url": "http://www.classa.bg/%D1%81%D0%B2%D1%8F%D1%82/item/403033-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D0%B0-%D0%BF%D1%80%D0%BE%D1%81%D0%B8%D1%8F-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "\"Ако намереха у някого скрити пари, го пребиваха от бой\". Филм на РТЛ проследи съдбата на българина Иван, който три години бил принуждаван да проси в Германия. От хора като него мафиотските банди печелят огромни пари.       Преди Коледа хората са най-склонни да дават милостиня. Това се знае и от бандите, които организират просия. Знае се и друго - голяма част от тях са от България и Румъния. Според австриеца Норберт Чайпек, 80% от просещите стават жертва на организирани престъпни групи. Чайпек работи дълги години във Виенския Кризисен център за временно настаняване на малолетни. Днес живее в Бургас, където е открил приют за жертви на трафик. „ Обещават им пари, дават им надежда \" Пред телевизионния канал RTL Чайпек разказва, че просяците биват набирани в бедняшки квартали в България. „Хората, които например живеят в гетата в София нямат нищо\", казва той, „и тогава някой идва и им дава надежда: можеш да постигнеш много повече, ако дойдеш с нас\". Обещавам им да просят в Европа, да дават малка част от сумата си на тарторите на групата, а останалото да остава в техния джоб. Повечето просяци заминават за Западна Европа с бусове. Пътуването им струва между 50 и 100 евро - пари, с които те не разполагат. Затова мнозина от тях задлъжняват още тогава.     Репортерите на RTL ни срещат с Иван, който е просил три години в Германия. В България мъжът е работил като дояч и е бил много беден. Тогава му предлагат да замине на просия. И той се съгласява. Задължението на Иван било да моли за пари шофьори, спрели с колите си на светофари. Смяната му продължавала по 14 часа на ден. За нея получавал консерва с боб, макарони или супа, както и бутилка с вода. Негови „колеги\" получавали и бутилка евтино вино. Парите, които изкарвал, Иван давал на организаторите на просията. Те му заявявали, че ги пазят за него и накрая ще му изплатят заработената сума. Мъжът разказва, че всеки ден били претърсвани, за да не би да укриват пари от шефовете си. „Ако намереха нещо, ни пребиваха\", спомня си той. Личните им документи били прибрани от организаторите на просията още в началото. След три години полицията разбива организираната престъпна група. От голямата сума, за която работил толкова време, Иван не получава нищо. Колко се изкарва от просия?  Просещи разказват пред журналисти във Виена, че получават между 30 и 50 евро на ден. Но някои успяват да съберат и повече. Колкото по-тежки са уврежданията им, толкова повече съчувствие се пробужда у хората. Затова и Иван споделя, че просяците с видими увреждания – например с протези, се поставят на най-оживените кръстовища и места. Някои от тях са в компанията на кучета - още един трик да се предизвика състрадание. Тези, които са напълно здрави, биват принуждавани да симулират заболяване. Не всички просещи са бездомни. Немалка част от тях живеят в общи апартаменти. Наети са от един човек, който ги настанява в жилището. Така на площ от 50 квадрата често живеят по 20-30 човека. Тези хора разполагат с поне някаква част от парите, които изкарват от просия. С тях плащат за матраците на пода, върху които спят - между 100 и 200 евро на месец. Така от едно малко жилище с наем около 500 евро на месец, организаторите на групата прибират по няколко хиляди евро. Как да им се помогне?  Според Чайпек, не може да се отвръща глава от тези хора. Те живеят в изключително тежки условия и стават жертва на експлоатация. Той смята, че правилният начин да се подхожда към тях е не да им се дават пари на ръка, които в повечето случаи не остават у тях, а да се подкрепят организации, които помагат на бездомните и просяците.", "date": "2019.12.05", "title": "В ръцете на мафията: българи на просия в Германия"}
{"url": "http://www.classa.bg/%D1%81%D0%B2%D1%8F%D1%82/item/403034-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8-%D1%81%D0%B5-%D1%81%D1%80%D0%B8%D0%B2%D0%B0%D1%82,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81-%E2%80%9E%D0%BC%D0%B8%D1%82%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8%E2%80%9C", "text": "Фондовите пазари по света се сринаха след последния туит на президента на САЩ Доналд Тръмп, възбуждащ страхове от глобално търговско напрежение.   Уолстрийт затвори с един процент по-ниско в понеделник, след като Тръмп каза, че ще се насочи отново към Европа заради спора за субсидиите на Boeing-Airbus. Той също обяви мита на стомана и алуминий за Бразилия и Аржентина. Американското правителство заяви, че може и да наложи наказателни мита до 100 процента върху 2,4 милиарда долара внос на френско шампанско, чанти, сирене и други продукти поради новия данък на цифровите услуги във Франция. Европейските акции отчетоха най-големия си дневен спад от два месеца. Общоевропейският Stoxx 600 затвори временно с 1,6 процента, като всички сектори и основните борси бяха дълбоко на червено. Немският DAX е спаднал с около два процента преди възстановяването във вторник. Акциите в Азия най-вече спаднаха във вторник, водени от Австралия, като S&P / ASX 200 спадна с 2.19%. Хонконгският индекс Hang Seng спадна с 0,17 процента, докато Nikkei 225 в Япония затвори с 0,64 процента по-ниско.   Туитовете на Тръмп задействаха продажбите, които се насочиха към по-слабите от очакваните данни, заяви Фавад Разагзада, пазарен анализатор на лондонската Forex.com. Той каза за Ройтерс: „Има редица причини, идващи едновременно. Но с фондовите пазари на рекордно високи нива това винаги ще се случи. Пазарите се качват нагоре и след това слизат надолу, това е асансьор. \"", "date": "2019.12.05", "title": "Глобалните пазари се сриват, след като Тръмп заплашва с „Мита за всички“"}
{"url": "http://www.classa.bg/%D1%81%D0%B2%D1%8F%D1%82/item/403036-%D0%BC%D0%B2%D0%BD%D1%80-%D0%BD%D0%B0-%D1%83%D0%BD%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%BF%D1%83%D1%81%D0%BD%D0%B5%D0%BC-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%BE-%D0%BD%D0%B0%D1%82%D0%BE", "text": "Ако Киев иска да членува в Алианса, той трябва да възстанови правата на унгарското малцинство в страната Унгарският външен министър Петер Сиярто обеща да блокира влизането на Украйна в НАТО, предава ТАСС, цитирана от Агенция \"Фокус\". Той каза, че неговата страна няма намерение да одобри евентуална кандидатура на Киев в Алианса, докато Украйна не възстанови правата на унгарското малцинство в страната. Според него, ако Киев иска да членува в Алианса, той трябва да осигури на унгарците в Украйна правото им да учат на родния си език, което беше ограничено с приемането на закона за образованието през 2017 г.   \r\n  ", "date": "2019.12.05", "title": "МВнР на Унгария: Няма да допуснем Украйна до НАТО"}
{"url": "http://www.classa.bg/%D1%81%D0%B2%D1%8F%D1%82/item/403035-%D1%81%D1%8A%D1%80%D0%B1%D0%B8%D1%8F-%D0%BD%D1%8F%D0%BC%D0%B0-%D0%BF%D0%BB%D0%B0%D0%BD%D0%BE%D0%B2%D0%B5-%D0%B7%D0%B0-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5-%D0%BA%D1%8A%D0%BC-%D0%BD%D0%B0%D1%82%D0%BE,-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BE%D1%82-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%B9-%D1%81%D0%B0-%D0%BF%D1%80%D0%BE%D1%82%D0%B8%D0%B2", "text": "Сърбия няма планове да стане държава-членка на НАТО, тъй като преобладаващото мнозинство от гражданите й са против тази идея, заяви сръбският външен министър и първи вицепремиер Ивица Дачич пред журналисти. Изявлението идва преди посещението на сръбския президент в Русия.   „Ние не искаме да станем член на алианса и преобладаващото мнозинство от нашите граждани също не иска това\", каза министърът. „И Сърбия, и НАТО са доволни от сегашното ниво на сътрудничество, което е много добро и се развива постоянно. Но нямаме никакви амбиции да го превърнем в постоянно членство \", добави Дачич.   Президентът Александър Вучич по-рано представи идеята за приемане на декларация за военния и политически неутралитет на страната. Очаква се документът да бъде приет през февруари.", "date": "2019.12.05", "title": "Сърбия няма планове за присъединяване към НАТО, мнозинството от гражданите й са против"}
{"url": "http://www.classa.bg/%D1%81%D0%B2%D1%8F%D1%82/item/403029-%D1%81%D0%B0%D1%89-%D0%BE%D0%B4%D0%BE%D0%B1%D1%80%D0%B8-%D0%B4%D0%BE%D0%BA%D0%BB%D0%B0%D0%B4%D0%B0-%D0%BE%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BF%D0%BE-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "В Съединените щати беше одобрен доклад от разследването за импийчмънт срещу президента Доналд Тръмп. Днес се решава дали към него ще има обвинение.   Текст от триста страници беше одобрен от Комисията по разузнаване в Камара на представителите. В доклада са изложени събраните досега свидетелства. С това процесът преминава в ръцете на юридическата комисия, която се събира на заседание днес. Тази комисия евентуално може да изготви обвинения за импийчмънт срещу Тръмп.", "date": "2019.12.05", "title": "САЩ одобри доклада от разследването по импийчмънт срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/403030-cybertruck-%D0%B5-%D0%B2%D0%B4%D1%8A%D1%85%D0%BD%D0%BE%D0%B2%D0%B5%D0%BD-%D0%BE%D1%82-%D0%BA%D0%BE%D0%BB%D0%B0-%D0%BD%D0%B0-%D0%B4%D0%B6%D0%B5%D0%B9%D0%BC%D1%81-%D0%B1%D0%BE%D0%BD%D0%B4,-%D0%BA%D1%83%D0%BF%D0%B5%D0%BD%D0%B0-%D0%BE%D1%82-%D0%BC%D1%8A%D1%81%D0%BA-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0", "text": "Изпълнителният директор на Tesla Илон Мъск разкри, че дизайнът на пикапа Cybertruck, представен наскоро в САЩ, е вдъхновен от белия Lotus Esprit, във филма за Джеймс Бонд „Шпионката, която ме обичаше\", пуснат през 1977 г. Във филма това превозно средство се трансформира в подводница.   \"Дизайнът на Cybertruck беше повлиян отчасти от \"Шпионката, която ме обичаше\", туитира американският бизнесмен, който като дете бил очарован от филма с участието на Роджър Мур.   Колата е била изгубена след премиерата на филма и открита случайно през 1989 г. в контейнер, съхраняван в Ню Йорк. Контейнерът бил продаден като изоставен на търг, в който купувачите платили 100 долара. Вътре те намерили покрито с одеяла превозно средство без колела, което според тях било за скрап. По-късно Дъг Редениус, съосновател на фондация „Иън Флеминг\", чул слуховете и се свързал с тях. Той потвърдил, че колата, която са закупили без да знаят, е истинският Lotus Esprit от филма за Джеймс Бонд, съобщава NBC.   През 2013 г. автомобилът се появи в лондонска аукционна къща, където беше придобит от Мъск, като анонимен участник в търга, за 997 000 долара. По това време Мъск е бил разочарован, като видял, че автомобилът всъщност не може да се трансформира, и обеща да направи необходимите модификации, за да може колата да се превръща в подводница. Cybertruck на Tesla, беше представен от Мъск на 21 ноември.", "date": "2019.12.05", "title": "Cybertruck е вдъхновен от кола на Джеймс Бонд, купена  от Мъск за милион долара"}
{"url": "http://www.classa.bg/%D1%81%D0%B2%D1%8F%D1%82/item/403031-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D0%B7%D0%B3%D0%BE%D0%BD%D0%B8-%D0%B4%D0%B2%D0%B0%D0%BC%D0%B0-%D0%BE%D1%82-%D1%80%D1%83%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B3%D1%80%D1%83%D0%B7%D0%B8%D0%BD%D0%B5%D1%86", "text": "Германското външно министерство заяви, че е обявило за персона нон грата двама служители на руското посолство в Берлин заради поръчковото убийство на грузинец в германската столица, предаде БТА.   Министерството заяви, че е решило да експулсира двамата дипломати, защото руските власти не са съдействали на разследването на убийството. Федералната прокуратура на Германия, която отговаря за делата за шпионаж, обяви, че поема разследването на това извършено през август убийство. За убийството на грузинеца е заподозрян руснак, който е задържан под фалшива самоличност. От самото начало за поръчковото убийство беше заподозряна Русия. Кремъл категорично отрича да е замесен.", "date": "2019.12.05", "title": "Германия изгони двама от руското посолство заради убийство на грузинец"}
{"url": "http://www.classa.bg/%D1%81%D0%B2%D1%8F%D1%82/item/403038-%D0%BA%D0%BE%D0%B9-%D0%B5-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%80%D1%83%D1%81%D0%BA%D0%B8-%D0%B0%D0%B3%D0%B5%D0%BD%D1%82,-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B8%D0%BB%D0%B8-%D0%B4%D0%B6%D0%B5%D1%80%D1%8A%D0%BC%D0%B8-%D0%BA%D0%BE%D1%80%D0%B1%D0%B8%D0%BD", "text": "Изборите във Великобритания бързо наближават и това може да означава само едно; надпреварата е за всеки и всеки е в ролята на таен руски агент. Една минута е Борис Джонсън, в следващата е Джеръми Корбин. Омаскаряването на политически противници като агенти на Кремъл, волно или неволно, е сигурна стратегия за раздвижване на обществения гняв и предизвикване на завидни нива на медийно внимание и възмущение, независимо дали имате доказателства или не. Тактиката е изпробвана от десетилетия в САЩ, но изглежда, че през последните години и може би най-много сега придобива все повече сила като стратегия за кампаниите в Обединеното кралство. Тази седмица другарят Корбин е на горещото място, след като представи изтекло досие, което според него доказва, че премиерът Джонсън е пуснал Националната здравна служба „за продажба\" в търговските преговори с администрацията на Тръмп. Това предизвика голямо раздразнение и дълбоко недоволство в редиците на Торите ... Но изведнъж се появи доклад, който съмнително твърди, че Корбин вероятно е получил въпросното досие не от някой друг, а от ... руснаците. Значи Корбин е руският агент тук, нали? Грешно. Не помните ли как преди две седмици Борис Джонсън беше марионетка на Путин? Премиерът беше обвинен в дълбока и предателска вярност към Русия, когато отказа да публикува доклад, в който се твърди за руско вмешателство в референдума за Brexit и общите избори през 2017 г. По всички сведения, докладът на Комитета за разузнаване и сигурност (ISC) всъщност не съдържа доказателства за намеса в изборите, но това не попречи на опозицията и борците срещу Brexit да обвинят БоДжо в проруска ангажираност заради взетото решение да отложи публикуването му за след изборите.   Обвиненията за тайни лоялни отношения към Русия от масовите медии може да са нови за Джонсън, но това със сигурност не е първото родео на Корбин. Лидерът на лейбъристите отдавна е обект на подобни инсинуации. Това получавате, когато правите глупави неща като се усъмнявате в ролята на НАТО или искате на доказателства, преди да насочите пръста към Москва за всеки нов грях. Само за да поясня, руснаците са про-Brexit, помогнаха за референдума през 2016 г. и сега Борис Джонсън им помага да го прикрият? Но по някаква причина те също помагат на Корбин да го победи, като му подават документи, които накърняват шансовете на консерваторите и могат да поставят дамга върху Brexit. Схванахте ли? Не само партийните лидери получават обвинение за руски агент. Съветникът на Джонсън, Доминик Къмингс, също е набеден за възможен руски шпионин въз основа на тригодишната му работа в страната през 90-те години, където „той е култивирал отношения\" според един „загрижен източник\". Тази седмица може да е Корбин, но не се успокоявайте, Борис. Ще имате отново своя ден.", "date": "2019.12.05", "title": "Кой е по-големият руски агент, Борис Джонсън или Джеръми Корбин?"}
{"url": "http://www.classa.bg/%D1%81%D0%B2%D1%8F%D1%82/item/403023-faz-%D1%84%D1%80%D0%B0%D0%BD%D1%86%D0%B8%D1%8F-%D0%BE%D0%B1%D0%B5%D1%89%D0%B0%D0%B2%D0%B0-%C2%AB%D1%82%D0%B2%D1%8A%D1%80%D0%B4-%D0%BE%D1%82%D0%B3%D0%BE%D0%B2%D0%BE%D1%80%C2%BB-%D0%BD%D0%B0-%D0%BC%D0%B8%D1%82%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "ЕС ще бъде готов да предостави „твърд ответен удар“, ако САЩ наложат мита върху редица френски стоки, пише Frankfurter Allgemeine, позовавайки се на изявление на френския финансов министър Бруно Льо Мер. Льо Мер отбеляза, че заплахите на Вашингтон няма да принудят Франция да се откаже от данъка върху цифровите компании. В отговор на френския данък върху цифровите компании, САЩ възнамеряват да въведат наказателни мита за редица продукти от Франция, като шампанско, сирене, козметика, торбички и порцелан, съобщава Frankfurter Allgemeine. Френският финансов министър Бруно Льо Мер нарече заплахите от САЩ неприемливи и заяви, че  . Льо Мер каза, че ако САЩ въведат мита, ЕС ще бъде готов да отговори:  Освен това Льо Мер увери, че заплахите на Вашингтон няма да принудят Франция да се откаже от цифровия данък. В тази връзка политикът призова да се откажат от взаимните заплахи и наказания. Според Льо Мер цифровият данък отговаря на изискванията на данъчна справедливост и не е санкция за американските ИТ компании. Изданието отбелязва, че Франция е готова да изостави цифровия данък, ако се проведе глобална данъчна реформа на предприятията на международно ниво. Съдейки по последните признаци обаче, САЩ ще се оттеглят от продължаващите преговори за подобна реформа. Frankfurter Allgemeine съобщава, че САЩ могат да въведат обещаните мита в средата на януари 2020 г. Според търговския представител на САЩ Робърт Лайтхайзър, френският цифров данък дискриминира американските компании като Google, Apple, Amazon и Facebook.  ", "date": "2019.12.05", "title": "FAZ: Франция обещава «твърд отговор» на митата на САЩ"}
{"url": "http://www.classa.bg/%D1%81%D0%B2%D1%8F%D1%82/item/403024-wt-%D1%81%D0%B2%D0%BE%D0%B1%D0%BE%D0%B4%D0%BD%D0%B8%D1%8F%D1%82-%D0%BF%D0%B0%D0%B7%D0%B0%D1%80-%D0%BD%D0%B8-%D1%83%D0%B1%D0%B8%D0%B2%D0%B0", "text": "Знаменитият актьор и милионер Марк Руфало заяви, че Америка се нуждае от \"икономическа революция\" и се е нахвърли с критика срещу свободния пазар, съобщава Washington Times. Според изданието, причината за подобни сурови решения е статия в списание Time, която разобличава собствениците на едър капитал. В същото време, както отбелязаха критиците, свободният пазар в миналото е помогнал на самия Руфало да спечели огромно състояние. Знаменитият актьор и милионер Марк Руфало, известен с ролята си на Хълк в киноепопеята на „Отмъстителите“, заяви, че Америка се нуждае от  , защото капитализмът я убива и критикува свободния пазар, съобщава The Washington Times. „ , написа Руфало в неделя в своя акаунт в Twitter. Според изданието, туитът на актьора е придружен от линк към статия на редактора на списание Time Ананд Гиридарас, озаглавена  , в която авторът възлага вината за неуспехите на истеблишмънта върху  .       Mark Ruffalo ✔ @MarkRuffalo It’s time for an economic revolution. Capitalism today is failing us, killing us, and robbing from our children’s future.  https://pbs.twimg.com/card_img/1199412781067337729/E2lKo7nK?format=jpg&name=600x314); background-size: cover;\">       How America’s Elites Lost Their Grip In 2019 America’s 1% behaved badly—and helped bring about a reckoning with capitalism time.com   Както отбелязва Гиридарас, непропорционалното влияние на капитала е изградено върху идеята за взаимна изгода:  , пише авторът на статията в списание Time. Тъй като тази   се проваля,  , твърди редакторът на Time. Според The Washington Times, туитът на Руфало е публикуван повече от 5000 пъти и получи повече от 30 000 „лайка“. В същото време критиците отбелязаха, че свободният пазар помогна на холивудския актьор, който призовава за  , да направи огромно състояние.    ", "date": "2019.12.05", "title": "WT: Свободният пазар ни убива"}
{"url": "http://www.classa.bg/%D1%81%D0%B2%D1%8F%D1%82/item/403025-%D0%BD%D0%B0%D1%82%D0%BE-%D0%BD%D1%8F%D0%BC%D0%B0-%D1%81%D0%B8%D0%BB%D0%B8-%D0%B4%D0%B0-%D0%BF%D0%BE%D0%BF%D1%80%D0%B5%D1%87%D0%B8-%D0%BD%D0%B0-%D0%BF%D1%83%D1%82%D0%B8%D0%BD-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D0%B2%D0%BB%D0%B8%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Владимир Путин ясно демонстрира готовността си за сближаване с НАТО, твърдейки, че Русия може да си сътрудничи с алианса в рамките на локалните конфликти, борбата с тероризма и ядреното разоръжаване, съобщи Welt. Според кореспондента на телевизионния канал Кристоф Ванер причината е, че НАТО не е в състояние да попречи на Путин да увеличи влиянието си в света. НАТО е в криза: тя се крие и във факта, че например Еманюел Макрон изисква по-активно сътрудничество с Русия и Китай, а останалите 28 държави не са съгласни с това. Нещо повече, те искат да обявят Китай за основен противник. Нашият руски кореспондент Кристоф Ванер ще оцени ситуацията от гледна точка на Владимир Путин. Кристоф, необходимо е да се спомене, че НАТО отново разшири декларацията си за военна помощ към балтийските държави, което е един вид атака на алианса към Путин. Кристоф Ванер, кореспондент от Русия: Г-н Путин традиционно изразява недоволството си, когато НАТО взема каквито и да било решения, засягащи Русия — както този път около декларацията за помощта за Полша и балтийските страни в случай на нападение от страна на Русия. Въпреки това Путин отново доста ясно протегна ръка към НАТО. Вчера в Сочи той заяви, че е готов да си сътрудничи с НАТО в рамките на локалните конфликти, в борбата срещу тероризма, както и в неразпространението на ядрените оръжия. Като цяло бих искал да кажа, че в момента Русия е по-малко истерично  настроена по отношение на НАТО, отколкото в миналото. На първо място това се дължи на факта, че Путин получава това, което иска. Той контролира постсъветското пространство, с изключение на трите балтийски държави, благодарение на Сирия той има все по-голямо влияние в Близкия изток. В Африка Путин също става все по-могъщ, включително в Северна Африка и Либия. Това означава, че в момента НАТО не е в състояние да попречи на Путин.    ", "date": "2019.12.05", "title": "НАТО няма сили да попречи на Путин да увеличи влиянието на Русия в света"}
{"url": "http://www.classa.bg/%D1%81%D0%B2%D1%8F%D1%82/item/403026-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2-%D1%81%D0%B8%D0%B4%D0%BD%D0%B8-%D1%81%D0%B0%D1%89-%D1%89%D0%B5-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D1%82-%D1%81-%D0%BA%D1%80%D0%B8%D0%B7%D0%B0-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BD%D0%B5%D1%81%D1%8A%D1%81%D1%82%D0%BE%D1%8F%D1%82%D0%B5%D0%BB%D0%BD%D0%BE%D1%81%D1%82", "text": "В есенния доклад на Пентагона се съобщава, че към 2020 година ВМФ на Народоосвободителната армия на Китай ще вкара в строя около 70 подводници. Нещо повече, очаква се, че Пекин ще продължи да увеличава своите сили и в следващите пет години относно «масовото производство» на съвременни многоцелеви подводници, сходни на американските «Вирджиния». Августовският отчет на австралийските аналитици от Университета в Сидни постави под съмнение способностите на Америка да «навакса с достиженията си» относно Китай и предупреди, че Вашингтон ще се сблъска с криза на «стратегическата несъстоятелност». Авторите на изследването подчертават:  «предимството в подводната борба, която САЩ рискуват да изгубят — това ще придобива все по-голямо  значение в регионалната разстановка на силите», съобщава CNN.", "date": "2019.12.05", "title": "Университет в Сидни: САЩ ще се сблъскат с криза на стратегическата несъстоятелност"}
{"url": "http://www.classa.bg/%D1%81%D0%B2%D1%8F%D1%82/item/403027-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B5%D0%BC%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BA%D0%BE%D0%BC%D0%BF%D0%B5%D0%BD%D1%81%D0%B8%D1%80%D0%B0-%D0%BD%D0%B0%D1%80%D0%B0%D1%81%D1%82%D0%B2%D0%B0%D1%89%D0%B0%D1%82%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%B8%D0%B7%D0%BA%D0%BE%D0%BF%D0%B0%D0%B5%D0%BC%D0%B8-%D0%B3%D0%BE%D1%80%D0%B8%D0%B2%D0%B0", "text": "Според актуалните прогнози соларната и вятърната енергия ще представляват две трети от новия капацитет за производство на енергия през 2020 г., съобщава Oilprice. Експертите от The Economist Intelligence Unit (EIU) обаче смятат, че през следващата година потреблението на енергия от възобновяеми енергийни източници, с изключение на хидроенергията, ще нарасне с 14%, докато енергията, генерирана от петрол, ще се повиши само с 1%. „Глобалното снабдяване с енергия все още е доста далеч от декарбонизацията“, смята Питър Кирнан, главен енергиен анализатор в EIU. „Светът все още ще разчита главно на изкопаемите горива през 2020 г., като нарастващата употреба на природен газ и петрол ще компенсират лекия спад при въглищата“, добавя той.     Природният газ ще доведе до растеж сред изкопаемите горива е размер на 2,6%, се посочва в доклада. Този растеж ще постави изкопаемите горива както пред хидроенергията, така и пред ядренат. Очаква се консумацията на въглища леко да намалее през 2020 г. Проучването подчертава, че Парижкото споразумение за изменение на климата ще използва 2020 г. като базова година, спрямо която ще бъдат измерени целите за 2030 г. Експертите обаче прогнозират, че тези цели вероятно ще бъдат пропуснати, особено ако САЩ продължат със своя план за излизане от споразумението.   „Ако Доналд Тръмп спечели президентските избори на 3 ноември 2020 г., това излизане (от Парижкото споразумение) ще влезе в сила на следващия ден. Това ще направи развиващите се страни по-малко склонни да жертват икономическия си растеж, за да намалят емисиите “, предупреждава докладът. Проучването е предшествано от това на Организацията на обединените нации (ООН), публикувано в края на ноември, в което се посочва, че страните не правят достатъчно, за да попречат на температурата на планетата да се повиши до почти катастрофални нива.", "date": "2019.12.05", "title": "Възобновяемата енергия не може да компенсира нарастващата нужда от изкопаеми горива"}
{"url": "http://www.classa.bg/%D1%81%D0%B2%D1%8F%D1%82/item/403028-15-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%BF%D0%B5%D1%87%D0%B5%D0%BB%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%BE%D1%82-%E2%80%9E%D0%B8%D0%BC%D0%BF%D0%B5%D1%80%D0%B8%D1%8F-%D0%BE%D1%82-%D0%BF%D0%BE%D1%81%D1%82%D0%BE%D0%B2%D0%B5%E2%80%9C-%D0%B8-%D0%B7%D0%B0-%D0%B5%D0%B4%D0%B8%D0%BD-%D0%B4%D0%B5%D0%BD-%D1%8F-%D0%B8%D0%B7%D0%B3%D1%83%D0%B1%D0%B8", "text": "Млад американец, едва 15-годишен, успя да спечели десетки хиляди долари, като публикува по сто поста всеки ден в профилите си в Instagram. Въпреки това, един ден успешната му „империя\" се разпадна и ученикът-предприемач трябваше да започне от самото начало.   Според The New York Times, Роуън Уинч, жител на щата Пенсилвания, си наложил ежедневна дейност в продължение на няколко години, която му донесла сериозни постижения. Той започвал деня си с търсенето на постове, които впоследствие публикувал в профилите си в Instagram, най-популярният от които - @ Zuccccccccccc - имал 1,2 милиона последователи. Младият мъж използвал всеки момент от свободното си време, за да намери ново съдържание, като си поставил целта от 100 публикации на ден. Дейността в мрежата му позволила да печели около 10 000 долара на месец, благодарение на реклама, а и му отворила пътя за придобиване на влияние във виртуалния свят. \"Просто искам да мога да имам връзки навсякъде, да бъда финансово сигурен и да си осигуря приходи от това, което обичам да правя\", казва Уинч. Момчето още преди публикуването на постовете е печелило пари в интернет, продавайки стикери и дрехи, както и пускайки на пазара персонализирани видеоклипове със съобщения в платформата Fiverr.   \"Моят акаунт за постове определено ме направи по-независим, но също ми даде повече отговорност. Ако не публикувам един ден, хората ще започнат да задават въпроси и аз ще започна да се чувствам зле, защото можех да спечеля много последователи през този ден. Можех да спечеля пари през този ден\", повтори той. Животът на младия мъж обаче се променил драстично, когато на 26 юли му бе съобщено, че акаунтът @Zuccccccccccc е деактивиран. Първоначално Уинч смятал, че е грешка, но по-късно открил, че акаунтът му наистина е деактивиран заради нарушаване на политиките на платформата. Същата съдба имали и десетки други акаунти с постове в Instagram.   \"Много от моите приятели смятат, че съм се депресирал и мисля, че това е истина\", призна той, изтъквайки, че става несигурен и по-тих. \"С @Zuccccccccccc аз чувствах, че имам цел и правя нещо, което е от полза за много хора. Сега имам чувството, че съм изгубен\", казва той.   Но младежът не се отказва: отскоро той публикува постове в другите си акаунти в Instagram и стартира подкаст в YouTube. Той иска да възстанови влиянието, което е имал във виртуалния свят. \"Колкото повече последователи имате, толкова повече влияние имате, а колкото повече влияние, толкова повече власт имате\".", "date": "2019.12.05", "title": "15-годишен спечели десетки хиляди от „империя от постове“ и за един ден я изгуби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403019-%D1%81%D0%B5%D0%B4%D0%B5%D0%BC-%D0%B2%D1%8A%D0%BF%D1%80%D0%BE%D1%81%D0%B0-%D0%BA%D1%8A%D0%BC-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Къде е Цветан Цветанов днес, какви цели преследва, какви позиции отстоява? И изпитва ли огорчение от разрива с ГЕРБ? Ето какво разказа Цветанов в интервю за Дойче Веле:          Евроатлантическият център за сигурност, който беше основан на 16 септември, даде възможност днес, на 3 декември, да направим и първото събитие: форум на тема „30 години демокрация - къде бяхме, къде стигнахме, къде бихме искали да бъдем в бъдещето\". Учредители станаха представители на академичната общност, експерти в сферата на сигурността като професор Келбечева, професор Румен Кънчев и журналиста Христо Христов. А за мен е изключително удоволствие, че привлякохме за участие хора като Огнян Минчев, Харалан Александров и Красен Станчев.  Самото име дава отговор на този въпрос. Ние се съсредоточаваме върху такива въпроси като киберсигурността, трафика на хора, миграционните процеси, комунистическото минало, хибридните заплахи и всичко, което е свързано с фалшивите новини, енергетиката. Основната ни идея е евроатлантическият мироглед, който да не бъде променян, независимо кой ще управлява страната.  Преди 30 години бях доста по-млад. С моята сегашна съпруга тогава бяхме една прекрасна млада двойка, която, разбира се, имаше своите мечти. И когато бяхме на кино, а след това отидохме в едно кафене, тогава започна да се говори за това, че Тодор Живков е паднал. Ще цитирам едно изследване от самото начало на този процес. През 1990 година НЦИОМ установява, че много са надеждите, но не са по-малко и страховете, като доминантно е едно: неизвестността. Тогава около 32-36% смятат, че след 30 години ще живеем по-добре. Според едно ново изследване на „Екзакта\" от средата на ноември, 39% от българските граждани смятат, че сега е по-добре от преди, но има и 43%, които смятат, че днес е по-лошо от тогава.  Аз политически не бих искал да говоря, защото все пак организацията, която представлявам, е надпартийна, равно отдалечена от всички, за да можем действително да привличаме повече експерти в тази област, за която ние сме разписали в нашите дейности. Но, разбира се, оставам много твърд привърженик на евроатлантическата ориентация, която трябва да бъде съхранена. Днес повече от всякога трябва да противодействаме на хибридните атаки и да се борим за енергийната независимост, а не това, което наблюдаваме днес: нарастване на възможността за увеличаване на руското влияние с „Турски поток\". Искаме да противодействаме и на националпопулизма, който в последните няколко години все повече и повече търси да намери по-голямото си приложение в политически план. И същевременно да се борим и срещу антисемитизма, за което виждаме, че също има много сериозни предпоставки.  Разбира се, аз мога да дам много дълъг отговор на този въпрос, защото следя този процес от 2016, когато за първи път имаше много силно изразяване на националпопулизма. Знаем, че тежките последствия, които имаше за ЕС, бяха свързани с миграционната вълна, която беше засилена в този период. И нека да си припомним, че някои от политическите сили и в България успяха да направят и да конструират предизборната си кампания за президентския вот точно на база противопоставянето на популизма и на това да имаме нетърпимост към всичко това, което се случваше към този период. Това, което наблюдаваме в последните няколко години, вие знаете, че има вече сериозни заплахи за инициативите и за отстояването на ценностите на гражданското общество. Дори една Истанбулска конвенция предизвика изключително голямо противопоставяне в обществото и то беше генерирано от всички тези, които реално представяха нещата в съвсем друга светлина.  Аз когато имах тази възможност и когато говорехме по тези теми, когато имаше възможност да се води истински и реален диалог, тогава имахме възможност да дискутираме по тази тема, но след като излезе и конституционното решение, вече смятам, че няма как Истанбулската конвенция в този си вид да бъде приета от българския парламент, защото това ще бъде противоконституционен акт. Но, разбира се, трябва да се положат максимални усилия за промяна на законодателството и гарантиране защитата на жените и всичко това, което има като основни акценти в Истанбулската конвенция.  Има разочарование от това, че всъщност предателството, или по-специално неразбирането за това, което трябва да се прави в една партия, доведе до този извод, който трябваше аз да направя и същевременно да взема своето лично решение за излизането ми от позицията като председател на парламентарната група, напускайки българския парламент - и, разбира се, и позицията, която заемах в ръководството на ПП ГЕРБ. Но днес, ако трябва да говорим от дистанцията на времето, само половин година, откакто бяха тези събития, мога да кажа, че съм взел правилното решение, защото за мен е по-важно не да смяташ, че нещо, което имаш към дадения момент, е даденост и то ти се полага, а просто трябва действително да отстояваш принципи и да можеш действително да генерираш идеи. Аз смятам, че в днешната си позиция мога много по-свободно да изразявам позицията си - както с колегите от Евроатлантическия център. И тук мога да кажа определено за позицията, която имахме за Северна Македония - това беше позиция, която действително беше възприета много добре от демократичната общност в страната, а същевременно получи и пълна подкрепа от нашите евроатлантически партньори, в това число и Северна Македония. Също така нека да кажем и за позицията, която имахме за „Турски поток\" и за това, което трябва да отстояваме и да търсим обединение на всички тези НПО, на всички тези политици и на всички тези, които действително искат да обединим усилията на обществените и професионалните общности в страната.", "date": "2019.12.05", "title": "Седем въпроса към Цветан Цветанов"}
{"url": "http://www.classa.bg/%D1%81%D0%B2%D1%8F%D1%82/item/403020-%D1%80%D0%B0%D0%B7%D1%80%D0%B8%D0%B2-%D0%BC%D0%B5%D0%B6%D0%B4%D1%83-%D0%BC%D0%BE%D1%81%D0%BA%D0%B2%D0%B0-%D0%B8-%D0%B1%D0%B5%D1%80%D0%BB%D0%B8%D0%BD", "text": "Убийството на един чеченец в Берлин предизвика дипломатически усложнения между Германия и Русия. Берлин експулсира двама сътрудници на руското посолство. Според наблюдатели, случаят прилича на убийството на Скрипал.Днес Германия обяви двама сътрудници на руското посолство в Берлин за персона нон грата. Руското външно министерство незабавно реагира с контрамерки. Говорителят на Кремъл Димитри Песков заяви, че Русия отхвърля всякакви обвинения по този случай. Ставало дума за „абсолютно безпочвени спекулации\". На 23 август т.г. в Берлин бе застрелян един 40-годишен чеченец с грузински паспорт, който явно е воювал срещу Русия по времето на Втората война в Чечения. Предполагаемият убиец - 49-годишен руснак - беше задържан скоро след деянието. От август досега постоянно имаше различни слухове за това, че в убийството навярно са замесени и руските власти. Коментаторът на „Франкфуртер Алгемайне Цайтунг\" Райнхард Везер, смята, че убийството има сходства с отравянето на бившия руски агент Сергей Скрипал във Великобритания. Ето неговият коментар, писан преди експулсирането на двамата руски дипломати от Германия: До момента германските власти проявяваха голяма сдържаност по въпроса за убийството на един чеченец с грузински паспорт, станало през август в Берлин. При това от самото начало имаше индикации, че предполагаемите извършители вероятно са действали с поддръжката или по поръчка на руската държава. Паралелите с отравянето на бившия руски агент Сергей Скрипал се натрапват от само себе си. Но за разлика от британското правителство, което през пролетта на 2018 година бързо обвини Кремъл, Берлин не превърна въпроса в политически. Подозренията са насочени към Москва Благосклонната интерпретация на това поведението е следната: федералното правителство не иска да изпреварва резултата от съдебните разследвания. По-малко благосклонната е, че в Берлин цари страх. Която и версия да е вярната, Германия вече няма как да игнорира този случай. Защото руското правителство няма да се примири с факта, че случаят се прехвърля към Главната прокуратура - равнозначно на официално потвърждение, че подозренията са насочени към Москва. Какво ще се случи оттук нататък зависи и от това какви надежди свързва Кремъл със Срещата на върха за Украйна, която ще се състои следващата седмица в Париж. Ако в Москва очакват някаква по-голяма полза от този форум, реакцията оттам навярно ще е по-сдържана. В противен случай Германия би трябвало да очаква целия арсенал от пропагандни атаки, на които бе изложена и Великобритания.    ", "date": "2019.12.05", "title": "Разрив между Москва и Берлин"}
{"url": "http://www.classa.bg/%D1%81%D0%B2%D1%8F%D1%82/item/403021-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0%D1%82%D0%BE-%E2%80%93-%D0%BD%D0%B0%D0%BA%D1%8A%D0%B4%D0%B5", "text": "„Колкото по-малко време прекарват лидерите заедно, толкова по-малка е вероятността да има опустошителни сцени, които биха могли да дестабилизират НАТО и да увеличат враждебността. …  Това означава, че всеки от 29-те лидери ще има официално само шест минути време за разговори.”  Цитатът е от статията на английския „Таймс”. Според редакционното виждане различията между възгледите на лидерите на страните от Атлантическия пакт са толкова дълбоки, че срещата, която може би ще се опита да ги сближи, би била изложена на риска да ги задълбочи. Според мен най-сериозния проблем се нарича Ердоган. И той вече се хронифицира, при това не само заради руските ракети С-400.  Различията останаха и след днешната му четиристранна среща с ръководителите на Англия, Франция и Германия. Непосредствено преди отпътуването си за Лондон Ердоган повтори заклинанието си, че ще блокира защитата на Полша и прибалтийските страни, ако НАТО не обяви кюрдската съпротива за тероризъм.  Турският президент посочи, че снощи (вчера вечерта) е разговарял по телефона с полския си колега Анджей Дуда, който му е предложил разговор в кулоарите на срещата на НАТО с ръководителите и на трите балтийски държави – Естония, Литва и Латвия.  – Казах му, че много ще се радвам. Но ако нашите приятели в НАТО откажат да признаят (кюрдската милиция в Сирия Сили за защита на народа) за терористична организация (. . .), тогава, съжалявам, ще се противопоставим на всички предложени за приемане мерки. Ердоган откри „приятелски огън” и по Макрон. Турция обвини Макрон, че подкрепя тероризма заради съгласието му да разговаря със сирийски кюрдски политик, когото Анкара смята за член на екстремистка групировка.  – Трябва да проверите дали не сте в мозъчна смърт. Турция да бъде изритана от НАТО или не, как ви изглежда това? Имате ли правомощия да вземете такова решение?”  (бел.: Ердоган е Троянски кон. Както вече съм коментирал нееднократно, нямам основание да се съмнявам в споделеното от двама български разузнавачи, работили с агента, преди да го предадат на руските им “другари”) Появиха се и други различия Тръмп заяви саркастично, че много от бойците на “Ислямска държава”, задържани в Близкия изток, произхождат от Франция, Германия и Великобритания.  “Искате ли няколко симпатични бойци на “Ислямска държава”? Мога да ви ги дам”, обърна се президентът на САЩ към френския си колега.  Макрон изглежда не оцени хумора, отбеляза по този повод АП.  Френският президент в съвсем друг дух подчерта, че проблем номер едно обаче не са чужденците, били се за “Ислямска държава”, а довършването на войната срещу организацията.  Репликата на Тръмп беше повече от остра и иронична.  – Затова той е велик политик, защото това беше едно от най-великите избягвания на въпроса, което някога съм чувал и това е окей. Освен това президентът на САЩ Доналд Тръмп атакува директно френския си колега Еманюел Макрон по повод определението му за “мозъчната смърт” на НАТО.    -Смятам, че това е много оскърбително” – каза Тръмп на пресконференция с генералния секретар на НАТО Йенс Столтенберг. – Това е едно много, много злобно изявление по адрес на 28 държави. Никой не се нуждае от НАТО повече от Франция.  Обаче Макрон след срещата си с генералния секретар Столтенберг отново потвърди констатацията си и изрази съжаление, че последните две срещи на върха на алианса са били посветени единствено на начини да се облекчи финансовата тежест за САЩ.  В същото време “стратегически въпроси за мира в Европа, отношенията с Русия, темата с Турция или кой е врагът (на НАТО) не бяха решени”, заяви френският президент, без да спомене за тежкия спор относно позицията към кюрдите. Двамата обаче намериха и допирни точки. Ето какво каза Макрон:  – Франция, Германия и другите европейски страни са застрашени сега от нови руски ракети. Не бива да демонстрираме никаква наивност по отношение на Русия, но не мисля, че статуквото е най-доброто решение.  В тази връзка той обвърза евентуални разговори с Кремъл с други – Нужен е напредък по въпроса с конфликта между Русия и Украйна.  Тръмп го подкрепи  – Мисля, че срещите с Русия и Украйна са много важни. Възможно е да бъде постигнат сериозен прогрес. Нужен им е мир, защото се бият от доста дълго време. Мисля, че има големи шансове това да стане. Напрежения има и между др. държавни ръководители.  Немският канцлер Ангела Меркел също нападна Макрон и се обяви срещу констатацията му една страна. От друга обаче тя е категорично срещу атаката на Тръмп по повод ниския военен бюджет на Германия. Нарастна и напрежението между Гърция и Турция.  Гърция отлага до ново решение поредния кръг от диалога с Турция по мерките за изграждане на доверие на военно равнище, който трябваше да се проведе този месец в гръцката столица, съобщи вестник „Катемарини” Генералният секретар Столтенберг в свои интервю се опита да намери баланса между някои от различните гледни точки.  – Не определяме Русия по този начин (като враг на НАТО, бел.). Просто ще отвърнем в случай на нужда. Трябва да сме сигурни, че онова, което видяхме в Украйна – инвазия на Русия срещу неин съсед, не може да бъде повторено срещу един член на НАТО.  Това каза той не само в интервюто си пред полското издание “Жечпосполита”, и но и в изявления за германския вестник “Зюддойче цайтунг”, испанския “Паис”, италианския “Соле 24 оре”, гръцкия “Катимерини” и датския “Юланд постен”. За гръцко-турските противоречия Столтенберг посочи, че те не могат да са предмет на обсъждания в НАТО поради Устава му от една страна, а от друга – заради това, че са предмет на конкретна политика на двете държави между тях самите. В чест на правителствените и държавни ръководители на страните от алианса прием в Бъкингамския дворец даде кралица Елизабет Втора. Лидерите след това отидоха на вечеря на „Даунинг стрийт” 10, дадена от домакина – британския премиер Борис Джонсън.  Работната сесия в сряда ще е в голф клуб в покрайнините на Лондон. Карен Донфрийд, президент на мозъчния тръст “Германски Фонд Маршал”, каза, че 29-те съюзници от НАТО очакват тази среща “с лошо предчувствие”.  “Малцина очакват тази среща да бъде едновременно обединяваща и да спре растящите пукнатини в спойката. Лидерите на алианса носят отговорността за формулирането на общата цел и запазването на смисъла за съществуването на НАТО. Ако те не направят това, Владимир Путин ще вдигне тост в Москва за хилавото състояние на 70-годишния алианс”, каза тя, визирайки руския президент Какво е решено?  .  Въпросът с военните бюджети изглежда вече предрешен. Целта е до 2024 г. те да достигнат 2 процента от БВП на всяка страна членка. За девет страни се прогнозира, че ще изпълнят целта за тази година и това са САЩ, Гърция, Великобритания, България, Естония, Литва, Латвия, Полша и Румъния.  Според нови данни, публикувани в петък, европейските съюзници и Канада ще отпуснат освен това допълнителни 130 милиарда долара за бюджетите си за отбрана до края на 2020 г., като 20 процента от това увеличение ще се пада на Германия, критикувана от Тръмп, че не харчи достатъчно за отбрана. Очаква се до 2024 г. да бъдат добавени допълнителни 400 милиарда долара. Изглежда вече е решена и общата позиция към Китай “Китай разполага с втория по големина бюджет за отбрана в света и има много нови и съвременни възможности, сред които ракети с голям обсег, които могат да достигнат до всяка точка в Европа и Съединените щати”, подчерта Столтенберг няколко часа преди началото на срещата на върха на НАТО в Лондон по случай 70-ата годишнина на алианса.  Лидерите на 29-те страни членки на НАТО се очаква да подпишат утре съвместна декларация, признаваща “възможностите и предизвикателствата”, поставяни от Китай.  Планира се те да одобрят и доклад, съдържащ план за действие на НАТО спрямо Пекин.  “Целта не е да бъде създаден нов противник, а да анализираме, разберем и отговорим по балансиран начин на предизвикателствата, които поставя Китай”, категоричен бе Столтенберг.  Пекин е обвиняван в извършването на кибератаки срещу Европа и в индустриален шпионаж, което може да се отрази на сигурността на държавите от алианса, изтъкна генералният секретар. Според Столтенберг “трябва да отчетем факта, че Китай се приближава към нас в Арктика, Африка и Европа, където прави огромни инвестиции в нашите инфраструктури, и в киберпространството”. Ракетите Решен изглежда и въпросът за ракетите със среден радиус. Предполагам, че в Декларацията от срещата ще им бъде отделено специално място с призив за преговори.  – Положението с ядрените оръжия не е добро. Сложихме край на Договора за ракетите със среден обсег, защото насрещната страна (Русия) не го спазваше, но тя иска да сключи договор и ние също го искаме! – заяви Тръмп. – Трябва да го кажа, Русия иска да сключим сделка за контрола на въоръженията. Русия много иска да постигнем сделка за контрола на ядрените оръжия. Сигурно ще включим също и Китай. Можем да го включим по-късно, а можем и сега! Така се потвърди мой анализ преди година, че вероятно излизането на Русия и на САЩ от този договор цели да накара Пекин да седне на масата на преговорите за своята ядрена програма. Защото не може двете велики ядрени сили да не разработват и не разполагат такива ракети, а третата ядрена сила в света да го прави с нарастващи темпове. Моето мнение: НАТО – АЛИАНС НА СПОРЕЩИ СРЕЩУ АЛИАНС НА ВРАГОВЕ Европейският съюз и НАТО са най-големите геополитически проекти на втората половина на XX век, които спряха световните войни и гарантираха просперитет на обществата, членуващи в тях. Но и двата съюза изживяват тежка криза на идентичността си.  В момента първият съюз (ЕС) е спрял на някаква междинна спирка и сякаш изчаква да премине покрай него влака на времето, вместо да го изпревари.  Сега и НАТО вероятно е потеглил на път към същата тази спирка. Вярно е, че общите фрази и кухата риторика могат да прикрият различията или да ги загладят до приемлив за общественото мнение вид. Но НАТО не е ПиАрагенция, а средство за сдържане – геостратегическо и военно, както и за противодействие, ако се наложи. Защото политически съюз, призван да пази глобалният мир, ако се изпразва от военното съдържание, е говорилня! Същата като ООН. Ефектна за пропаганда, но иначе безполезна. Проблемът е, че НАТО все повече се превръща в алианс на каращи се, докато срещу него вече се формира световен алианс на врагове.  Естествено нито Русия, нито Северна Корея, нито Китай, нито джихадистката империя, нито др. скрити или бъдещи противници ще сключат някакъв открит военен съюз срещу него. Но всички те преследват еднакви стратегически цели – разпадане на Атлантическия пакт. А еднаквите цели създават съмишленици – дори и без да си стискат за тази цел ръцете. Вторият проблем пред НАТО е, че до края на Студената война той беше преди всичко откровен военен съюз – с акцент и приоритет върху военното!  Политическият диалог в него практически нямаше място, защото волята на членуващите държави беше напълно еднопосочна, напълно идентична. Затова сега диалогът и постигането на резултати от него се оказаха проблем. ПЪРВИ ПУКНАТИНИ Именно затова веднага с края на Студената война се появи първата сериозна пукнатина, показваща липсата на политическото в НАТО и бъдещите проблеми. Тази първа пукнатина се казваше „Пустинен щит” и Пустинна буря” – реакцията срещу окупирането на Кувейт от армията на Саддам Хюсеин. Например редица членки на НАТО подкрепиха резолюция на Франция в ООН, обвързваща този конфликт с решаването на другите конфликти в региона, докато други реагираха остро срещу нея.  В крайна сметка НАТО не участва широко във войната срещу Сададам Хюсеин, макар че бяха засегнати не само американски интереси, но и жизнено съществени и важни стратегически европейски интереси. (Европа зависеше и зависи и сега от вноса за близкоизточния нефт несравнимо повече от САЩ). Победата спечелиха САЩ и Великобритания с подкрепата на Франция, като редица държави се включиха чисто символично. Втората пукнатина зейна покрай възпирането на авантюрите на югославския диктатор Слободан Милошевич. Третата пукнатина вече я видяха всички.  Във втората война в Залива през 2003 г., която свали от власт Саддам Хюсеин, различията не само отново се проявиха, но за първи път изгряха в драматична форма и то открито. Например Турция категорично отказа използването на базата Инджерлик и нейната територия за каквито и да е цели на тази война. Според мен НАТО беше създаден с три цели: първата е да стане инструмент срещу СССР (популярната и не най-важната, понеже тежестта на противодействието на СССР се носеше практически само от САЩ)), втората, далеч по-важна и най-съществена цел беше да е гаранция срещу евентуална комунизация на Западна Европа, ( което практически не се коментирало никога и никъде), а третата е да положи основите на обединена, съюзническа Западна Европа без опасност от нови взаимни войни. Затова след рухването на комунизма инструментът НАТО се девалвира като пособие за тези три цели, като в третата цел беше заменен от инструмента ЕС (създаден през 1992 г. с договора от Маастрихт – веднага, на следващата година, само 43 дни след разпада на СССР). САЩ също започнаха да разграждат НАТО чрез така нар. “коалиции на желаещите”. Бъдещето?…   А сега се оказва, че НАТО трябва да се реабилитира и в трите си цели.  В първата – заради реваншистките стремежи на Кремъл да възстанови своята предишна империя.  При втората старата роля на гаранция срещу комунизма сега трябва да се трансформира в гаранция срещу хибридното влияние, хибридната война и евентуалното хибридно подчинение на някоя държава.  Третата функция може да остане за ЕС, вкл. и за негова съвместна военна организация, което да разтовари САЩ за другите им ангажименти по света от една страна, а от друга – да е сигурен инструмент за избягване на войни между съседите в Европа. В политиците обаче не виждам и помен от такива идеи, вкл. и в реформатора Макрон. В общи линия насоката им е да следват стария коловоз, като само се осъвремени влаковата композиция и се добави втори локомотив към нея (този на икономиките на ЕС)  А КОГАТО СЕ ОТКАЗВАТЕ ДА ИЗБЕРЕТЕ БЪДЕЩЕТО СИ, СЪБИТИЯТА ГО ИЗБИРАТ ВМЕСТО ВАС.      ", "date": "2019.12.05", "title": "Срещата на върха: НАТО – накъде?"}
{"url": "http://www.classa.bg/%D1%81%D0%B2%D1%8F%D1%82/item/403022-%D0%B5%D1%82%D0%BE-%D0%BA%D0%B0%D0%BA-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B4%D0%B5%D0%B9%D1%81%D1%82%D0%B2%D0%B0-%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Важна новина от Гърция: градът Каламата, вчера на 2 Декември 2019 официално е развалил договора за имплементация на 5G технологията, която вече е била задействана в града. Това е важен пример как може да се действа и тук – а именно на местно ниво. Прилагам кратък превод на техните действия. Благодарим на всички граждани, които подкрепиха и продължават да подкрепят движението на активни граждани в борбата за здравето на всички нас! Кои вече не са обикновени граждани, които са активни граждани, вдигнали глава, оцениха ситуацията около тях и решиха да избират своето бъдеще.  благодарност към Общинския съвет, че се фокусира върху безпокойството на гражданите за тяхното здраве. И това беше информирано от професорите с книги с ясни и документирани научни изследвания за въздействието върху здравето на 5G. Благодаря и на всички професори за тяхната безкористна помощ, където тя изигра ключова роля в нашите усилия да информираме и информираме гражданите. Д-р Теодорос п. Metsis, dipl. Инж., М. SC. (ENG)), Машинен инженер по електротехника – Инженер по околната среда. Д-р Алкибиадес – Константинос Хедс: доктор по физика на университета в Манчестър и директор на научните изследвания на националната изследователска фондация Д-р Христос Георгиу: професор по катедра по биохимия по биология. Патра Представител на НАСА в Гърция Д-р Лука х. Маргаритис: професор по клетъчна биология, радиобиология и електронна микроскопия на университета в Атина Константинос Дякон: правна среда, с докторантура по обществено и обществено право в Париж II и политически науки в.  вчера понеделник 02/12/2019 беше решено да прекрати договора за 5G (Електромагнитно излъчване) за град Каламата.     Като активни граждани, които започнаха инициативата 5 G в к Каламата, ние не смятаме, че спирането на договора е проста победа. Ние смятаме, че това е победа за здравето на всички нас! Ние смятаме, че усилията на нашите усилия започват да се отплащат, че: 1. Организирахме два информационни семинара от международно признати учители в трудовия център на Каламата. 2. Свързахме се с международно признатите професори със самия кмет. 3. Разпространихме твърде много листовки с информационен материал, за да информираме гражданите. 4. Организирахме протестното шоу в двора на кметството. 5. Досега събрахме над 4.000 подписа и продължаваме да събираме.  разбира се за екипа от активни граждани (екип без политически тон) нищо не спира до тук, ние продължаваме заедно, както започнахме за здравето на всички нас! Научете чрез групата във фейсбук: „5 G in kalamáta¨     Бел.ред. ", "date": "2019.12.05", "title": "Ето как трябва да се действа и в България!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403009-%D0%B1%D0%BB%D0%B0%D0%B7%D0%B5-%D0%B8%D0%BC-%D0%BD%D0%B0-%D0%BD%D0%B0%D1%88%D0%B8%D1%82%D0%B5-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8-%D1%82%D0%B0%D0%BA%D1%8A%D0%B2-%D0%BD%D0%B0%D1%80%D0%BE%D0%B4-%D0%BB%D0%B5%D1%81%D0%BD%D0%BE-%D1%81%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0", "text": "Да се чудиш кое е по-малкото зло: да смятат европейците, че конституцията ни окуражава боя на жени, или да ни мислят за слабоумни. Театрото с Истанбулската конвенция показа в какъв глупав сюжет ни вкараха манипулаторите.         Нали не сте се съмнявали, че отхвърлянето на Истанбулската конвенция ще ни създаде проблеми? Огромното мнозинство, с което Европарламентът настоя няколкото периферни страни като нашата да я ратифицират, показва в какъв глупав сюжет ни вкараха манипулаторите. И се впуснаха да бранят България Политическите му измерения обсъждахме многократно. Уплашени, че ще се обезличат в коалицията с ГЕРБ, националистите решиха да си измислят враг (при това с „турско\" име), пък и да се опънат на Европа, за което май ги подканяше Москва. БСП на свой ред видяха възможност да „цакат\" управляващите, изобразявайки се като консерватори, готови за коалиции с крайнодесните. Маргинални евангелистки организации намериха повод да възникнат, а   в поредния си литийно-кръстоносен поход след разгрома на йогите, Мадона и Хелоуин. Уплашени от упадъка на старата десница, редица медийни мислители се преориентираха, надявайки се, че в битката срещу Конвенцията ще обновят поразклатената си дясна идентичност. А що се отнася до Конституционния съд, той уж трябваше да сложи точка на кризата, но това, което направи, беше друго - просто спаси коалицията между ГЕРБ и лъжепатриотите, която силно беше застрашена от разлома по темата. Слава богу, намериха се четирима достойни членове, които не подкрепиха странното решение, в което се казваше, че документът противоречал на Конституцията. Естествено, не бе обяснено на кой точно член в нея противоречи и с какво. Но и с това никаква точка не бе сложена, защото при всяка нова убита жена темата отново и отново излиза на дневен ред. Последният епизод беше необяснимото поведение на Сергей Станишев и Радан Кънев, които, явно плъзнали се по популистката пързалка, гласуваха в ЕП с „въздържал се“. Особено драматично го посрещнаха привържениците на втория - във Фейсбук заваляха клетви, че „повече никога няма да гласувам за него“. Да се чудиш кое е по-малкото зло: да смятат европейците, че конституцията ни окуражава боя на жени - или да ни мислят за олигофрени… Истината за Истанбулската конвенция Мошеничеството многократно беше разобличавано, включително от различни европейски институции. Конвенцията нито се занимава с дефиниране на полове, нито легализира гей бракове. Става дума за насилие, легитимирано от определени културни стереотипи - по-ниското положение на жената в някои култури като ислямската, насилственото омъжване на момичета в култури като ромската, мачизмът в средиземноморската, дисикриминацията на работното място и пр. Освен законодателни и социални мерки за защита на жените, Конвенцията изисква и възпитание на децата в ценностите на равенството и взаимното уважение. Кой можеше да си представи, че подобни самоочевидни неща могат да се обърнат с главата надолу и да се превърнат в политическа бухалка? Внесоха измислената от американските евангелисти „джендър идеология“, на която избягват да дават дефиниция (същия номер изигра и Конституционният съд). Разровете се из мрежата: според „джендър идеологията“, половата идентичност била „конструкция“ - тоест, не зависела от биологията. Религиозните бойци обикновено препращат към крайни постмодерни автори, които обичат „конструктуираността“ на нещата. Още преди много години един американски учен направи за смях този тип мислене, като пусна една пародийна статия, твърдяща дълбокомислено, че гравитацията била конструкция. Според мейнстрийма в социалните науки, половата идентичност, естествено, е природна, като върху нея се надграждат социокултурни елементи, характерни за дадената епоха и група. Биологията се е променила за последен път преди 200-300 хиляди години, докато социокултурните характеристики се развиват доста по-бързо - и именно тях иска да възпитава Конвенцията. Благодарение на тяхната еволюция, днес не мятаме жените отзад на седлото, допускаме ги да учат в университетите, та някои от тях дори избираме за лидерки на политически партии. Думата \"джендър\" Простотията се концентрира в думата „джендър“, което на английски обозначава именно социокултурните характеристики на пола. Обявиха го за трети пол, един съд дори го призна за обида и осъди някого. Пък и малко бие на турски тази дума, особено в комбинация с „Истанбулска“… Разразиха се клетви за традиционността на българското общество, които, впрочем, звучат доста двусмислено - националисти/социалисти/консерватори явно имат предвид, че няма да приемем гей бракове, а то излиза, че искаме да си бием жените, понеже иначе ни грози гейство. А всъщност българите сме точно толкова модерни, колкото и французите или холандците - що се отнася до жененето (или по-точно нежененето, раждането на деца извън брак),  отношенията между поколенията, мястото на жената в обществото, ходенето на църква. Различаваме се по друго. Скоро прочетохме, че сме сред най-уязвимите от дезинформация. Абсурдните опасения, изказани около Конвенцията, че ирански травестити щели да ни сменят пола, а хора от третия пол щели да влизат в тоалетните и да ни снимат с телефоните си, ми изглеждаха като своеобразен връх на националната психопатия. Но ето че дойде   - друг такъв административен документ, който в други времена изобщо не бихме забелязали. И същите кръгове, същите медии вдигнаха народа на бой срещу норвежците, които щели да отвличат децата ни и да ги дават за осиновяване на гей двойки. Най-силна бе паниката сред ромите, където, уви, невежеството е смятано за най-високо. Какви хора отглежда България? Така стигаме до друга серия публикации, от които научихме, че България е на последно място в ЕС в образователната класация PISA. Депресираха ни с факти като този, че 9 процента от учениците не правят разлика между факт и мнение. Че се увеличава функционалната неграмотност - тоест, децата могат да прочетат даден текст, но не го разбират. Как тези бъдещи граждани ще могат да се съпротивляват на манипулациите? Как ще прочетат сами някакъв документ и ще разберат дали някой ги лъже? Работя със студенти и съм в ужас от това, че те не просто не четат вестници, а изобщо не се интересуват от обществени теми. Трябва нещо да е съвсем чудновато и екзотично, за да си го препратят по съответната социална мрежа - ако може със смешна картинка. Небивалиците са най-удобни за привличане на вниманието, а най-нелепите са и най-ефикасни. И колкото по-отчаяно опитваме да ги опровергаем, толкова по-силно се забиват в съзнанието. Ами да, блазе им на нашите управници - такъв (дигитален) народ лесно се управлява.  ", "date": "2019.12.05", "title": "Блазе им на нашите управници - такъв народ лесно се управлява"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403010-%D1%81%D0%B2-%D1%81%D0%B0%D0%B2%D0%B0-%D0%BE%D1%81%D0%B2%D0%B5%D1%89%D0%B5%D0%BD%D0%B8", "text": "  Свети Сава, основателят на много манастири в Палестина и на знаменитата  , се родил в областта   през ІV век от богати и знатни родители. Поради несъгласие между роднините, на които било поверено неговото възпитание през време на служебното пътуване на баща му в Александрия, той още 18-годишен се поселил в манастир. Там получил образование, обикнал монашеския живот и бил постриган за монах. Желаейки да служи на Бога в по-усамотено място, младият монах оставил манастира, в който живял, и се отправил за Йерусалим да се поклони на светите места и да посети палестинските пустинници.     По онова време на Изток бил прочут със своя строг постнически живот преподобни Евтимий Велики. Сава поискал да постъпи в числото на неговите ученици, но Евтимий го поверил на блажени Теоктист, брат в съседния манастир. Като го благословил, преп. Евтимий предсказал, че Сава ще просияе в иноческия живот, ще стане основател на обширна лавра и ще бъде славен наставник на всички палестниски отшелници. В Теоктистовия манастир Сава се предал изцяло в служба на Бога и минал всички монашески служби с безропотно послушание и усърден труд. Всички се чудели на неговия строго добродетелен живот. Веднъж, пътувайки за Александрия, той срещнал по пътя родителите си, които искали да го отклонят от иноческия живот, но накрай отстъпили пред неговата непоколебима воля. Като прекарал дванадесет години в манастира, Сава пожелал по-голямо усамотение. Поселил се в една пещера и там прекарвал дни и нощи в молитва и труд. Работата му се състояла в плетене на кошници, за които от манастира му давали хляб и плодове. Така прекарал пет години, а после отишъл при  . След смъртта на този велик подвижник Сава живял известно време в Йорданската пустиня, в манастира на преподобни Герасим. Но преподобни Сава желаел пълна самота, за да може всецяло да се предаде на молитва и богомислие. Веднъж, като заспал след дълга молитва, в съня си видял ангел, който му посочил една пещера на онова място, където се намирал изсъхналият Силоамски поток. Като се събудил, Сава се отправил към това място, намерил пещерата и се поселил в нея. Цял ден и през по-голямата част от нощта той се молел и пеел псалми, като се хранел само с корени, които растели покрай пещерата. Един ден, както събирал корени в пустинята, той видял четири разбойници, които били гладни и изнемощели. Пустинножителят изсипал пред тях събраните корени, и от тогава благодарните разбойници започнали понякога да му носят хлюб и плодове. Сава, облян в сълзи, си говорел: \"О, горко на душата ми! Тия люде за едно благодеяние тъй щедро плащат. А ние получаваме всекидневно от Бога благодеяния, но не благодарим, а в нехайство прекарваме дните си и не изпълняваме Неговите повели.\" Тъй в постоянна молитва и съвършено уединение прекарал Сава няколко години. След това при него започнали да идват и други, които желаели тих и усамотен живот. Постепенно цялата долина на Силоамският поток се заселила от пустиножители. Оставили всички грижи за тукашния живот, те само на Бога възлагали своите надежди. Постоянно се молели, спазвали безмълвие и строго въздържание, и Бог чудесно ги охранявал. Преданията за пустиножителите са пълни с примери за чудесния Божи промисъл за тях: ту по чудесен начин им се изпращала храна; ту на жадуващ сред горещата пустиня се откривал неизвестен извор; пустинните зверове послушно оставяли своите леговища в пещерата, избрана от своя пустинник за жилище; чрез силата на кръста се прогонвали бесовски видения, смущаващи понякога самотния пустинник – с една дума всемогъщата Божия десница не преставала да укрепява и опазва отшелниците сред страданията, подвизите и трудовете на избрания от тях живот. След много години, прекарани в палестинската пустиня, Сава имал радостта да види майка си, която, след като овдовяла, се поселила в един женски манастир близо до Йерусалим. Като получил след нейната смърт богато наследство, Сава построил няколко манастира и болници, основал две страноприемници – една в Йерихон, а другата при пещерите, из които вече се оформила лаврата или големият манастир. В него се събрали много братя и йерусалимският патриарх поставил Сава за духовен ръководител на отшелническите обители. Той поучавал братята с думи и със своя пример, учел ги на кротост, смирение, безмълвие, упование на Бога и на пълно отречение от собствената си воля. Починал тихо в пещерата си на 94-годишна възраст в 533 година.", "date": "2019.12.05", "title": "Св. Сава Освещени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403011-5-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1492 г. - Христофор Колумб става първият европеец, който стъпва на остров Испаньола (днес Хаити и Доминиканска република).   1848 г. - Калифорнийска златна треска: В съобщение до Конгреса на САЩ американският президент Джеймс Полк потвърждава, че в Калифорния е открито голямо количество злато.   1882 г. - Създаден е шведски футболен отбор Йефле ИФ.   1931 г. - Взривена е църквата Христос Спасител в Москва.   1933 г. - В САЩ официално е отменен сухият режим.   1936 г. - Съветския съюз приема нова конституция (известна като \"Сталинска\") и Киргизката Съветска Социалистическа Република е включена в състава на Съюзните републики на СССР.   1936 г. - Създадена е Автономната съветска социалистическа република Коми, просъществувала до 1991 г.   1941 г. - Втората световна война: Битка при Москва: Червената армия започва контраофанзива срещу нацистките сили по нареждане на генерал Георгий Жуков.   1949 г. - Йерусалим е провъзгласен за столица на новата държава Израел.   1975 г. - В София е открит голям комплекс студентски общежития, известен като Студентския град.   1990 г. - Ислямски водачи призовават да бъде наказан със смърт британският поет от индийски произход Салман Рушди за неговата книга Сатанински строфи.   2005 г. - Във Великобритания са узаконени еднополовите бракове.    ", "date": "2019.12.05", "title": "5 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403012-unicredit-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0-8000-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B8-%D0%B7%D0%B0%D1%82%D0%B2%D0%B0%D1%80%D1%8F-500-%D0%BA%D0%BB%D0%BE%D0%BD%D0%B0", "text": "Италианската банка „Уникредит“ ще съкрати 8000 служители и ще затвори 500 клона от края на 2019 г до края на 2023 г. Това се казва в стратегическия план на финансовата институция. В края на третото тримесечие броят на служителите на банката е 84,6 хиляди. Изхождайки от тази цифра, щатът ще бъде намален с почти 9,5%. Според новия план на банката, общите й разходи ще достигнат 10,2 милиарда евро през 2023 г. „Уникредит“ отбелязва, че непрекъснатата оптимизация на работата, подкрепена от увеличаването на инвестициите в IT, ще позволи брутна икономия в Западна Европа в размер на 1 милиард евро, предаде  . „Тази икономия ще бъде достигната отчасти за сметка на съкращаването на щата с около 8000 души в течение на планирания период. В резултат на продължаващата оптимизация на клоновата мрежа в периода от 2019 до 2023 г. ще бъдат затворени около 500 офиса“, се казва в документа, цитиран от РИА „Новости“ и ПРАЙМ. В посочения период банката планира да изкупи обратно акции в размер на 2 милиарда евро. „Уникредит“ прогнозира, че благодарение на увеличаването на клиентската си база в Европа приходите през 2023 г. ще достигнат 19,3 милиарда евро при ежегоден ръст от 0,8%, а чистата печалба преди отписванията ще възлезе на 5 милиарда долара. Банковата група „Уникредит“ работи в 18 държави, сред които и България.  ", "date": "2019.12.05", "title": "UniCredit съкращава 8000 служители и затваря 500 клона"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403013-%D0%BF%D1%83%D1%82%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D0%BC%D0%B8%D1%88%D0%BB%D0%B5%D0%BD%D0%BE-%D0%B1%D0%B0%D0%B2%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D", "text": "България умишлено бави реализирането на газопровода “Турски поток” на своя територия, независимо от нееднократните молби на Москва да ускори строителството. Това заяви президентът на Русия Владимир Путин на пресконференция след среща със сръбския си колега Александър Вучич в Сочи, съобщава “Интерфакс”. Агенцията отбелязва, че поведението на българската страна за пръв път получава толкова тежка политическа оценка от страна на руския лидер.   “Ако българското правителство не иска да сътрудничи, ние ще намерим други възможности за реализирането на газопровода през Южна Европа”, предупреди Путин. Сръбският участък е готов на 85%, стана ясно на срещата между двамата президенти. “Що се отнася до евентуално участие на Сърбия в транзита на руски газ през “Турски поток”, да, това е възможно. Сръбският участък от газопровода между границите с България и Унгария е почти готов, 90% от тръбите са положени, 85% от тръбопровода са готови. Полагането на тръбите ще бъде завършено до седмици”, заяви той. Президентът разказа също, че е постигната договореност за увеличаване мощността на намиращите се в Сърбия подземни хранилища от 750 млн куб. м до 2 млрд куб. м. Убедени сме, че реализацията на тези мащабни енергийни проекти ще помогне значително да се укрепи енергийната сигурност не само на Сърбия, но и на целия балкански регион и на Европа като цяло”, каза президентът. В края на октомври Путин съобщи, че работите по проекта “Турски поток” в България и Сърбия ще бъдат завършени към края на следващата година, припомня ТАСС. “Турски поток” преминава по дъното на Черно море до европейската част на Турция и по-нататък до границата с Гърция. Първата му тръба е предназначена за снабдяване на турския пазар, а втората – за Европа, през териториите на България, Сърбия и Унгария.  ", "date": "2019.12.05", "title": "Путин: България умишлено бави строителството на “Турски поток”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403014-%D0%B1%D0%B5%D0%B6%D0%B0%D0%BD%D0%B5%D1%86-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%BA%D0%B0%D0%BA-%D0%B5-%D0%BA%D1%83%D0%BF%D0%B8%D0%BB-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B0%D1%81%D0%BF%D0%BE%D1%80%D1%82", "text": "...как са му казали през кой терминал да мине и през кои полицаи, и как да отиде в Европа с този фалшив паспорт \r\n   От няколко седмици се върти историята на един сириец, бежанец, Ахмад ал-Рашид, избягал от войната в Сирия, бяга от Ислямска държава през Ирак, после през Турция, пътува с гумена лодка до Гърция, после през България, Франция и оттам в Англия, където си “осъществява мечтата” и посещава мач на футболен клуб Аренал.  \r\n Всичко е романтично разказано от BBC и британските медии.  \r\n Проблемът за България е, че Рашид разказва как е купил буквално БЪЛГАРСКИ паспорт, как са му казали през кой терминал да мине и през кои полицаи, и как да отиде в Европа с този фалшив паспорт.  \r\n Измислил е ‘историята” за приятелка, която го чака. Ахмад всъщност е от кюрдски произход, редовно критикува турската инвазия в Сирия.  \r\n Но неслучайно историята му става все по-популярна точно сега. \r\n Цялото му приключение в анимиран вариант може да изгледате тук: \r\n   \r\n \r\n \r\n \r\n \r\n", "date": "2019.12.05", "title": "Бежанец разказва как е купил български паспорт..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403015-%D0%BD%D0%B8%D1%81%D0%BA%D0%BE-%D0%BF%D1%80%D0%B5%D0%BB%D0%B8%D1%82%D0%B0%D1%89%D0%B8-%D0%B3%D0%BB%D0%B8%D0%B3%D0%B0%D0%BD%D0%B8-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9D-%D0%B8-%D0%BD%D1%8F%D0%BA%D0%BE%D0%B8-%D0%B7%D0%B0%D0%BA%D0%BB%D1%8E%D1%87%D0%B5%D0%BD%D0%B8%D1%8F-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Глиганът си е глиган, не можеш да му кажеш къде да ходи. И в най-добрите държави се случва да излезе глиган на магистрала. Но с нашата държава нещо не е наред. Млада жена блъснала глиган на магистрала „Тракия”, на 50-ина километра от Бургас, колата й се преобърнала и се изпопребили с още двама пътници. Слава Богу, няма жертви. Какво предприема КАТ? Глобява шофьорката за несъобразена скорост. Е колко да е съобразена като ти излезе глиган? Какво казва Агенция „Пътна инфраструктура”? Нямало глиган на мястото… Ама бащата на момичето показвал четина по смачканите ламарини – иди, че доказвай… Не е първата катастрофа с глиган на магистрала „Тракия”. Преди година през ноември стана още по-тежка катастрофа на около 100 км оттам, при която удареният глиган от една кола хвръкнал върху предното стъкло на следващата и имаше повече ранени. През лятото на 2018 г. старозагорският съд осъди „Пътна инфраструктура” да плати 6300 лв. обезщетение на шофьор блъснал глиган на 221-ия километър на магистрала „Тракия”. В този случай на платното излязло цяло стадо от десетина диви свине, а шофьорът успял да спре донякъде и блъснал само последното животно.     През май тази година кола блъсна кон през нощта пак на магистрала „Тракия”, недалеч от тунела на 50-ина километра от София. Конят се разхождал от обяд по магистралата, на многобройни обаждания на 112 никой не реагирал. Сега през октомври камион прегази кон на магистрала „Хемус” и след него още две коли го блъснали. Имаше случай с блъсната крава на магистрала „Струма”. Има и множество случаи, които са се разминали без катастрофи, само с уплаха на шофьорите. Писателят и водещ в ТВ 7/8 Иван Кулеков преди години блъсна глиган, пак на магистрала „Тракия”, само че в участъка между София и Пловдив. Прибирал се рано сутринта по тъмно, пак в такова студено време през ноември. И на фаровете, вика, виждам чудовище. Поне така му изглеждало отначало. Колкото успял да спре, ударил глигана, но той огромен най-малко 150-килограмов, от удара се завъртял и смачкал и задната врата. Убил го и със смачканата кола успял бавно да тръгне напред в аварийната лента да търси помощ. На първата бензиностанция го наобиколили и като разказал какво се случило, всички го питали къде е глиганът, защо не го е взел, изобщо не се развълнували от катастрофата. Бяха по-гладни времена… Кулеков поне нямаше мераци да си го прибира. Всички, вика Кулеков, питаха къде е точно, на колко километра е глигана, не се вълнуваха, че съм могъл да се убия. А глиганът изчезнал. Или някой го отнесъл, или е станал и си е тръгнал.Случва се така, понякога ударено животно се свестява и тръгва. Сега младата жена от последната катастрофа иска да съди Агенция пътна инфраструктура. Защото е отговорна, че на магистрала се разхожда диво прасе. Обаче агенцията се измъква – няма глиган, няма отговорност… Дали някой го е отнесъл и направил на луканки?Или е оцелял и избягал? Трябва да се прави следствие и да се доказва, има ли четина по колата, както казва пострадалата. Пак преди години край едно троянско село местен жител блъснал с москвича грамаден глиган, изскочил от околните гори. И какво стана, питат го съселяни, приятели. „Нищо не стана, стана и си тръгна – казва пострадалият – А аз на другия ден отивам при застрахователя в Троян и му показвам четината по смачканата решетка…” Така че въпросът с четината е доказуем. Само че държавата сега принуждава пострадалата да обжалва в съда акта, който са й съставили, и да доказва пак в съда, че е блъснала глиган. Държавата бяга от отговорност и институциите й КАТ и „Пътна инфраструктура” действат в синхрон да си пазят гърба. Глиганите на магистралата са симптом за състоянието на държавата. Много е лесно да се посочат причини – магистралата има келяви заграждения, на места ги няма въобще. И да ги има, не му е трудно на глиган да ги събори, за да мине оттатък. Като няма откъде? В цивилизованите страни строят надлези над магистрали, широки по няколкостотин метра, отгоре с храсти и дървета, за да не прекъсват връзката между двете страни. Да може дивечът да преминава. А той се движи накъдето реши. Мечка, маркирана в Родопите преди няколко години беше открита в Стара Планина. Ще рече, че е минала през пловдивското поле и през същата магистрала. Откъде другаде? Утре някой може и мечка да срещне с колата. Работата е, че България подивява. Обезлюдените села и липсата на стада превърнаха пасищата в храсталаци, горите навлязоха в земеделските земи, дивечът взе да изскача дори в градовете. През 90-те години холивудска продуцентка, една от първите, довели чужди продукции да се снимат в Киноцентъра в Бояна, наела кола и с приятелка тръгнали да разгледат тук-там из България. На магистрала „Хемус” блъснала кон и загинала. Ако беше оцеляла, сигурно щяха да й напишат акт за несъобразена скорост. По правило тук изкарват виновен шофьора, каквото и да стане. Но от глиганските случаи на магистралата може да се направи един извод – максималната скорост от 140 км в час, с която по инициатива на премиера Борисов бяха възнаградени българските шофьори, е твърде висока. Шофьорите надуват и отгоре с поне 20 км в час. При такава скорост няма кой да оцелее при среща с глиган. Нито той, нито пътниците.", "date": "2019.12.05", "title": "Ниско прелитащи глигани на магистрала „Тракия” и някои заключения за държавата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/403016-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D1%80%D0%B8%D0%B5%D1%85%D0%B0-%D1%80%D0%B0%D0%BC%D0%BA%D0%B0%D1%82%D0%B0-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0", "text": "След близо 6-часов дебат народните представители успяха да приемат на второ четене част от текстовете на Закона за държавния бюджет за следващата година. Това време успя да им стигне да гласуват финансовата рамка на план-сметката, както и бюджетите на няколко ведомства. Спазвайки традицията от последните години, опозицията бе внесла предложения за почти всеки член от законопроекта и по този начин на практика успя да превърне дебата в истинска говорилня. Не, че текстовете не се нуждаят от критика, напротив, но покай важните и съществени теми като парите за образование, здравеопазване и отбрана, отново се заговори за промяна на ставката по ДДС и връщането на необлагаем минимум. Все неща, които са доказано икономически неефективни, колкото и „леви“ да са. Появи се дори предложение лицата до 26-годишна възраст да не плащат подоходен данък. Естествено, нито едно описаните идеи не получи подкрепа, но пък действително отне парламентарно време.  В крайна сметка в отсъствието на финансовия министър Владислав Горанов, което от БСП изтъкнаха неколкократно (въпреки че той присъства в началото на дебатите), гласувани бяха приходите, помощите и даренията за догодина от чл. 1 на законопроекта, които ще бъдат в размер на 28,054 млрд. лв.,от тях 25 млрд. лв са данъчни приходи. Над 11,7 млрд. се очаква да бъдат постъпленията от ДДС. Любопитното е, че с 10 млн. лв. се повишават приходите от акцизи – от 5,685 млрд. лв., колкото бяха в първоначалното предложение на Министерство на финансите, те се очаква да бъдат 5,695 млрд. лв. Вероятно повишението е заради  , но до този текст на днешното заседание не се стигна. Очаква се той да бъде гласуван утре. Според записаното в чл. 1 от законопроекта държаните разходи за догодина възлизат на 14,356 млрд. лв. Бюджетните взаимоотношения (трансфери) ще са за 12,2 млрд. лв., а трансферите за общините ще бъдат 4,2 млрд. лв. Разходите за персонал се увеличават с 47 хил. лв. и ще бъдат 5,7 млрд. лв. Със 100 хил. лв. се увеличават субсидии и други текущи трансфери за юридически лица с нестопанска цел, като с това общата сума достига почти 1 млрд. лв.  За малко депутатите приеха предложението на Весела Лечева от БСП за определяне на минимални диференцирани размери на паричните средства за физическо възпитание и спорт в размер на 3, 2 млн. лв., но бързо се „усетиха“ и прегласуваха текста, с което отхвърлиха предложението. ДПС настоя за  повече капиталови разходи за общините  за рехабилитация на пътната мрежа, но искането беше отхвърлено. Не беше подкрепено и предложението на \"Обединени патриоти\" за увеличение на средствата за читалищата и регионалните библиотеки с 2 млн. лева. Сред гласуваните текстове беше и бюджета на съдебната власт за 2020 г., Бюджетът на ВСС предвижда 49,5 млн. лв., а средствата за ВКС са в размер на 21,8 млн. лв. За прокуратурата са предвидени 289 млн. лв,. Депутатите приеха догодина за съдилищата да бъдат дадени  378,2 млн. лв. Според правосъдния министър Данаил Кирилов увеличението на бюджета на съдебната власт спрямо миналата година е със 70 млн. лв. Дебати имаше за  парите за отбрана за догодина.  Заради ангажиментите на България към НАТО средствата за отбрана са повишени с над 200 млн. лв. спрямо тази година, с което достигат 1,61 % от БВП. Разписаният бюджет на Министерството на отбраната възлиза на 1,5 млрд. лв., но ако към сметките се добавят и парите за модернизация на армията сумата надвишава 2 млрд. лв. и съответно става повече от 2% от БВП. Заложени са средства и за купуване на 150 бронирани машина за пехотата и 2 нови кораби за флота.   Силата на бюджета на отбраната за 2020 г. е в модернизацията, защити разчетите председателят на парламентарната Комисия по отбрана и депутат от ГЕРБ ген. Константин Попов. Според него през последните десетилетия армията не е била приоритет на държавата. „За първи път минаваме бюджет от 2 млрд. лв. Изпълняваме това, което сме решили за увеличаването на бюджета и си спазваме стриктно изискванията. По думите му всичко това се случва независимо, че са били платени целевите изтребители“, каза той. Парламентът одобри и  бюджета на МВР  за следващата година. За политиката в областта на противодействието на престъпността отделените средства в бюджета са в размер на 967 441, 2 хил. лв. Предвиденият бюджет за политиката в областта на защита на границата и миграционните процеси възлиза на 234 228, 2 хил. лв. В бюджета по политиките в областта на пожарната безопасност и защитата на населението при извънредни ситуации са предвидени 282 743 хил. лв. Разходите за „Персонал“ на МВР за 2020 г. са в размер на 1 531 438, 5 хил. лв., в което е включено увеличение на заплатите. Близо 80 млн. лв. ще струва на данъкоплатците  издръжката на Народното събрание.  За текущите разходи на парламента са предвидени 68 млн. лв., а за капиталови – 11 млн. лв.       С 15 % ще бъдат увеличени  заплатите на социалните работници  в Агенцията за социално подпомагане през 2020 г., Това е от малкото приети предложения на опозицията, което бе гласувано единодушно. За мярката са нужни 5 млн. лв., което бе отразено в разчетите на Министерство на труда и социалната политика (МТСП) за следващата година, който също бе приет на второ четене. Бюджетните взаимоотношения на МТСП са в размер на 1,4 млрд. лв. 108,8 млн. лв. са средствата в политиката в областта на пазара на труда, свободното движение на работници и трудова миграция. 581,2 млн. лв. са предвидените средства за политиката в областта на социалното включване. 572,6 млн.лв. е бюджетът в областта на политиката за хората с увреждания. „Знам колко е тежка работата на социалните работници. Това са едни от хората, които получават най-ниски доходи в държавния сектор. Както и беше споменато заплатата на начинаещ социален работник е близка до минималната. Същевременно социалната сфера се товари с непрекъснато нови задължения, нови дейности, предвид на приетите нови закони през тази и преходната година. Затова колегите социални работници, работещи в АСП - близо 4700 заслужават по-високо увеличение на заплатите от 1 януари 2020 г. от предвиденото 10-процентно увеличение”, коментира зам.-председателят на Социална комисия и депутат от ГЕРБ Светлана Ангелова. Относно бюджета за 2019 в началото на дебатите за държавните пари за догодина финансовият министър Владислав Горанов посочи, че предвиденото неизпълнение на приходната част за тази година е 0,2% или ще бъдат събрани с 53 млн. лв. по-малко. Той обаче увери, че тези средства ще бъдат наваксани още в началото на следващата година. Горанов посочи, че за следващата година бюджетът е планиран по същия консервативен начин и очаква да бъде наваксано неизпълнението от тази година.  Преизпълнение на приходите няма, има изпълнение на приходите, коментира министърът по повод аргументите на БСП за по-голяма разходна част за догодина. Всички предложения, които сте направили водят по наши оценки - може да бъркаме, но все пак в Министерство на финансите работят по-добри експерти отколкото в различни партийни централи - до 4,5 млрд. лв. дефицит спрямо консолидираната фискална програма, посочи той. По думите му 4,5 млрд. лв. е разминаването между приходите и разходите, ако всички предложения на левицата бъдат инкорпорирани в член първи на бюджета. Иначе е добра да споменем, че общо  основното приходно перо на бюджета  е в размер на 46,8 млрд. лв., което се равнява на близо 37% от БВП. Това е с около 3 млрд. лв. повече спрямо 2019 г. и заложените 43,54 млрд. лв. приходи за тази година.  При разходите също има близо 1 млрд. лв. увеличение – от общо 45,9 млр. лв., планирани за тази година, се очаква през 2020 г. те да достигнат 46,8 млрд. лв. Основните направления, по които ще дойдат тези допълнителни разходи, са повишаването на пенсиите и заплатите в образованието и на държавната администрация. Най-много разходи – 18,43 млрд. лв., са предвидени за социални и здравно-осигурителни плащания.  Размерът на данъците и осигуровките остава непроменен . Вноската на страната ни към общия бюджет на ЕС ще бъде в размер на 1,4 млрд. лв. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2. Минималната работна заплата от 1 януари 2020 г. ще бъде 610 лв.   В обобщение, в сравнение с тази година се отпускат половин милиард лева повече за здравеопазване, 590 млн. лв. повече за пенсии в съответствие с възприетия пенсионен модел и 196 млн. лв. повече за социални помощи и обезщетения. Има ръст от 116,4 млн. лв. ръст на средствата за програми, дейности и служби по социално осигуряване. 610 млн. лв. повече ще бъдат дадени за образование. Утре дебатите по текстовете продължават до окончателното им приемане.    ", "date": "2019.12.05", "title": "Депутатите приеха рамката на бюджета за догодина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403017-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BD%D0%B0%D1%82%D0%BE-%D0%BD%D0%B5-%D0%B5-%D1%81%D1%8A%D1%8E%D0%B7-%D0%BD%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D0%BA%D0%BB%D0%B8%D0%B5%D0%BD%D1%82%D0%B8,-%D0%B0-%D0%BD%D0%B0-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8", "text": "Не виждам бъдещето на НАТО като съюз между производители и клиенти, а на партньори, които заедно гарантират сигурността си, развиват високи технологии и заедно произвеждат военно оборудване. Това заяви президентът Румен Радев след срещата на държавните и правителствените ръководители на страните-членки на НАТО в Лондон, цитиран от пресслужбата на президентството. В рамките на форума българският държавен глава разговаря и с президента на САЩ Доналд Тръмп и ръководителите на делегации на страните, които отделят годишно над 2% от БВП за отбрана. Румен Радев подчерта, че в НАТО се поставят разделителни линии между държавите, които отделят над 2% от своя БВП за отбрана и тези, които са под 2%, но е нужен дебат и за друго разграничение, което изобщо не се поставя на дневен ред – страните се делят също така на производители и клиенти. „България за тази година, но не и за следващата, не и за другата, е над въпросните два процента и то чувствително. Ние сме втората страна в НАТО след САЩ с такъв висок разход за отбрана и над 60% от тези разходи отиват за модернизация. Знаете защо – закупуването на изтребителите F-16 с авансово плащане от 100%. Затова поставих и въпроса какво означава справедливо разпределение на разходите“, заяви президентът. Държавният глава подчерта, че страните от НАТО се делят и на производители и купувачи, което ги поставя в съвсем различни позиции. От една страна са силните икономики, които произвеждат военно оборудване за свои нужди и за експорт и които при модернизация инвестират в собственото си развитие и не подлагат на натиск социалните си системи. „Но когато ти си страна с по-слаба икономика, не толкова високотехнологична и не произвеждаш тези оръжия, 100% от разходите, които даваш за модернизация, отиват в други богати страни. За нас наистина е товар, защото засяга нашите социални системи“, посочи още Румен Радев. Президентът добави, че това лишава по-слабо развитите страни от възможността да инвестират в собствените си икономики и задълбочава технологическата и икономическата пропаст между страните-членки. Във връзка с това българският държавен глава е предложил както на генералния секретар на НАТО Йенс Столтенберг, така и на президента на САЩ Доналд Тръмп, дебат за нови форми на партньорство в НАТО, които да насърчават индустриалното сътрудничество и трансфера на технологии към държави като България. Румен Радев е предложил на президента на САЩ и да подкрепя много по-активно и да стимулира държавите, които изразходват повече от 2% за отбрана, с индустриално сътрудничество и трансфер на технологии. „Мисля, че това е заслужен стимул при положение, че нашите правителства са решили да отделят тези средства“, добави Румен Радев. Президентът каза още, че остават нерешени въпроси, но генералният секретар на НАТО се е ангажирал стратегическата дискусия да продължи и да се търсят решения на високо политическо ниво навреме, за да не се стига до кризи между съюзниците.    ", "date": "2019.12.05", "title": "Румен Радев: НАТО не е съюз на производители и клиенти, а на партньори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403018-%D0%B7%D0%B0%D0%BF%D0%B0%D0%B4%D0%BD%D0%B8-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BD%D1%86%D0%B5%D0%BF%D1%86%D0%B8%D0%B8-%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%BE%D1%82-%D0%BA%D1%80%D0%B0%D1%8F-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%E2%80%9E%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0%E2%80%9C", "text": "  Развитието на геополитическата мисъл през разглеждания период - от края на Втората световна война до разпада на СССР, от една страна следва най-общо класическите пътища и формули. Но от друга страна качествено променената геополитическа обстановка налага формирането на абсолютно нови концепции и възгледи. Така например, американската линия в геополитиката се развива почти без прекъсвания в тясна връзка с традицията. Естествено тази линия напълно съвпада с основното противопоставяне – това със СССР. Така, например, през 1956 г. Д. Майниг (Доналд Уйлям Майниг /Donald William Meinig/ е роден на 1 ноември 1924 г. в Палоуз, Вашингтон. Американски географ. Почетен професор по география в Университета Сиракуза/Syracuse University/. Той е първият американски гограф, който е избран за член-кореспондент на Британската академия през 1991 година) публикува текста „Heartland and Rimland in Eurasian History”. Майниг подчертава, че цялото пространство на Евразийската крайбрежна ивица е разделено на три типа според функционалната и културната си предразположеност. На основата на вижданията, споделени от Майниг, през 1965 г. У. Кърк (WilliamKirk) разработва тезата за централното значение на крайбрежието за геополитическия баланс на силите. Съответно той изгражда исторически модел, в който основна роля играят крайбрежните цивилизации, от които културните импулси идват с по-голяма или по-малка интензивност в континента. По-късно Саул Коен (Saul Bernard Cohen е американски географ, автор на геополитически концепции, някои от които влизат в практиката на външната политика на САЩ.) предлага в геополитическия анализ да се въведе допълнителна класификация, основана на разделението на основните геополитически реалности на „ядро“ и „пояс“. Тази концепция е възприета от американски стратези като Хенри Кисинджър. (Роден е като Хайнц Алфред Кисингер /на немски: HeinzAlfredKissinger/ на 27 май 1923 г. е американски политик, историк и политолог и геополитически консултант от германско-еврейски произход. Съветник по национална сигурност на президента на САЩ /1969-1975/, държавен секретар на САЩ /1973–1977 г./ Носител е на Нобелова награда за мир за 1973 г. заедно с Ле Дък Тхо. Влиятелен политик, който въздейства до днес върху външнополитическия курс на САЩ.) Той вярва, че политическата стратегия на САЩ по отношение на крайбрежните зони е в това да събере фрагментите заедно и по този начин да осигури пълен контрол над Съветската Евразия. Подобен възглед става импулс за промяна на политиката на САЩ по отношение на КНР, започнала с т.нар. „пинг-понгова дипломация“. Продължава се с посещението на американския президент Ричард Никсън през 1972 г. в Китай. Върхът е визитата на Дън Сяопин в САЩ, когато се осъществява тясно сближаване между Вашингтон и Пекин. Основният механизъм за това сближаване по свидетелството на споменатия вече Х.Кисинджър е „неформално глобално споразумение за сдържане на Съветския съюз в Азия чрез политическо/военно сътрудничество с паралелните цели на НАТО в Европа...“(Кисинджър Х. За Китай, София, Изд. Къща „Труд“, 2012, с.321). Тази промяна оказва силно влияние върху геополитическия баланс в света от втората половина на 70-те години почти до разпада на СССР. Възникване и развитие на мондиалистиката концепция Междувременно на Запад възниква концепцията на мондиализма. Съгласно тази концепция неизбежна е пълната планетарна интеграция, прехода от множество държави, народи, нации и култури към единно състояние - Единен свят. Тъй като цялата концептуална и стратегическа власт над Запада е концентрирана в САЩ именно Щатите стават главен щаб на мондиализма. Съответно на основата на „мондиалистката платформа“ се се създават три основни мондиалистически организации: Първата е Съветът за външни отношения. Неговият създател е най-големият американски банкер Морган. Тази неофициална организация се занимава с разработката на американска стратегия в планетарен мащаб. Крайната цел на тази стратегия е пълното обединяване на планетата и създаването на световно правителство; През 1954 г. е създадена втората мондиалистка структура - Билдербергския Клуб (Bilderberg Group). Той обединява както американски анализатори, политици, финансисти и интелектуалци, така и техните европейски колеги; През 1973 г. активистите на Билдербергската група създават третата най-важна структура на мондиалистите - „Тристранната комисия“. В този период Западноевропейската геополитика като нещо независимо след края на Втората световна война на практика не съществува. Само през доста кратък период - 1959-1968 г., когато Шарл дьо Гол е президент на Франция, се ражда известната теза \"Европа от Атлантическия океан до Урал\". Тази Европа е замислена като суверенно стратегически континентално образование. В същия този период Съветският съюз след Сталинското ръководство, което без да обявява открито, но следва една достатъчно устойчива евразийска геополитическа линия, на власт идва Н.С. Хрушчов. За СССР под негово ръководство е характерна волунтаристка вътрешно и външнополитическа линия. Дошлият след него начело на Съветската държава Л.И.Брежнев се опитва да стабилизира позициите на страната и Съветския блок, но това, особено към края на неговото управление в редица случаи не се удава. В този момент възникват и такива концепции като тази за „Европа от Владивосток до Дъблин”. Белгиецът Жан Тириар /J. Tiriar/ (1922–1992) изгражда своята политическа теория на принципа на „автаркията на големите пространства“. Той стига до извода, че световното значение на европейските държави ще бъде напълно изгубено, ако не се обединят в една единствена империя, противопоставяща се на Съединените щати. Така се появява проектът за Евро-Съветската империя от Владивосток до Дъблин като структура, която притежава потенциала да да направи Европа ключова геополитическа сила. Мондиалисткият капан – успехи и провали Междувременно в рамките на мондиалистката теория се разработват различни модели. Първата, „най-пацифистката версия“ на мондиализма е известна като „теорията на конвергенцията“. Разработена през 70-те години от група анализатори, ръководена от Збигнев Бжезински (Збѝгнев Кажѝмеж Бжежѝнски/1928-2017/ - на полски: Zbigniew Kazimierz Brzeziński - американски политолог, геополитик, социолог и държавен служител. Бил е Съветник по Национална сигурност и член на настоятелството на Центъра за стратегически и международни проучвания в САЩ). . Тази теория предполага възможността за преодоляване на идеологическия и геополитическия дуализъм на Студената война чрез създаването на нов културен и идеологически тип цивилизация, която ще бъде междинна между социализма и капитализма. „Световното правителство“, което може да се появи в резултат на тази „конвергенция“, се смята, че ще позволи на Москва да управлява планетата заедно с Вашингтон. Теориите за сближаване като се почне от тази на Тириар и се стигне до тази за конвергенцията са идеологическата основа, на която се позовават Михаил Горбачов и неговите съветници, когато развиват своята „перестройка“. В крайна сметка, обаче, тази концепция се оказва „геополитически капан“, Като попада в този „капан“, както и в други заблуди, политиката на „перестройката“ води до разпада на СССР. В същото време, няколко години преди началото на съветската „перестройка“, подобен пподход започва да се прилага към Китай. Но в крайна сметка китайското ръководство, не само успява да избегне този „геополитически капан“, но обратното залага своя уловка по отношение на САЩ, в която американците се хващат. В резултат на тези ходове светът навлиза в качествено нова геополитическа и геоикономическа парадигма.  ", "date": "2019.12.05", "title": "Западни геополитически концепции и действия от края на Втората световна война до края на „Студената война“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403007-5-%D0%B4%D1%8A%D1%80%D0%B6%D0%B0%D0%B2%D0%B8,-%D0%B2-%D0%BA%D0%BE%D0%B8%D1%82%D0%BE-%D1%81%D0%B8-%D1%81%D1%82%D1%80%D1%83%D0%B2%D0%B0-%D0%B4%D0%B0-%D0%BF%D0%B0%D0%B7%D0%B0%D1%80%D1%83%D0%B2%D0%B0%D1%82%D0%B5-%D0%B4%D1%80%D0%B5%D1%85%D0%B8", "text": "Шопинг туризмът става все по-популярен. Дамите, и не само дамите, отделят няколко дни, за да отидат да пазаруват в друг град, специално да ходят на шопинг обиколки и да обикалят магазини.   Не знаем кои е повече - фенове на гастрономическия туризъм или на пазаруването? Въпреки че не пречи да бъде едновременно и едното, и другото. Но ако разбирам гастрономиката, то в пазаруването съм, честно казано - любител, пише блогърката Настася Мокич. Рядко нося повече от 3-4 неща от други страни. Затова събрах материал за тази статия, разговаряйки с истински модни гурута - стилисти Светлана и Надежда, които пътуват много и се занимават с мода професионално.   Южна Корея За да привлека вниманието, ще започна от небанален ракурс. Хората в Корея са фанатици на пазаруването. Те са изградили големи молове, в които можете да ходите с дни, да избирате виртуални изображения и да пиете корейски напитки, които са уникални на вкус. В Сеул трябва да обърнете внимание на дрехи от азиатски дизайнери и артикули от корейски производства. В Корея те са чувствителни към собственото си производство и се опитват да го развиват. Ярки, понякога киселинни цветове, авангардни модели, любов към огромните размери: корейските дрехи са подходящи за тези, които предпочитат младежки и екстравагантен стил. Но не си струва да харчите време и пари за световни марки в Корея - тук те са многократно по-скъпи, отколкото в Европа.   Китай Отмина времето, когато „китайцско“ беше обида за стоката. Производството на много големи марки дрехи и технологии се намира в Китай и пазаруването тук е изгодно. Моля, обърнете внимание, че варирането в цената и качеството е голямо. Има много евтини неща, от кривите шевове на които стърчат нишки. И има по-скъпи, качествени и в същото време по-евтини, отколкото в други страни. В Китай има много градове, подходящи за пазаруване. Но ако отделим един, нека е Хонконг.       Италия Италия е изкушаваща от всички страни: Средиземно и Адриатическо море, неаполитанска пица с хрупкава коричка, вина от стария свят, Венеция, Флоренция, музеи, архитектура и висша мода! Ако погледнете Prada, Dolce & Gabbana и Versace и други марки, които галят ушите, тогава трябва да летите до Милано. Италия е винаги един месец преди модния сезон! Разбира се, оригиналите на луксозното облекло ще бъдат скъпи. В търговските обекти могат да се намерят по-евтино, а в магазините - марките са по-прости. Но е толкова хубаво да купувате дрехи, обувки и аксесоари от известна марка от най-новата колекция. Освен това ще бъдете 100% сигурни в автентичността на марката.   Испания Страната на любовта - Испания ( в моя статия пиша: „Влюби се в живота по испански“) е не по-малко привлекателна от съседката си. Но испанското пазаруване е по-демократично. За феновете на Zara, Massimo Dutti, Bershka, Pull and Bear - перфектно. Добро качество, нови колекции, търговски обекти с много ниски цени и въздухът на Мадрид, наситен с креативност. Обърнете внимание на бельото и испанските жени на възраст в модните квартали - как те знаят как да се представят, как знаят как да носят годините си! Имайте предвид, че в сиестата, от 13 до 16, магазините и много кафенета са затворени.   Обединени арабски емирства Дубай е известен с огромните си молове, той е безмитна зона. Но цените на добрите дрехи и добре познатите марки не са ниски. Но през периода на зимните отстъпки през януари и февруари, можете да се обличате във всички модни марки с 50-70% отстъпка. Облекло, обувки, аксесоари, козметика. Бонус е дружелюбният Персийски залив, не толкова прегрял, колкото въздухът през лятото, и вкусната кухня в Близкия Изток.", "date": "2019.12.05", "title": "5 държави, в които си струва да пазарувате дрехи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403008-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Препоръчително е да съберете смелост и да направите предложение на избраника. Мечтите трябва да се реализират. Съществува опасност от недоразумения при общуването с колеги, така че не ги критикувайте за грешки. Има шанс да получите пари, при това от неочакван източник. Полезна ще се окаже кореспонденцията по електронната поща. Прозрения и победи ви очакват в интелектуалната област. Но да разчитате само на стари знания и опит е безсмислено. Бъдете внимателни на пътя, дори ако сте опитни шофьори. Съществува риск от настинки и простуда. Пийте повече витамини и течности и не стойте на вън повече от два часа. Смело ще си пробивате път, към щастливото бъдеще. Всичко ще се получи, ако вземете под внимание миналите грешки и пропуски. Само не се опитвайте да сравнявате това, което се е случило веднъж, заради собствената ви глупост. Ако искате да получите подаръци от съдбата, тогава бъдете щедри и снизходителни. Особено във взаимоотношенията с близките.   Очакват ви нови и ярки хоризонти. Уви, в кариерата и бизнесът, нещата ще зациклят, но има шанс да се запознаете с интересни хора. Точно те ще ви дадат идеи, което ще позволи да се реализирате творчески. В сферата на любовта, ще искате емоции! И нищо няма да попречи да организирате нещо романтично, най-важното е да не забравяте за предпазливостта. Пътуванията, е по-добре да отмените. Днес ще се почувствате, като във вълшебна приказка. Ще има изненади, грандиозни подаръци и нови срещи. Само не си позволявайте да сте мързеливи, особено в разгара на ярките събития. Притежавате много добри познания, но постоянно трябва да подобрявате уменията си. Възможно е подписване на изгоден договор и бизнес пътуване. Възможен е истински пробив в онези дела, които някога са изглеждали призрачни и глупави. Сега всичко ще е различно-израснали сте духовно и уважават вашите таланти. Не търсете повод за кавга, дори ако любимият започне да критикува вашите достойнства. Бъдете благородни и смели, а към здравето се отнасяйте със специално внимание. Днес е препоръчително да се отпусне и забавлявате с приятели. Ако отдавна планирате вечеря в ресторант, отидете, не пестете пари и се поглезете с нещо вкусно. Не отлагайте нищо за утре, за да не съжалявате за изгубените възможности. Интелектуалната дейност може да се позабави, заради физическото натоварване. Опитайте се, да спазвате мяра във всичко. Днес ще се хвърляте от една крайност в друга, ако не се държите мъдро. Трудно е да се справите с емоциите? Тогава, прочетете нещо полезно или посетете културно събитие. Насочвайки мислите и енергията си в правилната посока, ще се изпълните със знания. Атака на алчност, може да ви връхлети в момент, когато приятел поиска да върнете стар дълг . Е, това се очакваше.   Чаша силно кафе е това, от което ще се нуждаете сутринта. И мозъкът ще започне да работи в правилната посока и енергията ще се увеличи. Опитайте се да спазвате диета, за да предотвратите проблеми със стомахът. Ако искате да се похвалите пред приятелите с прекрасна фигура, не преяждайте вечерта. Отличен ден за вземане на важни решения във финансовата сфера. Днес повече, ще имитирате че работите, отколкото да се трудите реално. И какъв ще е резултатът? Вие напълно ще се провалите, а колегите могат да получат парична награда. Не се опитвайте да прехвърляте върху раменете на другите, бремето на тревогите и неприятностите. Дори ако това са вашите близки, които винаги са щастливи да помогнат. Вечерта е идеална за пазаруване и пътуване, както и за срещи с приятели. Днес вашите стремежи ще бъдат много, но на практика ще бъде трудно да приложите съществуващите знания. Някакъв порочен кръг, който носи постоянни разочарования. На любовния фронт се очакват победи, ако първи се приближите към човека, който харесвате. Опитайте се да спортувате и забавлявате, за да избягате за малко от проблемите. През целия ден ще анализирате своите проблеми, беди и дори радостни моменти. Защо такова натоварване? Спрете да се съмнявате в талантите си, след това всичко ще бъде наред. Сериозен разговор с любимия човек, е по-добре да отложите за друг ден. Сега не е време за кавги, а и здравето ви не е на висота.", "date": "2019.12.05", "title": "Дневен хороскоп 5 декември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403004-%D0%B4%D0%B2%D0%B0-%D0%BF%D1%80%D0%B8%D0%B7%D0%BD%D0%B0%D0%BA%D0%B0-%D0%BD%D0%B0-%D0%BB%D0%B8%D1%86%D0%B5%D1%82%D0%BE-%D0%B8%D0%B7%D0%B4%D0%B0%D0%B2%D0%B0%D1%82-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%85%D0%BE%D1%80%D0%B0-%D0%B2%D0%B5%D0%B4%D0%BD%D0%B0%D0%B3%D0%B0", "text": "Шотландски учени от Университета в Глазгоу откриха, че като се гледа лицето на човек, може да определи неговия социален статус. Това съобщи информационното издание INC. Наличието на финансово благополучие на човек се „разгадава\" от устата и очите. В експеримента, проведен от изследователи, участват 160 души с различен статут и условия на живот. На субектите бяха показани черно-бели фотографии на хора с годишен доход от 150 000 и 35 000 долара. По лицата на тези хора нямало следи (татуировки, пиърсинги и др.), които да издадат социалния им статус. Заможните хора били идентифицирани в 68% от случаите. Учените вярват, че богатите хора имат очи, които излъчват радост и увереност, и усмивка на лицата си. Ако човек има ниски доходи, тогава лицето му изглежда по-строго. Заслужава си да се отбележи, че за техните заключения за всеки участник в експеримента отнема само половин секунда. Това предполага, че човешкият мозък е в състояние да обработва информация и да прави определени изводи. Този експеримент показва определена връзка между лицето на човека и неговото финансово състояние. Някои изследователи обаче се интересуваха и от контингента, просперитета на който не може да се определи правилно от снимката. Може да са необходими допълнителни изследвания.", "date": "2019.12.05", "title": "Два признака на лицето издават богатите хора веднага"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403005-%D0%BD%D0%B5%D0%BB%D0%B8%D0%BD%D0%B0-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4", "text": "Нелина е знаково име в попфолк жанра, а от няколко години жъне големи успехи и с фолклорните си изпълнения. Сочена е за една от най-гласовитите родни певици. Това признание е получила и от свои колеги, които се прекланят през таланта й. Дълго години Нелина се изявява като артист-изпълнител в \"Пайнер\", но преди няколко месеца се разбра, че е напуснала димитровградската фирма и ще се продуцира сама. Наш репортер потърси известната певица, за да научи какво се случва около нея и на какво се дължат тези промени в кариерата й. - След раздялата с \"Пайнер\" по-любопитните фенове се чудят дали има някаква по-пикантна история, драма между теб и Митко Димитров... -(Смее се) Какво пикантна история?! Не се сещам за такава. Най-пикантното е, че вече сме колеги-продуценти. - Кои са предимствата и кои недостатъците на това да си самопроцудиращ се изпълнител? - Оо,още е рано да давам компетентно мнение, тъй като едва сега стъпвам на това поприще. Най-хубавото е, че мога да взимам сама решения кога, какво, с кого да правя. Налага се обаче да извършвам дейности, които досега са били дело много други хора. Предимствата са, че мога да контролирам всичко, контактувам директно с хората и така всичко става по-лесно и бързо.     - През годините се наложи както в попфолк жанра, така и във фолклора. Къде се чувстваш по-уверена? - Аз обичам различните стилове музика и харесвам жанровото разнообразие. Искам песента да ми въздейства - да ме разплаче, да ме накара да танцувам или припявам, защото изкуството трябва да вълнува. Когато изляза на сцената искам да усетя какво ще въздейства на тези хора, за да станем едно в емоцията! Ето тогава съм щастлива! Чувствам се най-добре с песни, които ми пасват на гласа и темперамента, песни ,които радват едновременно мен и публиката като „Караджа дума Русанки“,“Бях пил вино и ракия“,“Мило ми е ,мамо“,“Дядовите добреви“,“Гледай ма гледай“,“Како Николинке“,“Пуйченца“,“На сърце ми лежи“,“Има ли господ“, „Алени звезди“,“ Куковица“,“От щастието най-боли“,“Живея за теб“,“Лято ,слънце,море“,“Добре,че вали“,“Лед и огън“,“Най-добрият“, “Най-щастлива“, “Пей,сърце“ и др. - Как ще коментираш това завръщане към народната музика и преоткриването й от много млади хора? - Какво по-хубаво от това да видиш малко дете в носия да пее или танцува фолклор?! Цял свят се прекланя пред него! Нека и децата ни да се гордеят с род и родина! Когато дойдох да пея в София,бях в културен шок, защото не се слушаше народна музика освен македонската, а на мен това ми беше силата. Докато посвиквах с това, музикалните вкусове се промениха. Хората започнаха да се завръщат към родния фолклор и днес половината или по-голямата част от участията ми преминава в дълги хора. Имах трудни периоди, в които публиката каза тежката си дума и предпочете фолклорните ми песни. Благодарна съм и съм горда за това! Голяма чест за мен е признанието на публиката! А в чужбина по време на концертите се чувствам като истински посланик на културата на страната ни!                          - Без компромиси не може, дори в семейството е така. Но когато работиш с професионалисти,трябва да им се довериш и да преглътнеш себе се понякога. Връщали са ми текстове и песни, които съм харесвала, но на мен не са ми налагали да изпея такива. Смятам ,че музиката трябва да мине през сърцето, за да е истинска и да ти повярват хората. Изкуството трябва да вълнува и облагородява хората.    - Успя ли да създадеш приятелства сред колегите? - Оо,повечето колеги са много готини и в годините, когато работехме всяка вечер на едно място, изградихме добри приятелства! Годините си минават, а те си остават същите. Това лято си дойде Мая от Америка и сякаш нищо не се беше променило! Мога да кажа, че Нончо Воденичаров беше истински приятел, такива са ми Тони Дачева, Ивайло Гюров, Юнона. -  През 90-те ли беше по-трудно да се наложи един изпълнител на музикалната сцена, или пък сега усещаш времето за по-рисково в тази насока? - През 90-те ставахме хит за една нощ без да сме го искали.Никога не съм имала за цел да стана певица, просто обичах да пея и ми доставяше удоволствие. Пеехме си по заведенията, запишем някоя песен и след няколко дни я чуваш да звучи отвсякъде. Нямаше формула, хората запяваха песента и я въртяха до безкрай! Честито, ти вече си звезда! Тук е мястото да благодаря на всички автори, създали големите ни хитове. Бяхме една шепа изпълнители и всеки със собствен стил. По-трудно се оказа да се задържиш там горе. Сега пазарът е различен. Можеш да избухнеш за една нощ в нета и си готов,но става с агресивна провокация ,много скъпи клипове, а не с пеене. Липсват ми мелодичните песни със ярки човешки текстове.Днес можеш да станеш известен и от ТВ –формат,а после какво?!Не ми е ясно.     - (Бурен смях) Да, член съм на ловна дружинка на приятели, на които съм пяла много пъти, но на лов не съм ходила! Като ученичка бях в отбора по спортна стрелба, а сега...съм истински ценител на дивечовите кулинарни шедьоври,придружени с подобаваща веселба! Ловджиите са изключителни табиатлии,патриоти и умеят да се веселят, голяма работа са! При един такъв купон от дума на дума се зароди идеята да направя песен за тях! Автор на песента е Станчо Стоилов, който на драго сърце ми я даде и одобри моето изпълнение. За жалост се спомина преди да излезе клипа.Светла му памет! Още на следващия ден след като излезе „Тръгнали старци“ ми я поръчаха да я изпея. Песента е много весела и обичана и за мен е удоволствие да зарадвам моята публика с нещо ново и различно - граовска песен в моя репертоар. - Къде ще бъдеш на Коледа и Нова година?     - Тази година ще пея в Кипър, Никозия на Коледа.Това ще е първото ми гостуване там,затова го очаквам с особено вълнение. А Нова година ще посрещна в Пловдив с гостите на х-л.Чиирите", "date": "2019.12.05", "title": "Нелина с уникална изповед"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403006-%D0%B5%D0%B7%D0%B5%D1%80%D0%BE-%D0%B8%D0%B7%D1%87%D0%B5%D0%B7%D0%BD%D0%B0-%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%87%D0%B0%D1%81%D0%B0", "text": "Изследователите в реално време наблюдават как това езеро на повърхността на гъстия лед на Гренландия се е изпразнило през дълбоки пукнатини в продължение на няколко часа, а явлението се очаква да зачести поради климатичните промени.      Ледения слой на Гренландия може да бъде дебел няколко километра, а през лятото е обичайно повърхността да се стопи и да създаде езеро. Тогава езерото може да открие пукнатини в леда, да се разшири под налягане и да създаде голяма дупка, която се спуска към дъното на широката километри ледена покривка. Но експерти от университета в Кеймбридж наблюдаваха езерото няколко дни след пристигането си и забелязаха, че две трети или близо пет милиона литра са изчезнали от повърхността в рамките на пет часа и са изтекли.      Въздушните изображения на дрон показват голяма тъмносиня елипса, която преминава в по-малък светлосин кръг в дълбините. „Дронът ни помага да направим висококачествени изображения на области, които са опасни за учените\", казва Том Фадил, докторант и пилот на дронове. Учените видяха, че внезапното изпразване на езерото в определени моменти увеличава скоростта на изместване на леда от два до около пет метра на ден. \"Количеството вода от езерото може да се увеличи до ниво, което не знаехме преди\", предупреди Том Хадли.", "date": "2019.12.05", "title": "Езеро изчезна за няколко часа"}
