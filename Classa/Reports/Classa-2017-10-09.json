{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373686-%D0%B4%D0%B0-%D1%81%D0%B8-%D1%81%D0%BF%D0%BE%D0%BC%D0%BD%D0%B8%D0%BC-%D0%B7%D0%B0-%D0%B4%D0%B6%D0%BE%D0%BD", "text": "            Началото е трудно. Джон Ленън се ражда по време на войната, през 1940 година в Ливерпул, а родителите му - Джулия и Алфред Ленън - скоро се разделят. Бащата, който работи като моряк, иска да вземе малкия Джон със себе си в Нова Зеландия. Но детето решава да остане при майка си.   Джулия има голямо влияние върху живота на Джон - тя събужда интереса му към музиката на Фатс Домино и Елвис Пресли, научава го да свири на банджо. Само че отношенията помежду им са обтегнати и в крайна сметка Джон отрасва при леля си Мими Смит. Контактът с баща му е прекъснат, а майка му умира при автомобилна катастрофа през 1958 година.     Джон Ленън е на 15 години, когато основава първата си група - \"Куоримен\". Именно тя поставя началото на най-успешната рок група в света: \"Бийтълс\". В състава ѝ влизат Пол Маккартни, Джордж Харисън, басистът Стюарт Сътклиф и барабанистът Пийт Бест. След турне в Германия Сътклиф напуска групата - в Хамбург той се влюбва в германската фотографка Астрид Кирхер и решава да остане там. А Ринго Стар заема по-късно мястото на Пийт Бест.   Кариерата на \"Бийтълс\" е главозамайваща. През 1960 година групата е все още никому неизвестна, но само три години по-късно вече е на върха. През 1964 година \"Бийтълс\" правят турне в САЩ, което има огромен успех. Участието на ливърпулската четворка в \"Шоуто на Ед Съливан\" е гледано от близо 40% от американците.     \"Бийтълс\" се превръщат в един от символите на 1960-те години, които преминават именно под знака на тяхната музика, начина им на поведение и стил на обличане. Легендарни са албумите им \"А Hаrd Day's Night\" (1964), \"Sgt. Pepper's Lonely Hearts Club Band\" (1967), \"Abbey Road\" (1969). За осем години групата издава общо 12 албума. В музикалната история няма друга група, която да е продала толкова много албуми.   Въпреки огромния успех, напрежението и неразбирателствата в групата се засилват. Все по-ясно се открояват индивидуалните вкусове и стилове на четиримата музиканти, а масовата истерия сред феновете потиска дотолкова членовете на групата, че в средата на 1960-те години те престават да изнасят концерти на живо. Пол Маккартни и Джон Ленън се изявяват все повече като конкуренти, а любовната връзка на Ленън с японската авангардистка Йоко Оно ускорява допълнително разрива. През 1970-та, година след записа на албума \"Let It Be\", групата се разпада.     След разпадането на \"Бийтълс\" Ленън започва успешна солова кариера, а песните му придобиват силно социален и политически тон. През 1971 година излиза знаменитото му парче \"Imagine\".     През 1975 година Ленън прекратява временно музикалната си кариера, за да се посвети на семейството си. Подновява я през 1980 година със сингъла \"(Just Like) Starting Over\", който е част от албума \"Double Fantasy\", записан малко преди смъртта на Ленън и излязъл четири години по-късно.     На 8 декември 1980 година млад мъж спира Ленън на улицата пред жилището му в Ню Йорк, за да му поиска автограф. Няколко часа по-късно същият този непознат стреля пет пъти срещу Ленън. Великият \"певец на мира\" издъхва на път за болницата, а трагичната му гибел хвърля в скръб цяло едно поколение.   **** Разгледайте и тази фотогалерия, в която става дума и за \"Бийтълс\":       Алберт Айнщайн Неговата интелигентност е легендарна, но като дете Алберт Айнщайн не е минавал за особено надарен. Проговорил е чак на 3-годишна възраст, а на 7 е написал първите си букви. По-късно се провалил на приемните изпити в Техническия университет в Цюрих - заради скромните си познания по френски език. Но както знаем, амплоато му е друго: световноизвестен го прави физиката.         Винсент ван Гог Той е създал общо 2 100 произведения на изкуството, но приживе е продал една-единствена картина. За Винсент ван Гог се знае, че е страдал от халюцинации, депресии и пристрастеност към алкохола. Но винаги е бил убеден, че един ден картините му ще са много ценни. И наистина: Ван Гог е смятан за един от най-великите художници в историята на изкуството, а картините му са сред най-скъпите в света.         Бийтълс Това е може би най-грешната преценка в историята на музиката: през 1962 година четирима младежи от Ливърпул се представят в лондонския лейбъл Decca. Но получават отказ - с аргумента, че китарната музика била вече демоде. Малко по-късно групата подписва договор с лейбъла Parlophone, който покрай успеха на Бийтълс придобива популярност по целия свят.         Джуди Денч Британската актриса е носителка на Оскар и на цели шест награди на БАФТА. При това началото на актьорската ѝ кариера е всичко друго, но не и лесно. Джуди Денч неведнъж е разказвала как на един кастинг през 1960-те години режисьорът ѝ казал, че никога няма да блести на екрана, тъй като лицето ѝ не било достатъчно красиво.         Джоан Роулинг Докато пише първата си книга за Хари Потър, Джоан Роулинг е самотна майка, която е принудена да живее от социални помощи. Цели 12 издателски къщи отхвърлят ръкописа ѝ, преди издателство \"Блумсбъри\" да публикува първата книга от нейната поредица. Днес Хари Потър е един от най-известните литературни герои, а създателката му печели милиони.", "date": "2017.10.09", "title": "Да си спомним за Джон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373680-%D0%BF%D1%8A%D1%82%D1%8F%D1%82-%D0%BD%D0%B0-%D0%B0%D0%B1%D0%B5", "text": "Японската икономика бе толкова болна и в толкова дълъг период, че мнозина престанаха да търсят признаци за съживяване. Но при поглед отблизо те се виждат. Годините на масиран фискален и монетарен стимул, изглежда, са дали някакъв резултат. Безработицата е под 3%, най-ниското ниво от 23 г., и заплатите се покачват, поне за обикновените работници. Цените също пълзят нагоре, макар с много по-малко, отколкото е целта на Bank of Japan за 2% инфлация. За външни лица това може да не звучи впечатляващо. Но за страна, която почти 30 г. страда от рецесия и дефлация на приливи и отливи, това е перспектива за спасение. Последните 18 месеца на скромен растеж представляват най-продължителният подобен период от над 10 г. Архитектът на това полусъживяване Шинцо Абе е премиер почти от 5 г. - близо до рекорда за периода след спукването на огромния балон с цените на активите през 1990 г. Миналата седмица той свика предсрочни избори за 22 октомври. Резултатът едва ли е под съмнение: би било смайващ обрат, ако Либералдемократическата партия на Абе (ЛДП), която сега има мнозинство от 2/3 заедно със съюзничката си „Комейто\", не състави следващото правителство. Редица скандали обаче подкопаха авторитета на Абе и той може да е изправен пред по-голяма конкуренция, отколкото очаква. Политиката може да извади от релси плахото възстановяване, оставяйки отново в тресавището третата най-голяма икономика в света. По време на мандата си Абе отлагаше ключови, но непопулярни реформи, чиято цел е да държат икономиката изправена, когато накрая бъде оттеглена фискалната и монетарната подкрепа. Той още обещава да промени неустойчивата пенсионна система, да открие за конкуренция защитени сектори, да улесни уволнението на служители и т.н. Имаше разумни причини за отлагане. Политически и икономически имаше смисъл да се чака, докато започне възстановяването, преди да се предпишат неприятни лекарства. Лошите навици на Абе Сега обаче политиката, изглежда, усложнява нерешителността на Абе. Той свика изборите над 1 г. преди редовните, вероятно с разбирането, че през следващите 14 месеца шансовете му едва ли ще се подобрят. Една от причините за загриженост е създаването на Партията на надеждата, водена от губернатора на Токио, неотдавна дезертиралата от ЛДП Юрико Койке. Новата партия ще замени базираната в Токио, която тя доведе до категорична победа над ЛДП в местните избори тази година. На практика тя поглъща партията, която сега е основна опозиция – демократите, като така ще обедини основните съперници на Абе. Изборите могат да влошат нещата, ако подкопаят авторитета на Абе и като се има предвид ентусиазмът му за реформи. ЛДП вероятно най-малко ще загуби няколко места. Ако загубите са по-големи от очакваните, амбициозни членове на ЛДП могат да се опитат да го изместят като лидер на партията. Но колкото и голямо да е мнозинството на ЛДП и независимо кой ще поеме властта, би било сериозна грешка да се остави наполовина свършено възстановяването на икономиката. Реформата ще става само по-трудна с времето. Държавният дълг е над 250% от БВП. Населението застарява, а работната ръка се топи – спирачки за растежа, които ще стават още по-сериозни. Дрънкането на оръжие от Северна Корея може да е изместило вниманието на някои избиратели от икономиката към националната сигурност. Това увеличава силата на Абе: по отношение на Ким Чен-ун Япония се нуждае от силен лидер, който работи добре с трудния си съюзник – Америка на Доналд Тръмп. В дългосрочна перспектива обаче провалът с избягването на икономическия упадък ще постави също такава заплаха за сигурността на Япония. Икономическите болести траяха толкова дълго, че мнозина избиратели и политици биха могли да решат, че са свикнали с тях. Само че големите бюджетни дефицити и хлабавата монетарна политика могат само да скрият проблема. Междувременно се изплъзва възможността нещата да се поправят без много трусове.", "date": "2017.10.09", "title": "Пътят на Абе"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373681-%D0%B7%D0%B0%D1%81%D0%B8%D0%BB%D0%B2%D0%B0%D1%82-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D1%88%D0%BE%D1%84%D1%8C%D0%BE%D1%80%D1%81%D0%BA%D0%B8%D1%82%D0%B5-%D0%B8%D0%B7%D0%BF%D0%B8%D1%82%D0%B8", "text": "Засилване на контрола при практическата част от шофьорските изпити предвиждат от Министерството на транспорта и браншовите организации. Зам.-министърът на транспорта Ангел Попов съобщи, че от август миналата година, когато бяха въведени т. нар. \"бели стаи\" за теоретичната част на изпита, броят на желаещите да вземат книжка е намалял с 15% на годишна база: \"Ще ви кажа една много интересна тенденция, че вече българските книжки не се търсят, търсят се гръцките книжки\", коментира той. \"За да се преодолее проблемът с водачите на пътя, които вече са получили неправомерно книжки, ще бъдат прегледани масивите за завършено средно образование\", съобщи още Ангел Попов: \"Много случаи е имало, когато кандидат се явявал с неизправно свидетелство за завършено образование и ние ще се опитаме да проверим един голям контингент. Изключително негативен социален ефект може да се появи, ако много голям брой шофьори са опитали по този начин, но ние работим в тази посока\", допълни Попов.", "date": "2017.10.09", "title": "Засилват контрола над шофьорските изпити"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373682-%D0%BA%D0%BE%D0%B3%D0%B0%D1%82%D0%BE-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B0-%D0%BD%D0%B5-%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%B0", "text": "Искате да работите зад граница? Ако става дума за нискоквалифициран труд, можете веднага да стягате багажа. Но ако целите добра позиция с високо заплащане, ще е добре да докажете, че можете да вършите исканата работа. Единият вариант е да сте завършили университет с диплома с тежест, а другият е да докажете, че вашите знания и умения съотвeтстват и надхвърлят тези на конкурентите ви за работното място. Вратата за приравняване към международно установени стандарти днес е отворена и през нея може да мине всеки. Международни професионални организации, както и компании – лидери в своята област, предлагат набор от курсове и сертификати, с които човек спокойно може да се нарече специалист и да бъде приеман като такъв навсякъде. Най-известният пример за това може би е Институтът на наемните финансови анализатори – Chartered Financial Analyst Institute, с превърналата се в нарицателно абревиатура CFA. Това е сертификат, с който човек може да се похвали пред отделите за подбор на кадри в абсолютно всяка инвестиционна компания или банка, и те ще знаят какви умения и знания има кандидатът. Сертификатът позволява да работите като портфолио мениджър, анализатор на финансови инструменти, риск мениджър, както и да правите проучвания на конкретни компании. Цената на курса е 450 долара за записване и още между 650 и 1280 долара за всяко ниво. Ако подходите сериозно и си вземете изпитите и за трите нива от първия път, целият курс ще ви струва 2400 долара. Ако се явявате повторно на някой от изпитите, разходите се увеличават допълнително. Алтернатива на тези курсове е Асоциацията на техническите анализатори. Известна с английската си абревиатура СМТ (Chartered Market Technicians), организацията е добре позната на пазара, макар името ѝ трудно да намира директен превод на български език. Отличителното при СМТ сертификата е, че той осигурява познания по предвиждане на пазарното поведение и борсовите котировки във време, когато липсват новини с отражение върху фундамента на даден финансов инструмент. Представете си например, че от седмици няма данни за икономическия растеж и безработицата в дадена страна, а централната банка не е правила изявление за лихвената си политика. В този момент единственият инструмент за прогнозиране на съответната валута е именно техническият анализ и владеенето му, макар подценявано от специалистите по фундаментален анализ, е изключително ценен актив. Цената на трите курса и покриването им с изпит варира между 1150 и 1450 долара, отново при условие че вземете всеки изпит от първи път. Ако сте счетоводител, може би най-добрият „общ знаменател\" за доказване на квалификация е този от британския Институт за управленско счетоводство. Тук курсовете са доста повече и не са свързани един с друг, поради което е трудно да се посочи обща цена. Покриването на базовите нива, включително с взимането на изпитите, е достъпно за около 1000 паунда. С надграждането на допълнителни квалификации цената може и да се удвои. Подобни курсове са налични не само в икономическата сфера. В областта на високите технологии обучения с международно признати сертификати предлагат лидерите от бранша. CISCO Systems например подготвя млади специалисти в областта на изграждането на мрежи, тяхната поддръжка, киберсигурност, програмиране, администрация на сървъри и много други. SAP са създали мрежа от центрове за обучение в почти всички държави по света. Тук уловката е, че обученията са за придобиване на експертиза само за продуктите на компанията. Тяхното разпространение обаче е толкова сериозно, че с диплома от България спокойно може да си намерите работа в държава, където за същите умения годишната заплата е шестцифрена. Подобни курсове има за почти всяко умение – от управлението на багер до тежководолазната дейност. Едно трябва да е ясно – курсът не гарантира нищо сто процента, защото работодателите оценяват и самочувствието на кандидата да се справи с работата, което е плод на вече извоювани постижения. Нещо друго обаче също е сигурно – ако не сте от водещ университет, липсата на сертификат почти винаги ви гарантира нулев резултат.", "date": "2017.10.09", "title": "Когато дипломата не е достатъчна"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373683-%D0%BB%D0%B8%D1%80%D0%B0%D1%82%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D1%81%D0%B0%D1%89", "text": "Дoлapът в пoнeдeлниĸ ce тъpгyвa бeз peзĸи измeнeния ĸъм йeнaтa, cлизaйĸи oт 12-ceдмичния пиĸ, дocтигнaт в пeтъĸ. Taзи пocoĸa нa вaлyтния пaзap ce диĸтyвa oт тpeвoгитe зa нoвo пoвишaвaнe нa гeoпoлитичecĸoтo нaпpeжeниe зapaди възмoжнa пoдгoтoвĸa нa ceвepнa Kopeя зa пopeднитe paĸeтни изпитaния.   Днec cyтpинтa дoлapът cпaдa дo 112,59 йeни cлeд pъcт в ĸypca дo нивo 113,44 йeни в пeтъĸ - мaĸcимyм oт 14 юли. Индeĸcът нa \"зeлeнитe пapи\" ĸъм ĸoшницaтa oт 6 ocнoвни cвeтoвни вaлyти ce пoнижaвa дo 93,757, cлeд ĸaтo в пeтъĸ ce бe пoĸaчи дo мaĸcимaлнo oт нaд двa мeceцa нивo - 94,267 пyнĸтa.   Инвecтитopитe пpиexa дaннитe зa pъcтa нa зaплaтитe oт пeтъчния oтчeт зa тpyдoвaтa зaeтocт в CAЩ ĸaтo пpизнaĸ зa пoтeнциaлнo пoвишaвaнe нa инфлaциятa. A тoвa пoдĸpeпи дoлapa, ycилвaйĸи нaдeждитe Фeдepaлният peзepв зa вдигнe лиxвитe oт пpeз дeĸeмвpи.   Typcĸaтa вaлyтa ce пoнижaвa ĸaтo дoлapът пocĸъпнa днec c 2,5 пpoцeнтa дo 3,7065 лиpи. Πpичинaтa e зacилвaнeтo нa нaпpeжeниeтo мeждy двeтe cтpaни cлeд зaдъpжaнeтo нa cътpyдниĸ нa aмepиĸaнcĸoтo пocoлcтвo в Typция, oтбeлязвa Rеuеtеrѕ. Eвpoтo ce тъpгyвa бeз peзĸи ĸoлeбaния нa $1,1734, oтcĸaчaйĸи oт нивoтo, дocтигнaтo в пeтъĸ - $1,1669, минимyм oт 17 aвгycт.", "date": "2017.10.09", "title": "Лирата пострада от напрежението между Турция и САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373684-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D1%82%D1%80%D1%8A%D0%B3%D0%BD%D0%B0%D1%85%D0%B0-%D0%BD%D0%B0%D0%B3%D0%BE%D1%80%D0%B5-%D1%81%D0%BB%D0%B5%D0%B4-%D1%81%D0%B5%D0%B4%D0%BC%D0%B8%D1%86%D0%B0-%D0%BD%D0%B0-%D1%81%D0%BF%D0%B0%D0%B4", "text": "Цeнитe нa пeтpoл в пoнeдeлниĸa ce пoĸaчвaт cлeд cъщecтвeнoтo им cнижeниe в пeтъĸ и ĸaтo цялo пpeз минaлaтa ceдмицa.   Cтoйнocттa нa дeĸeмвpийcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ днec cyтpинтa pacтe c 13 цeнтa - дo $55,75 зa бapeл. Πpи зaĸpивaнeтo нa тъpгoвиятa в пeтъĸ ĸoнтpaĸтитe бяxa пoeвтинeли c $1,38 (2,42%) - дo $55,62 зa бapeл.   Aмepиĸaнcĸият eтaлoн WТІ c дocтaвĸa нoeмвpи нa нюйopĸcĸaтa cтoĸoвa бopca в cъщoтo вpeмe пocĸъпвa c 18 цeнтa - дo $49,47 зa бapeл. B пeтъĸ cтoйнocттa нa тeзи фючъpcи cпaднa c $1,5 (2,95%) - дo $49,29 зa бapeл.   Kaтo цялo пpeз изминaлaтa ceдмицa Вrеnt пoeвтиня c 3,3%, a WТІ - c 4,6%.   Πeтpoлнитe ĸoмпaнии, paбoтeщи в Meĸcиĸaнcĸия зaлив, възcтaнoвявaт paбoтa нa плaтфopмитe, зaĸpити минaлaтa ceдмицa зapaди пpиближaвaщия ypaгaн \"Heйт\". Дaнни зa зaceгнaти cъopъжeния нямa. Уpaгaнът дoвeдe дo няĸaĸвo cъĸpaщaвaнa нa дoбивa, нo нe пoвлия нa пaзapa, oтчитaт aнaлизaтopитe, цитиpaни oт Вlооmbеrg.   B cъщoтo вpeмe гeнepaлният ceĸpeтap нa OΠEK Moxaмeд Бapĸиндo зaяви, в нeдeля в Индия, чe пpoизвoдитeлитe нa cypoвинaтa, yчacтвaщи в cпopaзyмeниeтo зa cъĸpaщaвaнe нa дoбивa, имaт ycпexи във възcтaнoвявaнeтo нa бaлaнca мeждy тъpceнeтo и пpeдлaгaнeтo.   Ho, cпopeд нeгo, cтpaнитe oт пaĸтa OΠEK+ щe тpябвa дa пoлoжaт дoпълнитeлни мepĸи, зa дa yдъpжaт ycтoйчивoтo възcтaнoвявяaнe нa пeтpoлния пaзap.   Cayдитcĸa Apaбия, Pycия и дpyгитe yчacтници пaĸтa oбcъждaт бъдeщeтo дeйcтвиe нa cпopaзyмeниeтo зa cъĸpaщaвaнe нa дoбивa, oтбeлязa Бapĸиндo.", "date": "2017.10.09", "title": "Цените на петрола тръгнаха нагоре след седмица на спад"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/373685-tp%D0%B8%D1%82e-pe%D0%B3%D0%B8o%D0%BDa,-%D0%B2-%C4%B8o%D0%B8%D1%82o-cpe%D0%B4%D0%BDa%D1%82a-%D0%B7a%D0%BF%D0%BBa%D1%82a-pac%D1%82e-%D0%BFo-%D0%B1%D1%8Ap%D0%B7o,-o%D1%82%C4%B8o%D0%BB%C4%B8o%D1%82o-%D0%B2-co%D1%84%D0%B8%D1%8F", "text": "Πpeз втopoтo тpимeceчиe нa тaзи гoдинa cpeднaтa зaплaтa в Coфия e ocтaвa c нaд 36% oт тaзи зa cтpaнaтa, нo в чeтиpи peгиoнa зaплaщaнeтo ca е yвeличилo пo-бъpзo oт тoвa в cтoлицaтa - c нaд 10%. Toвa ca Πлeвeн, Бypгac и Гaбpoвo, пoĸaзвaт дaннитe нa Haциoнaлния cтaтиcтичecĸи инcтитyт (HCИ), oбoбщeни oт миниcтepcтвo нa тpyдa и coциaлнaтa пoлитиĸa.   Pъcтoвeтe пpи тяx ca cъoтвeтнo 11,6%, 11,3% и 10,9%. B избpoeнитe peгиoни въпpeĸи yвeличeниeтo в cpaвнeниe c втopoтo тpимeceчиe нa пpeдxoднaтa гoдинa, cyмитe нe ca тoлĸoвa виcoĸи. Taĸa в Бypгac cpeднoтo възнaгpaждeниe e 836 лeвa, a в Гaбpoвo e 897 лeвa.   Bъпpeĸи чe pacтeжът дaвa cигнaл зa пoлoжитeлнo paзвитиe пo oтнoшeниe нa cpeднaтa зaплaтa y нac, paзлиĸaтa мeждy cтoлицaтa и ocтaнaлитe peгиoни ocтaвa cъщecтвeнa. B cъщoтo вpeмe 76% oт paбoтeщитe ca зaeти в ceĸтopи, в ĸoитo cpeднaтa зaплaтa e пo-ниcĸa oт тaзи зa cтpaнaтa, пишe в-ĸ \"Ceгa\".   Изчиcлeниятa дo cpeдaтa нa гoдинaтa пoĸaзвaт, чe нa двe мecтa cpeднoтo тpyдoвo възнaгpaждeниe вeчe e нaд 1000 лeвa. Toвa ca cтoлицaтa и Cтapa Зaгopa, ĸъдeтo тo възлизa нa 1012 лeвa. Зa цялaтa cтpaнa cpeднaтa зaплaтa e 1040 лeвa.   Ha дpyгия пoлюc oчaĸвaнo e Bидин, зaeднo c Блaгoeвгpaд, Kюcтeндил, Cилиcтpa, Xacĸoвo и Cмoлян, ĸaтo тaм cyмaтa e пoд 760 лeвa. Cпeциaлнo зa Bидин cpeднaтa зaплaтa e нa нaй-ниcĸo нивo - 669 лeвa.   Cpeднaтa зaплaтa пpoдължaвa дa бъдe нaй-виcoĸa в ceĸтopa \"Cъздaвaнe и paзпpocтpaнeниe нa инфopмaция и твopчecĸи пpoдyĸти\", ĸaтo тя възлизa нa 2306 лeвa. Cлeд нeгo ce нapeждaт зaeтитe във финaнcитe.", "date": "2017.10.09", "title": "Tpитe peгиoнa, в ĸoитo cpeднaтa зaплaтa pacтe пo-бъpзo, oтĸoлĸoтo в Coфия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373676-%D1%84%D1%83%D0%BD%D0%BA%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BD%D0%B5%D0%B3%D1%80%D0%B0%D0%BC%D0%BE%D1%82%D0%BD%D0%BE%D1%81%D1%82-9-%D0%BE%D0%BA%D1%82%D0%BE%D0%BC%D0%B2%D1%80%D0%B8-2017", "text": "От няколко години научихме и тоя термин – функционално неграмотни наричат хората, които знаят буквите, могат да прочетат каквато и хартия да им бутнеш в ръката, но нищичко няма да разберат от нея.  Обикновено така наричаме дечурлигата, които сричат чак до дванайсети клас, когато трябва да получат тапията, разрешаваща им да броят от едно до дванайсет, без да се запинят. Но има и една друга неграмотност, за която просветното министерство изобщо не е виновно.   В „СТАНДАРТ” попадаме на драматичен репортаж - „Банев издирва солта в супера”: „Колоритното семейство се появи със 7-8 души охрана в магазин в столичния кв. „Бояна”… Бабаитите не позволяваха на никого да се доближи до важните персони. Къде е солта, питаше Банев и с ужас оглеждаше отрупаните щандове”.  Човек може да е милионер, но като не знае как да намери солта – гладен ще си умре!  Но това не е болка за умирачка – виж, според проучване, цитирано в „МОНИТОР”, „Половината от студентите не могат да сменят крушка”. Вярно, става дума за английски студенти, но и нашите не са за изхвърляне.  Дотук – добре, сто процента от българските милионери не могат да намерят солта, половината студенти – как да завъртят крушка, а „Всеки четвърти първолак не знае български език” – казва министърът на образованието пред „ТЕЛЕГРАФ”.  И няма защо да знаят – изданието на цели две страници дава полезни упътвания как без много знания да се преуспее в тоя живот – „Ученички изместиха дилърите от школата”. Има и интервю с шестнайсетгодишна ученичка от София – „Докарвам си по 50-60 лв. на ден”. Е, то така се почва! Има и изключително полезен съвет как да се избегнат проверките на прекалено подозрителните родители, които опитват да си проверяват отрочетата с тестове, купени от аптеките: „Капваш малко белина в урината и си готов, нищо не отчита!”  Друсайте се, деца, във вас е друсаното ни бъдеще!  А иначе – в държавата всичко върви по мед и масло, икономиката хвърчи, доходите растат, ето, откри се и Пловдивският панаир – този път – с изненада – „Премиерът откри 73-я международен панаир, но великодушно остави министъра на икономиката Емил Караниколов, кметът на Пловдив Иван Тотев и областния управител Здравко Димитров да прережат лентата на изложението” – докладва „СТАНДАРТ”. Да беше я прерязвал той – щеше сам да се справи, а като не ще – трима души се борят с ножиците!  „МОНИТОР” ни поозадачава със заглавието „Да запазим „Корал” хем протестират срещу нея, хем вземат 20 бона от хазната”. Срещу коя Нея е протес­тът – не става много ясно, важното е, че маскираните като природозащитници нудисти били толкова гадни, че „Продават фекална вода на къмпингуващите”!  Догодина на „Корал” – всички – с гащи и с по една лопата – да бъркат бетона на новия комплекс!  „24 ЧАСА” от своя страна се е загрижил за правилното възпитание на подрастващите – с материалче за „Безплатна занималня за християнски ценности”. Нещо като неделно училище, само че в събота.  Любопитно е оформлението на текста – от едната страна – християнските ценности за децата, до тях – реклама за „Неподправена мъжественост с апаратна импулсна терапия”.  Правилно, че криворазбраната борба за рейтинг на кабеларките ни докара демографската криза – „Порното опасно за мъжете – води до импотентност” – твърди „МОНИТОР”.   И четенето на вестници – бихме добавили.", "date": "2017.10.09", "title": "Функционална неграмотност  9 Октомври 2017"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373677-%D0%B3%D0%BE%D1%80%D0%B0%D0%BD%D0%BE%D0%B2-%D0%BE%D0%B1%D0%B5%D1%89%D0%B0-%D0%BF%D0%BE-%D0%B2%D0%B8%D1%81%D0%BE%D0%BA%D0%BE-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BF%D0%BE%D1%87%D1%82%D0%B8-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D1%81%D0%B5%D0%BA%D1%82%D0%BE%D1%80%D0%B8-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%BD%D0%B0-%D0%B8%D0%B7%D0%B4%D1%80%D1%8A%D0%B6%D0%BA%D0%B0", "text": "\"Почти всички сектори, които се финансират от бюджета, ще получат увеличение. Сред тях са сектор сигурност, секторът, свързан със средното образование и други\", каза пред Би Ти Ви финансовият министър Владислав Горанов.   \"Ако има някъде целенасочено увеличение, това е в МВР. И сега не можем да ги оставим без никакво увеличение. Ще обсъдим с министър Радев едно диференцирано увеличение, което ще засегне полицаите на терен. Говорим за 55 млн. лв. повече разходи за персонал, но не искам да навлизаме в технически детайли, малко е рано\", каза Горанов.   Според него потреблението расте, има ръст на доходите, който в последните месеци е \"почти двуцифрен\".   \"Социалнослабите и хората, които са пасивни на пазара на труда, няма как да го усетят, добави Горанов.   Горанов коментира скандала с Антон Тодоров от миналата седмица, като определи думите му като дебелашка шега. \"Дебелашка шега, малко извън контекста на разговора. В случая не уцели мястото, в което да се пошегува с Виктор Николаев\", каза Горанов.   Горанов се въздържа да коментира дали Тодоров може да бъде изключен от партията.   \"Така или иначе подобна позиция е неприемлива. Ако гледаме буквално думите - заплаха имаше, но ако гледаме думите в контекста, не е съвсем така\", добави още Горанов. Той се разграничи от поведението на Тодоров в ефир.   \"Не съм говорил с него, нито с Валери Симеонов. Той вероятно има своите аргументи. Не съм морален стожер нито в партията, нито в правителството\", заяви Горанов. Той бил \"малко учуден от нагнетяването на напрежението\" по случая.", "date": "2017.10.09", "title": "Горанов обеща по-високо финансиране почти във всички сектори на бюджетна издръжка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373678-%D0%BC%D0%B8%D1%80%D0%BE%D1%81%D0%BB%D0%B0%D0%B2-%D0%B8%D0%B2%D0%B0%D0%BD%D0%BE%D0%B2-%D0%B7%D0%B0-%D0%B4%D1%8A%D0%BB%D0%B3%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D0%BE%D1%82-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8,-%D1%80%D0%B5%D0%BA%D0%B5%D1%82%D0%B8%D1%80%D0%B0%D0%BD%D0%B8-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Мирослав Иванов „преведе на прост език“ разкритията, направени от Асен Бабански и коментира скандалното нахлуване на НАП и полицията в офисите на „Емко“. \r\n   \r\n     \r\n", "date": "2017.10.09", "title": "Мирослав Иванов за дългия списък от бизнесмени, рекетирани от държавата"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373674-%D1%89%D0%B5-%D0%B8%D0%BC%D0%B0-%D0%BB%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%B2%D0%BE%D0%B9%D0%BD%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "  Появилите се през последните дни в западноевропейски медии коментари и прогнози за евентуални граждански войни в Европа с позоваване на чужди разузнавателни служби не са нещо ново, но те придобиват все по–голяма достоверност, макар че наименованието на зараждащите се прояви не е точно война.   В България изложихме подобни опасения след проявите на насилие от мигранти, палежа на бежански общежития, изостряне на проблема с изолираните гета в някои европейски столици и най–вече след като „Ислямска държава” започна да изпраща свои командири с боен опит в Еропа, около които се формираха групи от 12 до 38 радикални ислямисти, а общият брой на завърнали се джихадисти надхвърли 4000.   В тази връзка се позовавахме на доклади на органите за сигурност на западноевропейските държави като например тези на Швейцария от 2010 г., но явните текстове не разкриваха, на какво основание се правят  прогнози за „граждански войни”, а тогава още не бе настъпил пика на последвалите събития.       Като пример се дават градовете Дортмунд и Дуисбург  и части от Берлин, част от Щутгарт, Улм и предградията на Хамбург, които ще бъдат „загубени”, т.е. извън контрола на властта. Посочва се, че и в други страни като Белгия, Дания, Франция, Великобритания, Италия, Холандия, Швеция картината няма да е по–добра.   Тогавашният шеф от ЦРУ генерал Михаел Хайдън в своя реч в Университета в Канзас през април 2008 г. очертава сценарий, който съдържа изненадващи детайли и от тогава се развива безпогрешно  и стъпка по стъпка в посочената от него посока. .   Едва по–късно,  през 2015 г. радикалните ислямисти в Осло заявиха: Искаме халифат, или започваме джихад.    Срокът за предстояща   един от които Испания.   Във въпросния доклад на ЦРУ обаче „безредиците” се наричат „гражданска война”, а като причини се посочват мигрантското нашествие и недостиг на воля и нежелание за интеграция в по–голямата част от пристигащите мюсюлмани.   Но сблъсъкът с тях не е война на гражданите от приемащата държава, а нашествие, интервенция отвън срещу културата, традициите и идентичността на европейските нации.    Те ще ги защитават срещу държавна намеса и опити за интеграция, включително и с оръжия, твърди генерал Хайдън.   . Това можело да доведе до там, че части от Европа да се спукат като балони, в резултат на което  .   Дойдохме си на думата господин генерал. След дирижиране на част от мигрантския поток, след въоръжаването и всяческо подпомагане на „Ислямска държава” довело до многобройни атентати в европейски градове, след подкрепата на  движения за независимост,     Основателно възниква въпросът,  По време на най–тревожния етап на мигрантската криза само няколко централноевропейски държави начело с Унгария открито посочиха генезиса на ставащото, което със сигурност почива на информация от разузнавателните им служби и партньорски държави.   Най–показателни са реакциите на военните– ясни, кратки и точни. Т.н. само преди дни началникът на щаба на ВС на Норвегия Один Йохансен заяви:    Преди седмица бе разкрито съдържанието на документ, от който се  вижда, че    През декември м.г. шефът на швейцарските сили за сигурност Блатман предупреди, че заплахите от тероризъм се засилват, хибридните войни се водят по цялото земно кълбо, икономическите перспективи са мрачни, а мигрантските потоци придобиват непредвидени измерения. Затова гражданите на Швейцария трябва да се въоръжават. Впрочем, след облекчаване на режима за закупуване на оръжие, се констатира рекорден брой подадени искания за разрешително за оръжие във всички кантони и особено в Цюрих.   В интервю с високопоставен офицер от британсските въоръжени сили в Германия с 30 годишна служба и участия в мисии в много горещи точки по света, четем:   Любопитен е фактът, че до преди 2 месеца всеки британски военен е имал само 10 патрона за пистолета си. Днес, след вътрешно разпореждане те са увеличени на 100, а в указанията се посочва,  при сериозен случай да се стреля „на месо”  Според него  такава както в Германия, така и във Великобритания вече не може да бъде предотвратена.   : границите не са затваряни, престъпленията не се разкриват, извършителите не са в затворите, законите се прилагат само срещу местното население, но не и спрямо мигрантите. Този подход  меко казано не е подходящ за да се предотвратят задаващите се въоръжени сблъсъци.   Събитията в Каталуния, упражненото насилие над гласоподаватели на референдума за независимост и протестиращите, особено изпращането на сухопътни войски и транспортни машини, както и  3 бойни кораба, начело с фрегатата “Навара” на 06 октомври, пораждат основателни опасения за ескалация и въоръжени сблъсъци.   . Раздвижванания има в                .   Този съвет за дипломация се ангажира да разпространява в цял свят информация за „Каталуния и волята на каталунския народ да решава сам своето бъдеще”. На интернет–страницата на организацията ще видите жена с високо вдигнат плакат, на който се чете „Една нова европейска държава” 11. септември 2017 г.    Втората организация, подкрепяна от империята на Сорос, CIDOB, отразява всъщност гледната точка на Хилъри Клинтън по всички международни въпроси  и обслужва генералитета на Каталуния. Апропо, военните: в изследване на     ", "date": "2017.10.09", "title": "Ще има ли граждански войни в Европа?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373675-%D0%BD%D0%B0%D0%BF%D0%B0%D0%B4%D0%BA%D0%B8%D1%82%D0%B5-%D0%B2-%D0%BC%D0%B5%D0%B4%D0%B8%D0%B8-%D1%81%D1%80%D0%B5%D1%89%D1%83-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D1%81%D0%B0-%D0%BD%D0%B5%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%B8-%D0%B8%D0%BC%D0%B0-%D0%B1%D0%BE%D0%BB%D0%B5%D1%81%D1%82%D0%B8,-%D0%BA%D0%BE%D0%B8%D1%82%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D0%BF%D0%BE%D0%B1%D0%B5%D0%B4%D0%B5%D0%BD%D0%B8", "text": "Не мога да стоя безучастен към всичко, което се случва в последните дни. Защото е намесена „моята” болница – „Александровска”. И не защото е моя лична, а защото в нея минава огромна част от живота ми, работейки всеки ден по поне по 9-10 часа, държейки постоянно телефона си включен, ако не дай си Боже се наложи да ме извикат, за да помогна. Защото, за да си върша работата по този начин съм лишил от присъствието си семейството си, децата си. Защото работя с екип всецяло отдаден на спасяването на човешкия живот. Хора, които също като мен са отдадени на това, което работят. И са отдадени денонощно. И именно заради себе и заради тях искам да споделя някои неща, които ми минават през главата.   Днес отново видях по Нова телевизия, че сме негодници, които не са приели пациент за лечение. Нищо, че пациентът е насочен към адекватно за състоянието му лечебно заведение, след като е бил напълно изяснен. Казват, че не сме я приели „да я кръвопрелеем“. С риск да не съм навътре в случая, но поради сериозния опит, който имам с подобни състояния на кървене – знам че на такъв пациент не му ли спреш източника на кървене, колкото и кръв да му прелееш – полза няма. Забавянето на лечение в такъв случай е дори по-опасно и свързано с по-висок риск от смърт! Умишлено го подчертавам и именно затова пациентът трябва да се лекува там, където може да се реши основния проблем.   Между другото, във всички страни, където се прави анализ на системно ниво, на триажа на пациента в системата, се доказа, че минаването през междинна болница, която не може да окаже помощ по същество при спешно състояние води до по-висока смъртност! Не мога да разбера защо никой не излезе и да каже това. Или никой не го знае? Или на никой не му стиска да го каже?   Затова не е случайна категоризацията на болниците – не всеки лекар може да се справи с лечението на всяка болест или фаза от нейно протичане. Забавянето в лечението на едно спешно състояние на място, което не може да се справи с него може да е също толкова смъртоносно.   А никой ли пациент, журналист и близък на пациент не си зададе простия въпрос – „Абе тия доктори що не искат да лекуват тоя човек?” Или отговорът е лесен – чета го в целия интернет: лекарите са негодници, които за нищо не стават, нищо не знаят, бездушни са и не ги интересува човешкия живот. Само че позволете ми силно да се съмнявам в такъв един отговор! Защото познавам много лекари. Страшно много. Някои са ми приятели, други не. Но никой, ама никой не би направил нещо в ущърб на пациентите си. С гаранция. Всички правят всичко, което е по силите им да помагат. Или поне тия, които аз познавам. Нерядко съм виждал спорове и караници, в някои и аз съм участвал, за това кое е най-добро за пациента. И тези спорове са били, защото всеки е вярвал, че това което предлага за лечението на човека е най-доброто. Всеки!   За съжаление във всяко заболяване настъпва фаза на необратимост – краят може да бъде отложен, но за съжаление болестта не може да бъде победена. Всеки лекар го знае това. За съжаление нашите пациенти очакват ние да сме богове и да съживим всеки, и да го излекуваме. За съжаление това е невъзможно. Сещам се за един мой познат преди години, който ми каза „Няма болест, която да не се може да се излекува”. Не коментирах изказването му. Според мен, няма болест, която да не може да се лекува, но екстремно малко са тия, които могат да се ИЗлекуват.   Ако медицината беше толкова напред, както беше написал д-р Грибнев във Фейсбук „Нито Лучано Павароти, нито Патрик Суейзи, нито Стив Джобс бяха излекувани.” Даже и Рокфелер умря, въпреки милиардите си. Да, очакванията към нас са огромни. В основата си те са породени от „fake” (полу-вярна, на моменти откровено глупава) информация и от филми, които постоянно се показват (те звучат добре, но в реалния живот и наука нещата не стоят така).   А ако се върна към въпроса защо се бяга от тежките пациенти – има един прост, макар и неприятен отговор – никой не финансира лечението им в нашата страна. В предишна болница, в която работех директорът беше направил сметка, че 2.5% от всички пациенти на болницата консумират 25% от общия разход за лечение.   От тогава (това беше направено преди доста години) средствата за лечение и цените на пътеките бяха неколкократно намалени! Да, наши мили пациенти, намалени! Парите за интензивно лечение бяха намалени! Парите за лечение на най-тежките състояния бяха намалени. А докато се случват тези „промени“ аз чувам само и единствено – „глей ги тия докторя пак са ненаяли се, пак не им стигат парите”. Без никой обаче, да си дава сметка, че тези пари са пари за лечение, които се отнемат от лечението на вашите близки, мили мои сънародници.    Защото тези пари са лечение – за изследвания, лекарства, медицински изделия. Като няма парите болницата да ги купи, като ги няма в наличност, колкото и да е добър един лекар е буквално безсилен. Нито една болница няма да бяга от лечение на пациент, за когото има осигурени средства за лечение. Убеден съм в това.   И накрая искам да отправя една покана към всички журналисти, които толкова яростно ни атакуват: „Заповядайте в нашата клиника, Клиниката по кардиология на „Александровска” болница – да видите какви пациенти се лекуват! Елате и поговорете с нашите пациенти. Вижте какво работим всеки ден. Вижте с какво се сблъскваме ние всеки ден. Каква е възрастта на нашите пациенти. Елате и вижте отношенията лекар -пациент. В нашата клиника.” В крайна сметка аз системата не мога да оправя, но поне на мястото, където съм мога да покажа какво и как НИЕ правим. И какви пациенти ние лекуваме.  ", "date": "2017.10.09", "title": "Нападките в медии срещу лекарите са несправедливи. Има болести, които не могат да бъдат победени"}
{"url": "http://www.classa.bg/%D1%81%D0%B2%D1%8F%D1%82/item/373667-%D1%80%D1%83%D1%81%D0%B8%D1%8F-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Няколко влиятелни лидери на ислямската държава са били убити при въздушни удари на руските ВВС в Сирия, заяви в събота говорителят на руското министерство на отбраната Игор Конашенков. Според генерала руската армия приключи анализа на резултатите от въздушните удари в Сирия. В резултат на бомбардировките, в сирийския град Абу Камал руските ВВС са унищожили терористичен команден пост, 7 коли, оборудвани с тежки оръжия и 40 джихадисти от Таджикистан и Ирак. В близост до град Ал-Маядийн, руските атаки са унищожили джихадистки команден пост, 80 бунтовници, включително 9 души от Северен Кавказ, 18 всъдехода с големи оръжия и 3 склада за боеприпаси, каза Конашенков. В допълнение, на юг от Дейр ез-Зор в долината на река Ефрат, въздушен удар е елиминирал група от повече от 60 чуждестранни бойци, имигранти от страните от Общността на независимите държави (ОНД), Тунис и Египет. \"Елиминирането на милиционери от международната терористична група на ИД в Сирийската арабска република ще продължи\", заключи говорителят на руското министерство на отбраната. Руската авиация допринесе за освобождаването на почти 90% от територията на Сирия през последните две години. Военните пилоти допринесоха за освобождаването на около 2235 сирийски населени места. По време на двугодишната операция, руските военни самолети извършиха повече от 92 000 въздушни удара. Руската авиация елиминира повече от 53000 бойци, 8000 командни пунктове, 17000 укрепления, близо 1000 тренировъчни лагери и 9000 обекти на инфраструктурата на терористичните организации.", "date": "2017.10.09", "title": "Русия елиминира влиятелни ръководители на ислямска държава"}
{"url": "http://www.classa.bg/%D1%81%D0%B2%D1%8F%D1%82/item/373668-%D1%81%D1%8A%D0%B4%D1%8A%D1%80%D0%B6%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%B5%D0%BB%D0%B5%D0%B6%D0%BA%D0%B0%D1%82%D0%B0-%D0%BE%D1%82-%D1%83%D0%B1%D0%B8%D0%B5%D1%86%D0%B0-%D0%B2-%D0%BB%D0%B0%D1%81-%D0%B2%D0%B5%D0%B3%D0%B0%D1%81", "text": "Тази седмица няколко медии публикуваха снимки от стаята на хотелския комплекс Мандалей Бей, на които на нощното шкафче се виждаше бележка на розова хартия. Предполагаше се, че това е съобщение, оставено от убиеца, преди да се самоубие. Документът, открит в хотелската стая, откъдето убиецът от Лас Вегас Стивън Падок разстрелва тълпата на 1 октомври, всъщност е съдържал ръкописни изчисления, за да убие колкото се може повече хора, казаха пред CBS полицаите, пристигнали първи на мястото. На хартията били отбелязани точките, по които трябвало да се цели, за да стреля по-точно. В бележката имало известен брой цифри на разстояния и височината на положението на стрелеца, както и пътят на куршумите, каза Дейв Нютон от полицейския участък в Лас Вегас. \"Той го е написал и е изчислил, за да знае накъде да стреля и да улучи целите оттук\" - каза Нютън.", "date": "2017.10.09", "title": "Съдържанието на бележката от убиеца в Лас Вегас"}
{"url": "http://www.classa.bg/%D1%81%D0%B2%D1%8F%D1%82/item/373669-%D1%80%D0%B0%D1%85%D0%BE%D0%B9-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D0%BB%D1%83%D1%87%D0%B8", "text": "Испанският премиер Мариано Рахой каза в интервю за вестник \"Ел Паис\", че независимостта на Каталуня няма да се осъществи, дори ако Общото събрание на парламента обяви това следващата седмица. \"Ще предотвратя обявяването на независимост, ако има такова, да значи нещо\", каза Рахой, добавяйки, че може да каже \"с абсолютна честност, че това няма да се случи\". В този смисъл испанският президент предвижда всякакви действия, предвидени от Конституцията, за да се предотврати отделянето на Каталуния, и конкретно - прилагането на член 155 от \"Магна Карта\". Загрижен за това, Рахой каза, че не изключва \"абсолютно нищо от това, което казва законът\". Този член отразява възможността испанското правителство да се намеси в автономия, която сериозно \"застрашава\" общия интерес на Испания, за да я принуди към изпълнение на задълженията. \"Идеалният случай бил да не се приемат драстични решения, но за това ще трябва да настъпят корекции\", добави Рахой. На 1 октомври в Каталуния се проведе референдум за независимост, промотиран от Generalitat (каталонското правителство), въпреки че беше спрян от Конституционния съд на Испания. Както централното правителство, така и ЕС считат допитването за незаконно. След референдума каталонският президент Карлс Пучдемон заяви, че ще обяви независимост \"в течение на няколко дни\". Референдумът бе белязан от полицейско насилие, когато агенти на Националната полиция се опитаха да затварят училищата насила. Полицията обвини в бездействие Mossos de Escuadra (каталонската полиция). На 7 октомври, в Мадрид и Барселона, имаше демонстрации, свързани с въпроса за независимостта на Каталуния. В Мадрид, хиляди поддръжници на единството на страната манифестираха с испански знамена под музиката на \"Да живее Испания\", докато в Барселона хиляди каталунци са се събрали, за да поискат мирен диалог с правителството на Испания под мотото: \"Hablamos?\".", "date": "2017.10.09", "title": "Рахой: \"Независимостта на Каталуния няма да се случи\""}
{"url": "http://www.classa.bg/%D1%81%D0%B2%D1%8F%D1%82/item/373671-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D0%B9-%D1%80%D1%83%D1%81%D0%B8%D1%8F-%D0%B0%D1%81%D0%B0%D0%BD%D0%B4%D0%B6-%D0%BF%D0%BE%D0%BA%D0%B0%D0%B7%D0%B0-%D0%BA%D0%B0%D0%BA-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B7%D0%B0%D0%BF%D0%B0%D0%B4%D0%B5%D0%BD-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BF%D1%80%D0%B5%D0%B7-2017", "text": "Джулиан Асандж, основател на портала Уикилийкс, описа в публикация в Twitter необходимите ключови елементи, за да бъде човек западен журналист през 2017 г. \"Всичко е много просто: обвинявайте Русия.\" Неговите \"инструкции\" се състоят от три точки: Първо, \"Изберете събитие - глобална новина, което руската преса също ще съобщи по дефиниция\". Второ, \"Напишете: руската държава тайно стои зад световните събития, както показва собствената й преса\". И накрая, \"Възползвайте се!\" Коментарите на Асандж са по повод статия на Глен Грийнвалд в списание Интерсепт. Репортерът докладва за \"важна история за Русия\", която повечето медии в САЩ описват като факт въпреки липсата на доказателства. Въпросната история е: \"Руснаците се опитаха да хакнат избирателните системи в 21 щата преди миналогодишните президентски избори.\" Тази информация предвидимо стана вирусна. Планът обаче се срина, когато агенция АП съобщи първоначално за един от щатите, включени в списъка - Уисконсин, че избирателните системи не са били хакнати от никого, а следователно – и от руски хакери. Според журналиста това далеч не е изолиран инцидент и този тип отразяване на събитията \"се случвал отново и отново и отново\".", "date": "2017.10.09", "title": "Обвинявай Русия: Асандж показа как да работи западен журналист през 2017"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373673-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%86%D0%B8%D0%B2%D1%80%D0%B5%D0%BD%D0%B5", "text": "Голямо циврене пада от два дни насам.  Били заплашили водещ от Нова телевизия с уволнение. Нищо няма да му се случи, естествено – но хайде да поциврим малко, да се направим на живи и пътьом да браним „свободата на словото“.   Не циврете сега, че ви мачкат. Вие ги направихте такива, вие им давахте трибуна, вие ги легализирахте. Вие се гърчехте като червеи пред нашенския политически боклук. В подлизурството си стигнахте до там, че можехте и някоя посиняла мърша да съживите.   Сами се поставихте в положението на удобни дребосъци. Сега ли разбрахте, какво представляват някои хора – след като толкова време лакомо търпяхте участието им в предаванията си и дори им пригласяхте.  И какво да ги жалиш „водещите“, след като от години канят и търпят всевъзможни дураци – само и само, за да спретнат някакъв измислен скандал?   Би Ти Ви също пусна сълзица за „свободата на словото“ – вместо да се порадва на емисията си от четвъртък вечер, в която озвучиха ефира с безподобни идиотщини и мръсотии от Парламента.  Защо не забелязвате това издевателство?   И защо вие, циврещите, не бойкотирате телевизиите, които толкова усърдно канят и налагат всевъзможни негодници – а послушно участвате в предаванията им заедно с тях.   Изобщо, защо не циврихте, когато постепенно превърнаха журналистиката в Уличница на повикване.   Телевизията пропадна до там, че се превърна в послушен инструмент за репродуциране – всеки идиот в Парламента може да изходи някоя мерзост, а пък телевизията лакомо я поглъща и препредава.  Това не е телевизия, това е клозет.   Преди години, в „Ирландец на хиподрума“ /септември 2007-а/ писах:   „Някои хора трябва да знаят поне едно нещо, когато отглеждат в медиите услужливост и покорство. Те вървят заедно със скритата отмъстителност и неблагодарност, които все ще намерят възможност някой ден да изпълзят“.  Нищо подобно не се случи – медиите си останаха с покорството и услужливостта.   Във въпросното предаване веднъж се държаха смело с Орешарски – но той отдавна не беше президент. Държаха се смело и с премиера ББ, дори единият от водещите каза на финала: „Този път не се скарахме“.  Скарваха се – нали.   Като цяло, цивренето обаче постига целта си – както си знаят управниците. Телевизиите пак ще загубят време за дреболии, вместо сериозно да се вгледат в Българската Съдба. Пак ще си останат съучастници с ония, които изобщо не я зачитат. Те направо газят върху нея, а вие си траете – дори не схващате, какво се случва под носа ви.", "date": "2017.10.09", "title": "ГОЛЯМОТО ЦИВРЕНЕ"}
{"url": "http://www.classa.bg/%D1%81%D0%B2%D1%8F%D1%82/item/373672-%D0%B7%D0%B0%D0%B3%D0%B0%D0%B4%D1%8A%D1%87%D0%BD%D0%B8%D1%82%D0%B5-%D1%82%D1%83%D0%B8%D1%82%D0%BE%D0%B2%D0%B5-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "\"Президентите на САЩ и техните администрации са продължавали да говорят със Северна Корея в продължение на 25 години. Сключените сделки и платените пари не са проработили, споразуменията са били нарушени, преди мастилото да изсъхне, подигравайки се с американски преговарящи\", припомни американският президент Доналд Тръмп в серия от туитове. \"Съжалявам, но само едно нещо ще сработи\", завършва съобщението. Тръмп обаче не уточнява какво има предвид. Това не е първото изявление на американския президент, което предизвиква объркване в общественото мнение. В четвъртък след информационна среща с висши военни офицери, придружени от съпругите си, Тръмп заяви: \"В тази зала имаме великите военни лидери на света. Знаете ли какво представлява това? Може би затишието пред буря.\" Макар че присъстващите медии го помолиха да изясни какво има предвид, Тръмп просто отговори: \"Ще разберете.\" Американският президент също озадачи интернет потребителите през май с мистериозен туит: \"Въпреки постоянната отрицателна преса covfefe \". След като многобройни потребители на социалната мрежа го попитаха какво има предвид, президентът отговори с друг туит, в който ги предизвика да отгатнат смисъла. \"Кой може да отгатне истинското значение на covfefe? Насладете се на това!\", написа той. Сред другите двусмислени изявления на Тръмп, е също обещанието му да помогне на Колумбия да се премахне \"отглеждането на какао\", когато всъщност искал да каже \"кока\" (двете думи са много подобни на английски език).", "date": "2017.10.09", "title": "Загадъчните туитове на Доналд Тръмп"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373679-%D1%89%D0%B5-%D0%BD%D0%B0%D0%BC%D0%B0%D0%BB%D1%8F%D1%82-%D0%BB%D0%B8-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B2-%D1%81%D0%B0%D1%89", "text": "След провала им да прокарат закон за здравеопазването Белият дом и републиканските лидери в Конгреса са нетърпеливи да преминат към следващия приоритет: намаляване на данъците. На 27 септември те разкриха схема за данъчен план след месеци на преговори и няколко фалстарта. Документът, макар и недостатъчно подробен, като се има предвид предполагаемо вложения в него труд, предлага най-значителната промяна във федералния данъчен кодекс от 1986 г. насам. Остава да се види дали ще се превърне във възможен закон, или вместо това ще има съдбата на републиканските идеи в здравната политика. При представянето на плана президентът Доналд Тръмп повтори обещанието си, че данъчните съкращения ще облагодетелстват „средната класа, работещите мъже и жени, а не тези с най-високи доходи\". За целта той обещава почти удвояване на стандартното отчисление – сумата, която може да бъде изработена преди данъка върху доходите. За частно лице тя ще се увеличи на $12 000 от днешните 6350. Но това е доста под изглеждащото щедро обещание, тъй като републиканците ще премахнат и личното изключение, сега за 4050 долара, което изпълнява подобна функция. Общата сума, която може да бъде спечелена необлагаемо, се покачва съвсем слабо. Освен това планът повишава долния праг на подоходния данък от 10% на 12%. Затова пък горният праг пада от 39,6% на 35%. (Според Тръмп Конгресът е свободен да създаде нова горна данъчна ставка за свръхбогатите, но малцина републиканци ще искат да го направят.) Все пак не всеки от печелещите най-много ще празнува. Макар че не е изрично посочено, Тръмп, изглежда, иска да премахне изключването от федералния подоходен данък на доходи, използвани за плащане на щатски и местни данъци. Републиканците правилно оспорват, че това несправедливо субсидира щати с високи данъци. Премахването му ще влоши положението на мнозина с високи доходи, например в клонящите към демократите Ню Йорк или Калифорния, дори като се отчете спадът на основната данъчна ставка. Това би позволило на Тръмп да каже, че данъчните му промени не облагодетелстват богатите в усреднената за щатите стойност. Същото не може да се каже за планираното премахване на имотния (наследствен) данък, което облагодетелства само тези с активи над $5,5 млн. Не важи и за предлаганото голямо намаление на корпоративния данък от 35% на 20%. Според Тръмп ползите от по-ниския корпоративен данък ще отидат основно за работниците под формата на по-високи заплати. Един от висшите икономически съветници на Тръмп, Кевин Хасет, преди бе основен защитник на това мнение сред академичните икономисти, но то не се подкрепя нашироко. Повечето данъчни специалисти смятат, че около 4/5 от ползата от корпоративните данъчни намаления отива при инвеститорите. Вероятното премахване на щатските и местните отчисления единствено в плана събира големи средства. В резултат предложението би увеличило чувствително правителствените заеми. Републиканците трябва да убедят фискалните ястреби да го подкрепят при всички случаи. Засега това, изглежда, се прави добре. Очаква се Бюджетната комисия към Сената да одобри скоро резолюция, улесняваща данъчните закони за ръст в събирането на заеми с 1,5 трилиона за 10 г. Повечето републиканци нереалистично твърдят, че намаляването на данъците ще отприщи много по-бърз икономически растеж, който ще запълни дупката. Друго политическо предизвикателство е да бъдат убедени тези, чиито избиратели се възползват диспропорционално от щатските и местните отчисления, да ги премахнат. Според анализ на „Блумбърг\" в Камарата на представителите има 52-ма подобни републиканци; неколцина вече обявиха нежеланието си да премахнат данъчната облага. Авторите на закона трябва и да решат докога ще важат данъчните намаления. Както и в здравеопазването, републиканците ще се опитат да прокарат законопроекта с бюджетна процедура, позволяваща да премине през Сената само с 51 гласа вместо с 60. Това обаче означава, че планът не може да увеличи заемите за повече от десетилетие. Конгресът има думата", "date": "2017.10.09", "title": "Ще намалят ли данъците в САЩ?"}
{"url": "http://www.classa.bg/%D1%81%D0%B2%D1%8F%D1%82/item/373666-%D0%BF%D0%BE%D0%B6%D0%B0%D1%80-%D0%B2-%D0%B1%D0%B0%D0%BD%D0%BA%D0%B0%D1%82%D0%B0-%D0%BD%D0%B0-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B8%D1%8F-%D1%80%D0%B5%D0%B7%D0%B5%D1%80%D0%B2-%D0%B2-%D0%BD%D1%8E-%D0%B9%D0%BE%D1%80%D0%BA", "text": "Пожар е възникнал във Федералния резерв на Ню Йорк Около 9 часа един генератор се е запалил, предизвиквайки пожар по покрива на 14-етажната сграда на Банката на Федералния резерв на ул. \"Либърти\" в Манхатън. Десетки пожарникари незабавно са предприели действия по потушаване на огъня, който се фокусирал около един от комините, съобщава NBC. Според Нюйоркската пожарна служба, не са докладвани наранявания на пожарникари и пожарът е бил потушен за половин час.", "date": "2017.10.09", "title": "Пожар в банката на Федералния резерв в Ню Йорк"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373665-%D0%BD%D0%B5-%D0%BC%D0%BE%D0%B6%D0%B5-%D1%85%D0%BE%D1%80%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%BE%D0%B3%D1%80%D0%B0%D0%B1%D0%B8%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BC%D0%B0%D1%84%D0%B8%D0%BE%D1%82%D1%81%D0%BA%D0%B0%D1%82%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F-%D0%BD%D0%B0%D1%87%D0%B5%D0%BB%D0%BE-%D1%81-%D0%BA%D0%BE%D1%81%D1%82%D0%BE%D0%B2,-%D0%B4%D0%B0-%D0%BD%D0%B8-%D1%83%D1%87%D0%B0%D1%82-%D0%BD%D0%B0-%D0%BC%D0%BE%D1%80%D0%B0%D0%BB", "text": "\"Не може хората, които ограбиха България с мафиотската приватизация начело с Иван Костов да ни учат на морал. Благодарение на разбойническото раздържавяване, България е на първите места в класациите по бедност\". Това заяви управителят на БЛИЦ Ивайло Крачунов в ексклузивно интервю за Канал 3.   \"Защо Нова телевизия и bTV всеки ден изравят от нафталина до болка втръснали на всички фигури като Татяна Дончева, Атанас Атанасов и Бойко Ноев, които говорят откровени лъжи? Нито едно от \"разкритията\" на Дончева не е било официално потвърдено от държавните институции. Въпреки това \"големите и обективни\" телевизии я канят през ден, а на всичкото отгоре тя си позволява да поучава журналистите, които й задават въпроси. На това обаче никой не обръща внимание\", категоричен е Крачунов.    \"Същите тези лица Татяна Дончева и Бойко Ноев бяха забелязани на протестите на \"Емко\". Явно на Цветан Василев и ортака му Емилиян Гебрев не им харесва обявеното от правителството и министър Караниколов намерение да извадят частните компании от входа и изхода на сделките във военно-промишления комплекс и да го изправи на крака\", отговори Крачунов на въпроса - какво се крие зад протестите организирани от Гебрев.    Журналистът обясни, че очаква от новия Висш съдебен съвет да работи единствено и само в интерес на държавата и на българските граждани. Според Крачунов, за да бъде противодействано успешно на корупцията е необходимо да има бърз и ефективен наказателен процес, а правораздаването да не е формализирано. \"На България не й трябва шумно прокламирания от протестърите и грантаджиите румънски модел в правосъдието.    Агенция БЛИЦ от самото начало предупреждаваше, че главната прокурорка на Националната дирекция за борба с корупцията на Румъния Лаура Кьовеши е менте и работи само в интерес на собствения си имидж. След това се видя, че тя е фабрикувала обвинения срещу политици, за да може след това да се изкачи по политическите им трупове и да направи кариера. Кьовеши, обаче бе тотално разобличена\", подчерта Крачунов. Според него скандалите в политиката трябва да спрат, за да има по-голямо спокойствие в обществото.", "date": "2017.10.09", "title": "Не може хората, които ограбиха България с мафиотската приватизация начело с Костов, да ни учат на морал!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373670-%D0%B4%D0%B0%D1%80%D0%B8%D0%BD%D0%B0-%D0%B3%D1%80%D0%B8%D0%B3%D0%BE%D1%80%D0%BE%D0%B2%D0%B0-%D0%B8-%D0%BF%D1%83%D0%B1%D0%BB%D0%B8%D1%86%D0%B8%D1%81%D1%82%D1%8A%D1%82-%D0%B4-%D1%80-%D0%BF%D0%BB%D0%B0%D0%BC%D0%B5%D0%BD-%D0%BF%D0%B0%D1%81%D0%BA%D0%BE%D0%B2-%D0%BE%D1%82%D0%BD%D0%BE%D1%81%D0%BD%D0%BE-%D0%B8%D0%BD%D1%82%D0%B5%D1%80%D0%B2%D1%8E%D1%82%D0%BE-%D0%BD%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B4%D1%83%D0%B3%D0%B8%D0%BD", "text": "« , че Дугин е “мозъкът на Путин” е забавно, защото интервюто му е меко и умерено по отношение на България – отвъд очакваната истерия, дори отклони въпроса за “българското” предателството с факта, че Русия сама е предала себе си през 90-те. Лежерен въпрос на журналистката “защо ни изолираха от  ?” – явно това е опорната точка – не ние се отказахме, нас са ни изолирали – това за кокошата памет.    Колкото до влиянието на Дугин върху Путин – това е хиперболизация на т.нар. аналитици на Русия, които съзнателно забравят, че той се провали политически, партията му “Евразия” няма електорат, фантомна е, не е съветник на президента на РФ, както се твърди, и в момента платформата му е тв Царьград – дотук, нищо повече. Самият консервативен сегмент на руското общество има далеч повече пластове от евразийския на Дугин. Но фигурата на Дугин е удобна за демонизацията на Путин в главите на нашите “аналитици”, “заплашени” от Русия.   В Русия това е един от ярките философи със своеобразни възгледи – особено на младини покрай Гайдар Джемал, но е забравен приживе и без влияние, вече не преподава дори в МГУ, не го канят на официалните тв канали – по тях говорят повече за Навални, отколкото за Дугин. И мъдрият глас зад кадър в стил “биг брадър”: “Ако искаш да победиш, трябва да знаеш как мисли врага ти” – разбирай, как мисли Путин през Дугин – е, не мисли, нито действа като Дугин, както и музикалното сантиментално оформление от съветските филми плюс малко патриотичен рок от Любе – това не е фонът на съвременна Русия.»       «Не харесвам  , и не споделям голяма част от това, което казва Дугин в него. Както от години не споделям това, което той казваше и преди, защото текущите и последвалите събития постоянно системно го опровергаваха. Най-доброто, което може да извлече човек от неговите прогнози и анализи по текущи събития, е да го ползва за обратен барометър.  Дугин не е съветник на Путин. Не е и от помощниците на Президента в Администрацията на Президента на РФ.  ДУгин не е мозъкът на П Дугин е отличен теоретик за основите на геополитиката, но кошмарно неудачен и погрешен във всеки свой практически опит да коментира, съветва, или да участва в текущите геополитически събития. Според мен поне. Може и аз да греша.  Това интервю със сигурност ще създаде грешно “обяснение” и още по-илюзорни “представи” на зрителите на НОВА за Русия, и за Путин.  Именно защото има и много верни неща, но примесени с метафизика (другото име на липсата на здрав разум), и със спорни, да не кажа неверни неща.  Но колкото и да са недостатъчно верни, те пак са като струя свеж въздух за отровените от истеричните русофобски лъжи на грантомотивирания сектор български “драги зрители”. Вероятно, срива на мотивацията да лъжат има нещо общо с обещанието на бачо Доню Тръмпата да въведе остеритет и за тях, като клъцна със 78% досегашните грантове в окупираните територии.  Българоезичните  -ове и техните “носители на експертиза” изпадат във финансова анемия, задух, което вероятно ги кара да си извадят [най-после] главите от задниците, и да започнат да пишат и говорят това, което мислят, а не (само) това, което им е казано.  Може би това е обяснението, че НОВА е вложила средства и е позволила излъчването на това интервю. Удивително на фона на “старата НОВА”, и може би симптоматично за смяна на релсите. А може би и не.»", "date": "2017.10.09", "title": "Дарина Григорова и публицистът д-р Пламен Пасков относно интервюто на Александър Дугин"}
{"url": "http://www.classa.bg/%D1%81%D0%B2%D1%8F%D1%82/item/373657-%D1%81%D0%B0%D1%89-%D1%81%D0%BF%D1%80%D1%8F%D1%85%D0%B0-%D0%B2%D0%B8%D0%B7%D0%B8%D1%82%D0%B5-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%88%D0%BF%D0%B8%D0%BE%D0%BD%D0%B0%D0%B6", "text": "Американското посолство в Турция ще ограничи издаването на визи, след като един от служителите му беше арестуван от местните власти, предаде „Ройтерс”. Официалната позиция е, че Вашингтон ще направи „преоценка на ангажимента на Турция към безопасността” на представителите на САЩ.     Задържаният е Метин Топуз, турски гражданин, дългогодишен служител на консулството в Истанбул. Той беше обвинен в шпионаж и връзки с проповедника Фетхуллах Гюлен, когото президентът Ердоган обвинява за неуспешния опит за преврат преди година.   Онлайн изданието на \"Хюрриет\" посочва, че Топуз ще отговаря заради контактите си с представители на прокуратурата и полицията, които са били част от мащабното разследване на корупционни схеми в управляващата Партия на справедливостта и развитието. Същите прокурор и полицаи след пуча бяха обявени за гюленисти.   Скорошните събития изискват правителството на САЩ да направи преоценка на ангажимента на Турция към безопасността на американската дипломатическа мисия и нейните служители.    С цел да се намалят посещенията в посолството и консулствата докато тече тази преоценка, от този момент прекратяваме издаването на визи, които не са с цел имиграция, посочват дипломатите в официална позиция, цитира bTV.", "date": "2017.10.09", "title": "САЩ спряха визите на Турция заради шпионаж"}
{"url": "http://www.classa.bg/%D1%81%D0%B2%D1%8F%D1%82/item/373658-%D0%BF%D1%80%D0%BE%D1%81%D1%82%D0%B8,-%D0%B0%D0%B3%D1%80%D0%B5%D1%81%D0%B8%D0%B2%D0%BD%D0%B8-%D0%B8-%D1%81-%D0%B1%D1%80%D1%83%D1%82%D0%B0%D0%BB%D0%BD%D0%B8-%D0%BF%D0%BE%D1%80%D1%8F%D0%B4%D0%BA%D0%B8-%D1%85%D0%BE%D1%80%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D1%82%D1%83%D1%80%D1%86%D0%B8%D1%8F", "text": "Турция днес е страна на селяци от Анадола, на бивши парии, еснафи и новобогаташи с брутални порядки и с поведение, което заслужава да бъде презирано, пише писателят Зафер Шеноджак на страниците на вестник \"Ди Велт\".    \"В Турция сега се ражда една съвсем нова страна. Създават я париите, които доскоро са обитавали жилища с ламаринени покриви, а сега се настаняват в жилищните блокове. Бившите плебеи, както и новобогаташите са новото мнозинство в страната.   Те се чувстват демократично легитимирани и в собствените си очи имат пълното право да властват еднолично и абсолютно. Те нито имат стил, нито имидж, който биха рискували да загубят\" – такава картина обрисува в есето си германският писател от турски произход Зафер Шеноджак, на страниците на вестник \"Ди Велт\". За да разберем какво се случва с Турция днес, авторът ни връща в годините на детството си, когато Турция е била \"страна на благоприличието\".    И когато етикетът е бил нещо изключително важно. \"Имахме примери за поведение - хора, обличащи се прилично и говорещи книжовен турски език. Тогава жените и мъжете се срещаха свободно и непринудено, а да крещиш на обществено място беше запазена марка само на долните слоеве от населението. Немислимо беше, например, един държавен глава да крещи в микрофон, изправен пред множество хора\", пише Шеноджак.    Зад кулисите обаче Турция винаги е била и си остава страната на суровите порядки: тя не се е колебаела да използва брутална сила срещу арменците и кюрдите, срещу политически инакомислещите и срещу алевитското малцинство. Тези порядки са били толерирани и от елита в обществото.    Елит, който е бил защитаван и насърчаван във всяко отношение и комуто се е падала доминантната роля в турското общество. Словесен израз на тази доминация стана да се говори на „ти\" - на всички онези, които поради ниските си доходи или ниското си образование се налагаше да бъдат дирижирани. Днес същото това \"ти\" властва в цялата страна, то е станало представително за мнозинството, отбелязва авторът на статията в „Ди Велт\".    С неприкрита агресия това мнозинство господства над духовната аристокрация, която в очите на простоватата част от населението е представител на Запада. Тази агресия, естествено, е насочена също и към съюзниците на образованите и възпитани хора в Турция - т.е. към европейците.      А това е пълно недоразумение, защото Турция не само е страна-членка на НАТО, но и води преговори за присъединяване към ЕС. Турция днес е страна на селяците - на онзи духовен пролетариат, чийто недодялани порядки и поведение заслужават презрение. Въстанието на Анадола тече с пълна сила. Това е движението на онези, които са се чувствали ощетени. На тях сега им представят османското минало, което нерядко е било свързано с кървави злодеяния и глад, като времена на блясък и възход.      А рафинираните турци от елита, които имат модерни възгледи и прогресивни идеали, се представят като чужди същества без идентичност - както едно време космополитът е бил смятан за враг на всичко национално. Но точно този турски елит е в състояние да играе ролята на посредник между ислямските традиции и модернизма на Кемал Ататюрк.      Тези хора биха могли да се превърнат в пример за смесена идентичност, която може би най-добре пасва на 21-ви век. Според Зафер Шеноджак, би трябвало да свикваме с този вид идентичност, освен ако не искаме да се водят все нови войни, породени от безумието на идентичностите.    Без съмнение рафинираните и образовани турци се чувстват изоставени от европейците, констатира авторът на статията и пояснява: „Членството в европейския клуб им беше отказано, а пред вратата става все по-неуютно. Според Шеноджак, загрубелите нрави в Турция са си намерили подходящ изразител в лицето на президента Ердоган.    За онези, на които това не се харесва, няма място в днешна Турция - те или се оказват зад решетките, или са принудени да бягат. В най-безобидния случай тези хора губят само работата си. В една страна с проблематичен трудов пазар обаче това често се превръща и в екзистенциална криза.    В Турция си проправя път един груб стил, който не пасва нито на научния ислям, нито на кодекса на поведение на светските образовани елити. Картините и езикът, които произведе сегашният турски президент, за години и десетилетия напред ще отровят климата, вероятно и отношенията между образованите турци и демократичните европейци. Затова е толкова голяма отговорността ни да не губим здравия си разум и да не отреждаме на Турция място пред портите на Европа. Защото там тя може да се превърне само в едно нещо: в опасност за самата себе си и за Европа.", "date": "2017.10.09", "title": "Прости, агресивни и с брутални порядки хора превземат Турция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373659-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%BE%D1%82-%D0%B1%D0%B5%D0%BB%D0%B0%D1%80%D1%83%D1%81-%D1%81%D1%82%D0%B0%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%BC%D0%B8%D1%81-%E2%80%9E%D0%B8%D0%BD%D0%B2%D0%B0%D0%BB%D0%B8%D0%B4%D0%B5%D0%BD-%D1%81%D1%82%D0%BE%D0%BB%E2%80%9C-%D0%B2-%D1%81%D0%B2%D0%B5%D1%82%D0%B0", "text": "Студентката по психология от Беларус Александра Чичикова беше избрана за първата мис „Инвалиден стол\" в света по време на церемония в полската столица Варшава. „Борете се с тревогите и страховете си\", призова 23-годишната Чичикова, след като участничките представиха себе си в традиционни национални костюми и вечерни тоалети. Първа подгласничка стана южноафриканката Лебоанг Моняци, веднага след полякинята Адриана Заважинска.      Това е първият по рода си световен конкурс, в който участие взеха 24 дами от 19 страни. Участничките в него са избирани след подобни конкурси в отделните държави или след избор на местни неправителствени организации.    В надпреварата взеха участие състезателки от Ангола, Беларус, Бразилия, Канада, Чили, Финландия, Франция, Гватемала, Индия, Италия, Мексико, Молдова, Холандия, Полша, Русия, Южна Африка, Украйна и САЩ. Целта на събитието е да „промени образа на жените в инвалиден стол, така че те да не бъдат съдени само по него\", заяви съоснователката на надпреварата и председател на журито Катаржина Войташек-Гиналска. Церемонията беше организирана от базираната в Полша фондация „Only One\", чиято цел е да покаже, че на много места по света инвалидният стол е лукс. „Не външният вид има значение...    Разбира се, добрата външност има значение, но ние се фокусирахме особено върху характера на момичетата, тяхното ежедневие, тяхната ангажираност, социален живот, планове\", казва Войташек-Гиналска, която също е в инвалиден стол. /АФП", "date": "2017.10.09", "title": "Студентка от Беларус стана първата мис „Инвалиден стол“ в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373660-%D0%BC%D1%8A%D0%B6-%D0%B7%D0%B0%D0%B1%D1%80%D0%B5%D0%BC%D0%B5%D0%BD%D1%8F,-%D0%BD%D0%BE-%D0%B8%D0%BC%D0%B0-%D1%82%D1%80%D1%83%D0%B4%D0%BD%D0%BE%D1%81%D1%82%D0%B8", "text": "Финландски лекари регистрираха първата мъжка бременност в историята, съобщава телевизия Yle. Той е бил жена при раждането си, но по-късно е преминал операция за смяна на пола и идентификационен номер с мъжки пол.    В някакъв момент транссексуалният, чието име не се споменава, прекъсва хормоналната си терапия, за да забременее. Подкрепен е от партньора си. Бъдещите родители споделят, че бременността върви добре.      Въпреки това възникнали трудности при посещение в болница и в клиниката за жени: програмите, използвани в здравната система не действали, защото бъдещата майка имала мъжки идентификационен номер. Първият регистриран в историята бременен мъж е Томас Бити.    Той се е казвал Трейси Лагондино и през 2002 година е претърпял сексуална промяна, за да стане Томас. Пет години по-късно забременява чрез изкуствено осеменяване и ражда дете.", "date": "2017.10.09", "title": "Мъж забременя, но има трудности"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373661-%D0%B4%D0%B0%D0%BB%D0%B8-%D0%BC%D1%8A%D0%B6%D0%B5%D1%82%D0%B5-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B6%D0%B5%D0%BD%D0%B8%D1%82%D0%B5", "text": "Според ново проучване идеята, че мъжете изневеряват повече от жените е отживелица - резултатите показали, че дамите в днешно време не отстъпват в това отношение на мъжете. Изследването сочи, че 57% от мъжете признават, че са изневерявали на своя партньорка, а жените са 54%.    Друг извод от проучването е, че повече от половината бракове завършват с развод, като за основна причина се смята именно изневярата. Интересното обаче е, че по-често жените – 71% от тях, инициират разтрогването на брака.      Предишни проучвания са показали, че жените най-често изневеряват поради липса на внимание и чувство, че са недооценени от постоянния си партньор, пише Daily Express, цитиран от fakti.bg.Установено е също, че работното място е идеална среда за изневяра.   Съдейки по резултатите от допитването вече не само жените трябва да са нащрек за забежките на своите партньори, но и мъжете трябва да повишат бдителността си.", "date": "2017.10.09", "title": "Дали мъжете изневеряват повече от жените"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373662-10-%D1%82%D0%B5-%D0%BD%D0%B0%D0%B9-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D0%B8-%D0%B3%D0%BE%D0%BB%D0%B8-%D1%81%D0%BD%D0%B8%D0%BC%D0%BA%D0%B8-18-%D0%BD%D0%B0-%D1%82%D0%BE%D0%BF%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0%D1%82%D0%B0-%D0%BA%D0%B5%D0%B9%D1%82-%D0%BC%D0%BE%D1%81", "text": "Британският супермодел не спира да изненадва всички като продължава да участва във фотосесии, в много от които се снима гола. Известните фотографи Мерт Алас и Маркус Пигот издадоха книга във връзка със своя юбилей на дейността си.                          В нея те са направили подборка на своите най-добри фотографии.    Едно от основните моделки, които са попаднали на страниците на книгата, е скандално известната Кейт Мос.    Според мнението на фотодуета, \"с нея е приятно да се работи — тя става безстрашна, когато се снима\". И наистина, топманекенката не се притеснява да позира без дрехи и повечето й фотосесии са доказателство за това.    Снимайки се в рекламите на световноизвестни брендове, 43-годишната Мос не пропуска възможността да покаже страхотната си фигура. ", "date": "2017.10.09", "title": "10-те най-скандални и голи СНИМКИ 18+ на топманекенката Кейт Мос"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373663-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Ще сте затънали в грижи и домакински задължения. Може дори временно да пътувате извън града, за решаване на някои проблеми или закупуване на необходими неща за семейството. Необвързаните, ще имат късмет в любовта. Може да се запознаете с уникален човек, с който ще намерите много общи теми за разговор. Вечерта, по възможност следете за здравето си. Трябва спешно да решите старите проблеми, особено ако ви пречат за развитието на новите начинания. Не бъдете мързеливи или несериозни, така ще си създадете проблеми. С цел да натрупате знания, трябва по-често да сърфирате в интернет. А за укрепване на финансовото ви състояние, заработвайте нещо странично. Ще бъдете в центъра на събитията, но не в своя живот, а в този на другите. От страна на роднини, са възможни нападки, но се опитайте да премълчите. Ако работите усърдно в една посока, до вечерта ще получите пари в сметката си. Новите проекти и романтичните срещи, ще ви донесат много радост и положителни емоции. Ако сте обмисляли обещаващ проект, смело инвестирайте в него. Дори не се съмнявайте в своите способности, ще успеете. Неочаквано телефонно обаждане, може да ви шокира. Бивш възлюбен, ще поиска да върне всичко назад. Но не е необходимо да се поддавате на моментни импулси. Не трябва да се отказвате от материалната подкрепа, предлагана ви от близките. Ако вашето положение не е безоблачно, парите ще ви дойде много добре. Здравословни проблеми могат да възникнат, ако имате хронично заболяване на стомаха или бъбреците. Не е препоръчително дълго време да стоите на навън. Следете за диетата си. Възможна е кризисна ситуация на работното място. Някой от колектива, ще се опита нарочно да ви изкара от равновесие. Имайте предвид, че шефовете ви, също няма да са благосклонни към вашите методи на работа. Бъдете дискретни и сдържани, така ще избегнете конфликтите. Вечерта прекарайте със семейството и близките си. Ще сте готови планини да преместите, но много от събитията ще се развиват въпреки волята ви. Това касае най-вече тези, които имат бизнес или заминават в командировка. През деня са възможни новини от далечни роднини, както и предложение за нова работа. Ако положите усилия, нещата в личния ви живот, ще станат по-оптимистични. Очаква ви един великолепен слънчев ден. Единственото нещо, което може да развали настроението ви, това е неочаквано обаждане от приятел. Ако сте в отпуск, не трябва да стоите в къщи. Отидете сред природата или си отдъхнете близо до воден източник. При попълване на документи, бъдете внимателни – могат да възникнат сериозни грешки.   Възможно е толкова силно да се влюбите, че да забравите за работа и грижите за близките си. Първо изпълнете всички дадени обещания, след това се занимавайте с организирането на личния си живот. Един добър ден за тези занимаващи се с педагогика, очаква ги голямо събитие. Не влизайте в конфликти вечерта или до сутринта няма да заспите. Възможен е малък проблем с финансите. Но, ако останете оптимисти, до вечерта ще си върнете загубеното. В разговорите с колегите, се опитайте да бъдете лаконични. Ако е възможно, вземете си почивен ден и си починете. Разходките и приятелите, бързо ще повдигнат самочувствието ви. Днес трудно ще се справите с лошото си настроение, но трябва да го направите бързо, ако не искате да се карате с другите и да търпите обвинения в деспотизъм. Гледайте внимателно срока на годност на продуктите, за да избегнете натравяне. Парите си по-добре пестете, не ги харчете за ненужни неща. Силен покровител, ще ви помогне за решаването на много проблеми. Въпреки, че този човек ви е отдавна познат, ще погледнете на него с други очи. В работата бъдете отстъпчиви и общителни. Ако започнете спор за глупости, ще развалите репутацията си. Вечерта е отлично време, да се отпуснете с приятели.", "date": "2017.10.09", "title": "Дневен хороскоп 9 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373664-%D1%81%D0%B2%D0%B5%D1%82%D0%B8-%D0%B0%D0%BF%D0%BE%D1%81%D1%82%D0%BE%D0%BB-%D1%8F%D0%BA%D0%BE%D0%B2-%D0%B0%D0%BB%D1%84%D0%B5%D0%B5%D0%B2", "text": "Днес Православната църква почита паметта на Свети апостол Яков Алфеев от Дванадесетте апостоли. Празникът се отбелязава както днес, така и на 30 юни. Свети Яков Алфеев принадлежи към числото на славните и всехвални дванадесет апостоли Христови. Светата Църква го знае като брат на св. апостол и евангелист Матей.    След слизане на Пресветия Дух на Петдесетница, Яков Алфеев заедно с другите апостоли проповядвал словото Божие най-първо в Йерусалим и цяла Палестина, а след това и в редица близки и далечни страни. Бил заедно с апостол Андрей Първозвани в Едеса.      Също ходил на проповед в Газа, Елевтеропол и по всички други, определени от жребия му места. Бил продължително време в Египет. Престоял доста време в град Острацин, където запечатал своите апостолски подвизи с мъченическа смърт.    Бил разпънат на кръст. В деветия век Теофан Никейски написал в чест на св. апостол Яков Алфеев канон, който сега светата Православна църква пее в деня на неговата памет. В тоя ден Църквата се обръща към християните с такива думи: \"Да възпеем с похвали, като богопроповедник, този който твърдо вложи в душите на благочестивите люде истините на мъдростта!\". Памет на св. апостол Яков Алфеев Св. апостол Яков бе син на Алфей и брат на св. апостол и евангелист Матей, който отначало беше митар.    Когато Господ Иисус Христос, въплътил се от Пречистата Дева Мария заради нашето спасение, започна да проповядва на народа Своето Божествено учение, Той избра в апостолско достойнство незлобиви и правдиви хора, за да ги изпрати да проповядват Евангелието по целия свят. Тогава Спасителят избра и св. Яков като достоен, и го постави в числото на Своите апостоли. Така св. Яков стана един от 12-те апостоли - Христов служител, очевидец и проповедник на Неговото Божествено учение и верен Негов последовател.    Заедно с останалите ученици на Спасителя, в деня Петдесетница и той прие благодатта на Светия Дух, слязъл във вид на огнени езици, и излезе да проповядва Христа сред народите и да наставлява в пътя на спасението заблудилите се. Той цял гореше от ревност по Бога и изгаряше с огъня на тази ревност тръните на безбожието, разрушаваше идолите и разоряваше капищата им.    С Божията благодат, която пребъдваше в него, той излекува много хора от болестите им, изгонваше от тях злите духове и обърна към Христа голямо множество народ - заради това и бе наречен \"Божествено семе\". Наистина, той сееше в човешките сърца животворното Божие слово, насади вярата и се погрижи за израстването на благочестието.    Св. апостол Яков обиколи много страни и навсякъде благовестеше евангелското учение за Царството Божие. С цялото си усърдие той се трудеше като добър работник на Божията нива и събираше класовете на спасените човешки души, \"за да се радват заедно и сеячът и жетварят\" (Иоан.4:36).    Така той през целия си живот носеше кръста си и вървеше по стъпките на своя Божествен Учител и Господ. Станал подражател на Христовите страдания, той последва Спасителя и в смъртта - беше прикован на кръст и предаде душата си на Бога. Така Божественото семе - св. Яков, принесе стократен плод в Небесната житница и сега се насища там от съзерцаването на Божието лице, а и за нас изпросва същата благодат със своето молитвено ходатайство. ", "date": "2017.10.09", "title": "Свети апостол Яков Алфеев"}
{"url": "http://www.classa.bg/%D1%81%D0%B2%D1%8F%D1%82/item/373650-%D0%BA%D0%B8%D0%B1%D0%B5%D1%80%D0%B2%D0%BE%D0%B9%D0%BD%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D1%81%D1%80%D0%B5%D1%89%D1%83-%D0%BD%D0%B0%D1%82%D0%BE", "text": "            Официални представители на САЩ и НАТО потвърдиха, че са разтревожени от съобщения, според които непознати парадирали с това, че разполагат с много лични информации за военните на НАТО, разположени в Литва, Латвия, Естония и Полша.   Преди това „Уолстрийт джърнъл\" беше съобщил, че Русия използва разузнавателна техника, в това число дрони и скрити антени, за да изтегля данни от мобилните телефони на военните. Войници от НАТО са били заговаряни на обществени места от непознати лица с цел да ги сплашват, демонстрирайки пред тях, че знаят много неща за личния им живот. Войниците смятат, че въпросните непозната са били руски агенти.   \"Има опити за подривна дейност спрямо нашия военен персонал. Но въпреки тези нови хибридни предизвикателства, нашите войници са добре подготвени за мисията си\", е цитиран да казва неназован официален представител на НАТО. Той е уверил, че сигурността на военнослужещите е приоритетен въпрос за Алианса.   Много от страните, които осигуряват войници за мисията на НАТО в близост до границите на Русия, са предупредили военнослужещите си да не споделят информации в социалните мрежи, тъй като това би улеснило достъпа до техните данни. В началото на годината Литва успешно блокира предполагаема руска кампания с фалшиви информации, според които германски войници били изнасилили малолетно момиче. Литва е една от страните, които най-интензивно подготвят военните си за предизвикателствата в интернет.   \"Да знаеш, че Москва те наблюдава, може да се превърне в тежко психологическо бреме\", казва за ДВ анализаторът от американската фондация German Marshall Fund Бруно Лете. За него тези случаи са доказателство за това, колко активно Русия е интегрирала в стратегията си за сигурност и отбрана и методите за водене на кибервойна. В това отношение НАТО трябва да направи повече, убеден е експертът.     Бившият офицер от холандските тайни служби, а сега водещ кибер-анализатор в телекомуникационната компания Verizon Джо Шенуди, оценява сегашната ситуация като много опасна. \"Очевидно е, че Русия изпраща хора, които чрез \"социална манипулация\" на място имат възможност да се доберат до много повече оперативна информация, отколкото ако седяха пред компютрите си някъде в Москва\", посочва той.     Шенуди вижда най-голямата опасност в т.нар. \"Social Engineering\": шпионирането в най-близкото обкръжение на даден човек и умишленото заблуждаване с цел извличането на информация. Въпреки че са обучавани и многократно предупреждавани, и независимо че работят в секретни области, много потребители действат лекомислено – охотно споделят данни за местонахождението си или свалят различни апликации от интернет. \"Така улесняват противника, който може да следи придвижването на части или локациите на провежданите учения, или да се рови в джипиес-координатите и да изпраща фалшиви есемес-съобщения\", разяснява Шенуди. Военнослужещите от НАТО също имат свой личен живот, а \"руснаците ще правят всичко възможно, за да проникнат навсякъде, където могат\", казва още експертът.     \"Всичко това се прави вече се прави в Украйна от 2014 година насам\", твърди бившият естонски президент Томас Илвес. Той припомня, че неговата страна е била първата жертва на това, което днес наричаме кибервойна: през 2007 г. предполагаеми руски хакери парализираха временно инфраструктурата в столицата Талин. \"Сега е ред на НАТО\", казва Илвес.", "date": "2017.10.09", "title": "Кибервойна на Русия срещу НАТО?"}
{"url": "http://www.classa.bg/%D1%81%D0%B2%D1%8F%D1%82/item/373651-%D1%82%D1%83%D1%80%D1%86%D0%B8%D1%8F-%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BD%D0%B0-%D0%BE%D1%82-%D0%B4%D1%83%D1%85%D0%BE%D0%B2%D0%B5%D0%BD-%D0%BF%D1%80%D0%BE%D0%BB%D0%B5%D1%82%D0%B0%D1%80%D0%B8%D0%B0%D1%82", "text": "            \"В Турция сега се ражда една съвсем нова страна. Създават я париите, които доскоро са обитавали жилища с ламаринени покриви, а сега се настаняват в жилищните блокове. Бившите плебеи, както и новобогаташите са новото мнозинство в страната. Те се чувстват демократично легитимирани и в собствените си очи имат пълното право да властват еднолично и абсолютно. Те нито имат стил, нито имидж, който биха рискували да загубят\" – такава картина обрисува в есето си германският писател от турски произход Зафер Шеноджак, на страниците на вестник \"Ди Велт\".    За да разберем какво се случва с Турция днес, авторът ни връща в годините на детството си, когато Турция е била \"страна на благоприличието\". И когато етикетът е бил нещо изключително важно. \"Имахме примери за поведение - хора, обличащи се прилично и говорещи книжовен турски език. Тогава жените и мъжете се срещаха свободно и непринудено, а да крещиш на обществено място беше запазена марка само на долните слоеве от населението. Немислимо беше, например, един държавен глава да крещи в микрофон, изправен пред множество хора\", пише Шеноджак.   Зад кулисите обаче Турция винаги е била и си остава страната на суровите порядки: тя не се е колебаела да използва брутална сила срещу арменците и кюрдите, срещу политически инакомислещите и срещу алевитското малцинство. Тези порядки са били толерирани и от елита в обществото. Елит, който е бил защитаван и насърчаван във всяко отношение и комуто се е падала доминантната роля в турското общество. Словесен израз на тази доминация стана да се говори на „ти\" - на всички онези, които поради ниските си доходи или ниското си образование се налагаше да бъдат дирижирани. Днес същото това \"ти\" властва в цялата страна, то е станало представително за мнозинството, отбелязва авторът на статията в „Ди Велт\".         С неприкрита агресия това мнозинство господства над духовната аристокрация, която в очите на простоватата част от населението е представител на Запада. Тази агресия, естествено, е насочена също и към съюзниците на образованите и възпитани хора в Турция - т.е. към европейците. А това е пълно недоразумение, защото Турция не само е страна-членка на НАТО, но и води преговори за присъединяване към ЕС. Турция днес е страна на селяците - на онзи духовен пролетариат, чийто недодялани порядки и поведение заслужават презрение.   Въстанието на Анадола тече с пълна сила. Това е движението на онези, които са се чувствали ощетени. На тях сега им представят османското минало, което нерядко е било свързано с кървави злодеяния и глад, като времена на блясък и възход. А рафинираните турци от елита, които имат модерни възгледи и прогресивни идеали, се представят като чужди същества без идентичност - както едно време космополитът е бил смятан за враг на всичко национално.    Но точно този турски елит е в състояние да играе ролята на посредник между ислямските традиции и модернизма на Кемал Ататюрк. Тези хора биха могли да се превърнат в пример за смесена идентичност, която може би най-добре пасва на 21-ви век. Според Зафер Шеноджак, би трябвало да свикваме с този вид идентичност, освен ако не искаме да се водят все нови войни, породени от безумието на идентичностите.     Без съмнение рафинираните и образовани турци се чувстват изоставени от европейците, констатира авторът на статията и пояснява: „Членството в европейския клуб им беше отказано, а пред вратата става все по-неуютно. Според Шеноджак, загрубелите нрави в Турция са си намерили подходящ изразител в лицето на президента Ердоган.     За онези, на които това не се харесва, няма място в днешна Турция - те или се оказват зад решетките, или са принудени да бягат. В най-безобидния случай тези хора губят само работата си. В една страна с проблематичен трудов пазар обаче това често се превръща и в екзистенциална криза. В Турция си проправя път един груб стил, който не пасва нито на научния ислям, нито на кодекса на поведение на светските образовани елити.   Картините и езикът, които произведе сегашният турски президент, за години и десетилетия напред ще отровят климата, вероятно и отношенията между образованите турци и демократичните европейци. Затова е толкова голяма отговорността ни да не губим здравия си разум и да не отреждаме на Турция място пред портите на Европа. Защото там тя може да се превърне само в едно нещо: в опасност за самата себе си и за Европа.   Зафер Шеноджак е писател от турски произход. Последната му книга \"Със свои думи: предположения относно вярата на баща ми\" излезе на германския книжен пазар през 2016 година.", "date": "2017.10.09", "title": "Турция е управлявана от духовен пролетариат"}
{"url": "http://www.classa.bg/%D1%81%D0%B2%D1%8F%D1%82/item/373652-%D1%81%D0%BB%D0%B0%D0%B2%D1%8F%D0%BD%D0%B8,-%D0%BD%D0%BE-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D0%BA%D1%8A%D0%B4%D0%B5-%D0%B8%D0%BC-%D0%B5-%D0%BC%D1%8F%D1%81%D1%82%D0%BE%D1%82%D0%BE", "text": "              Горани, бошняци, торбеши, помаци - тези мюсюлмански общности трудно се вместват в националните рамки на балканските държави. Швейцарското издание \"Нойе Цюрхер Цайтунг\" (НЦЦ) дава за пример Рестелица - малко селце в Южно Косово, на границата с Албания и Македония. Когато училищният звънец удари, децата там се разделят на групи в зависимост от езика, на който се преподава – босненски или сръбски.   Изданието отбелязва, че разликата между босненския и сръбския не е голяма, както и това, че в този район на Балканите всички деца така или иначе говорят едно и също локално наречие - смесица между сръбски и македонски. Но онова, което едните изучават за миналото на Сърбия, Косово, Югославия или Османската империя няма почти нищо общо с онова, което учат другите, пояснява вестникът. Наличието на „две училища под един и същи покрив\" е феномен, който се появи в първите години след края на войната в Босна. Но онова, което беше замислено като временна мярка за интеграция на децата на прокудените и завърнали се бежанци, на някои места се превърна в трайно състояние.     Защитниците на етническата сегрегация в училище се позовават на босненската конституция, в която е записано, че представителите на трите основни етнически групи - бошняци, сърби и хървати - имат право да учат на майчиния си език. А официално признатите езици са босненски, сръбски и хърватски.   Така етническото разделение се оправдава с конституционното изискване за равноправие. При това съществуват много основания да смятаме, че босненски, сръбски и хърватски са варианти на един и същи език, тъй като всеки разбира другия, обобщава НЦЦ и цитира босненският писател и професор от университета в Сараево Ненад Величкович, според когото „ не говорим за три различни езика, а за три различни разказа, представяни пред учениците на един и същи език\".   Разделението на децата в училище е израз на политическото разединение на местното мюсюлманско население, отбелязва по-нататък НЦЦ. Родителите, които изпращат децата си да учат на босненски, сами се определят – също както и мюсюлманите в Босна и Херцеговина - като бошняци.   А тези, които предпочитат децата им да учат на сръбски, се определят като етнически горани, но не и като сърби, както би могло да се очаква. Думата е производна на \"гора\" - заради планинския характер на местностите, в които те живеят. И двете етнически групи - бошняците и гораните - са убедени, че само по този начин могат да съхранят своята идентичност, предпазвайки я от чужди влияния.     И още нещо общо имат двата етноса: те имат славянски произход. Техните предци са били християни, които през петвековното османско владичество на Балканите са приели мюсюлманската вяра. След създаването на етнически дефинирани национални държави на Балканите през последната третина на 19-ти век, всяка една от тези държави се опитва да представи въпросното мюсюлманско население като „свое\": Албания прави тези опити на базата на общата ислямска религия, Сърбия и Македония – на основа на общия славянски език.     Славянските мюсюлмани от региона не винаги са се самоопределяли като бошняци - при преброяването на населението в Югославия през 1961 година много от тях са се определили като турци, макар да не говорят турски език. Десет години по-късно това се променя. На преброяването през 1971 повечето от тях вече се дефинирали - също като мюсюлманите в Босна - като мюсюлмани. Обяснението: в края на 1960-те години Комунистическата партия по политически причини създава нова нация, на която дава етническо име. Онези босненски мюсюлмани, които не са се чувствали нито сърби, нито хървати, получили възможността да се определят като \"мюсюлмани\", което повечето от тях и направили.   След като политическият и интелектуален елит на Босна през септември 1993 г., т.е. в разгара на войната, решава да замени понятието \"мюсюлманин\" с понятието \"бошняк\", много от етническите славяни приемат новата идентичност и започват да се възприемат като бошняци, макар да нямат никакви родствени връзки с Босна. И до днес босненците се дефинират чрез етноса си, а не чрез гражданството си.       Съвсем друго е положението с мюсюлманите от славянски произход в южните и източните части на Балканите, коментира авторът на НЦЦ и дава за пример гораните и торбешите в Македония, както и помаците в Южна България и Североизточна Гърция. Според изданието, те имат по няколко различни национални идентичности, които често се припокриват. Така например помаците се самоопределят като турци, българи, гърци или мюсюлмани. Единственият непроменлив фактор за всички тях е ислямът, който те осъзнават като свой основен идентификационен белег. Етническите и национални принадлежности и до днес си остават за тези хора едва на втори план.   Всички те говорят, както и мнозинството, някакъв славянски език. Но същевременно не са християни, а мюсюлмани. Освен това другите нации се опитват да ги \"притеглят\"към себе си – за помаците например спорят българите и турците. Но никъде - нито в Македония, нито в България или в Гърция - тези етноси не са истински приети. Славянските мюсюлмани в течение на вековете са приели един прагматичен подход към насилствено натрапваните им национални идентичности – в зависимост от местното съотношение на силите и собствените им потребности.    Тъкмо тази им национална гъвкавост обаче прави притесняваните от всички страни мюсюлмански народи в периферията на балканските национални държави по-модерни и по-европейски, отколкото онези, които се опитват да ги натикат в някакъв тесен национален корсет, пише авторът на публикацията Сирил Щигер, автор на книгата \"Вече не знаем кои сме. Забравените малцинства на Балканите\".", "date": "2017.10.09", "title": "Славяни, но мюсюлмани: къде им е мястото?"}
{"url": "http://www.classa.bg/%D1%81%D0%B2%D1%8F%D1%82/item/373653-%D0%BF%D0%BE%D0%B2%D0%B5%D0%BB%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%B8%D1%82%D0%B5-%D0%B8%D0%B7%D0%B1%D1%80%D0%B0%D0%BD%D0%B8%D1%82%D0%B5-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81-%D1%87%D0%B0%D1%81%D1%82%D0%B5%D0%BD-%D0%B1%D0%B8%D0%B7%D0%BD%D0%B5%D1%81", "text": "Животът на гражданите в Северна Корея често ни е представян в контекста на ядрената програма на страната, на грандиозността на партията или суровите правила, в които се налага да живеят обикновените хора. През този обектив народът прилича на кукли, които танцуват и ръкопляскат пред величието на режима, нареден по огромните булеварди на Пхенян, или държат оцветени картони, формирайки огромно изображение по трибуните на стадион, или просто роби, които се трудят, за да могат да финансират разработката на балистични ракети и разточителния начин на живот на деспота си.   Но ако посетите някоя от локациите, където през последните години Северна Корея е установила бизнес отношения - като например североизточен Китай и южогизточна Азия - нещата стават малко по-сложни. Въпреки, че частният бизнес генерира чуждестранна валута, която се изпраща обратно към политическите и военните кръгове в Пхенян, една класа сред гражданите на Северна Корея, наречена donju -  „повелителите на парите\" - е успяла да си си проправи път сред сферите на влияние в страната.         Дончу търгуват с всичко - дрехи, ежедневни стоки, електорника, апартаменти, коли. Наскоро дори беше спряна огромна доставка на оръжия, пристигнали с кораб в Египет. Сред тях е и един от най-богатите хора в страната - Ча Чол Ма. Неговата биография, подобно на биографиите на повечето влиятелни фигури в Северна Корея, остава недоизяснена в публичното пространство.             Той е доведен син на Ри Же Канг, един от идеолозите зад Чучхе - партийна идеология на Корейската работническа партия, върху която е изградена политическата система на КНДР. Освен това е бил ментор на настоящия лидер Ким Чен Ун, преди да поеме властта.   Ча някога е бил активна част от политическия живот на страната, заемайки висока позиция в законодателната власт от 2012 до 2015 или 2016 година. Но оттеглянето му от политическата сцена е довело до поредица от лични успехи, които са му донесли много финанси. Той стои зад няколко инфраструктурни проекти като построяването на детска болница и център за рационализиране на отглеждането на гъби. Ча развива бизнеси и в Китай и Пакистан.   Бизнесменът рядко се показва на публични места, но когато това става, той обикновено е в компанията на влиятелни личности от политическия живот на КНДР и държавите, в които развива бизнес.           Дончу и хора като Ча променят обществото в Пхенян, или поне на пръв поглед е така. Преди 16 години Ким Чен Ир започва бавен преход към пазарна икономика в Северна Корея. Въпреки това чак през 2012 година, когато синът му поема властта, идва бумът на частната инициатива .   Брутният вътрешен продукт на КНДР, според данните на националната банка на Южна Корея, е 28.5 милиарда долара през 2016 година. Той е най-високият за предишните 17 години, като през 2011 БВП на комунистическата държава е било само 12.4 милиарда долара.   Сега в Пхенян могат да бъдат видени млади мъже и жени, които прекарват часове във фитнеса, за да се покажат, техният гардероб включва дрехи от марки като Zara и H&M, както и чанти и аксесоари от премиум брандове в Западна Европа.           Дори този, които продължават да се обличат консервативно, могат да бъдат различени по някои дребни суетни символи - може би малка италианска чанта за кеш, един или два смартфона - прибрани не твърде дискретно на път за следващата бизнес среща. Тази разлика в начина на живот е ясно отличима предвид, че средната заплата за страната е еквивалентна на една няколко десетки долара.   От другата страна на границата, Китай може да се припознае в начина, по който се случват тези „реформи\". Този огромен скок в стандарта на живот на конкретни индивиди е подобен на това, което се случва при китайците през 80-те и 90-те, след като Китайската комунистическа партия намалява ограниченията в някои аспекти.   Но с постоянните атаки между Ким Чен Ун и Доналд Тръмп и повишената заплаха от въоръжен конфликт, Пекин изглежда не особено доволен от подобен авантюризъм и изглежда, че първи ще го отнесат именно дончу.   В края на септември китайското Министерство на икономиката публикува известие, според което компаниите от Северна Корея, които оперират в рамките на Китай, включително тези, които  са в съдружие с китайски компании, имат 120 дни да прекратят дейността си. Тези рестрикции изглеждат в синхрон с последните санкции наложени от САЩ - поне на хартия.   Истината обаче е, че тази мярка благоприятства това, което искат китайските компании и техните партньори от Северна Корея - особено тези, които са част от индустриите, изградени върху интензивен физически труд. Миналата година китайските бизнеси, които оперират н градина с КНДР поискаха увеличение на разрешение брой севернокорейски работници, които работят „на заем\". Причината е, че китайските работници се местят в други провинции и дори други държави, където заплатите са по-високи и оставят дупка в работната сила на североизточния регион на страната.   Едно число много добре описва ситуацията: през 2012 година 40 000 севернокорейци са влезли в Китай на базата на индустриални визи, а още много са тези, които търсят други начини да бъдат наети след като са пренесени в държавата.   И макар Китай официално да санкционира КНДР, тепърва предстои да видим как ще бъдат изпълнена процедурата. Междувременно дончу продължават да процъфтяват и най-вероятно ще приемат всякакви санкции с хладнокръвие.   Все пак, тежката ситуация у дома означава само, че пазарите на черно ще бъдат изтупани от прахта и ще се превърнат в основен начин ежедневните стоки да достигат до тези, които могат да си ги позволят.   И ето така много от „повелителите на парите\" правят своите гърненца със злато.   С по-добри контакти откогато и да било, този „обрат\" в отношенията между двете държави, може бързо да бъде обърнат в полза на дончу. Предприемачите ще могат да доставят на обитателите на Пхенян всички необходими средства за комфорта им, независимо колко е нечестен бизнеса им или колко заплахи се чуват от Вашингот.", "date": "2017.10.09", "title": "Повелителите на парите - избраните в Северна Корея с частен бизнес"}
{"url": "http://www.classa.bg/%D1%81%D0%B2%D1%8F%D1%82/item/373654-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D0%BA%D0%B0%D0%BD%D0%B4%D0%B8%D1%80%D0%B0%D1%85%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%8F-%D0%B5-%D0%B8%D1%81%D0%BF%D0%B0%D0%BD%D0%B8%D1%8F", "text": "Десетки хиляди каталунци се събраха на протест в центъра на Барселона, за да протестират срещу намерението на местните власти да откъснат Каталуня от Испания след непризнатия за валиден референдум.   Около 90% от жителите на испанската провинция гласуваха за независимостта й, но политическите сили, които подкрепят единството на страната, бойкотираха допитването.     Митинги в подкрепа на националното единство се състояха и вчера в столицата Мадрид и в други големи градове. Организаторите на днешния протест го нарекоха \"митинг на мълчаливото мнозинство\", което е против референдума.   Демонстрантите носят испански и каталонски флагове и скандират \"Каталуня - това е Испания\", \"Слава на Испания\" и \"Аз съм испанец, испанец, испанец\".   Преминаващите покрай шествието автомобили отговарят с клаксоните си на скандиранията. Те са недоволни и от начина, по който каталонската телевизия отразява митинга - вместо него тя показва манастира \"Монсерат\".", "date": "2017.10.09", "title": "Десетки хиляди в Барселона скандираха \"Каталуня е Испания\""}
{"url": "http://www.classa.bg/%D1%81%D0%B2%D1%8F%D1%82/item/373655-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BA%D0%B0%D0%B1%D0%B8%D0%BD%D0%B5%D1%82", "text": "Британският премиер Тереза Мей намекна в свое интервю, че може да се лиши от Борис Джонсън - външен министър и една от знаковите фигури в нейното правителство.   На въпроса какви са плановете й за Джонсън, който подронва авторитета й относно Брекзит, тя каза, че не се страхува от предизвикателствата.     Мей допълни, че е нейна работа да гарантира, че в кабинета й са най-способните и най-добрите хора в партията.   Изказването на премиера може да се тълкува като явен знак, че тя е готова да извърши промени в кабинета като се лиши от услугите на Джонсън и други неудобни министри.   В коментар на интервюто \"Скай нюз\" казва, че Мей най-вероятно ще направи промени веднага след срещата на Европейския съвет на 19 и 20 октомври.", "date": "2017.10.09", "title": "Тереза Мей е готова за промени в британския кабинет"}
{"url": "http://www.classa.bg/%D1%81%D0%B2%D1%8F%D1%82/item/373656-%D1%84%D0%B0%D0%BA%D1%82%D0%B8-%D0%B7%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD,-%D0%BA%D0%BE%D0%B8%D1%82%D0%BE-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BD%D0%B5-%D0%B7%D0%BD%D0%B0%D0%B5%D1%82%D0%B5", "text": "Владимир Путин - безспорният и несменяем лидер на Русия, който си дава кратки почивки от президентския пост, само когато му изтекат двата поредни мандата като президент (и по конституция трябва да отстъпи назад за кратко). И така вече 18 години.   Пътят на Владимир Путин към властта е дълъг, но целенасочен. Легендата разказва, че още на 16 Путин искал да влезе в редиците на Комитета за държавна сигурност (КГБ), но офицерът, който разглеждал молбата му, му казал, че \"не кандидатът търси службата, а КГБ намира подходящите хора\" и след това му препоръчал да учи право и чужди езици.   Следвайки този съвет Путин записва да следва право в Ленинградския държавен университет, след което вече е привлечен от КГБ като щатен Служител. Там работи първо в контраразузнаването, а после е преместен в Първо главно управление, където следи работата на чуждите дипломати и консулства в Ленинград. Впоследствие е назначен за резидент на КГБ в Дрезден, Източна Германия, под прикритието на преводач, откъдето следял събитията и докладвал на Москва.   След падането на Берлинската стена той се завръща в Русия през 1990 г. и за кратко работи в родния си град като служител в университет, съветник по чуждестранните инвестиции на кмета на вече Санкт Петербург Анатолий Собчак, а впоследствие и заместник-кмет.   След загубата на Собчак на изборите през 1996 г. Путин се мести в Москва, където работи в администрацията на президента на различни позиции, а през 1998 г. е назначен и за директор на Федералната служба за сигурност (ФСС), наследила КГБ. Само година по-късно Путин поема поста министър-председател на Руската Федерация.   На 31 декември същата година изненадващо Борис Елцин подава оставка и според руската конституция премиерът на страната става действащ президент. Първият му декрет е, че срещу Борис Елцин и семейството му няма да бъдат предприемани наказателни преследвания (на фона на голям корупционен скандал, свързан с членове на семейството на бившия руски президент).   Малко а малко по-късно през 2000 г. Владимир Путин печели и първите си избори за президент. Оттогава нататък той и неговата партия \"Единна Русия\" са на власт в Русия и участват в създаването на световния дневен ред.   На 7 октомври той празнува своя 65 рожден ден и по нищо не личи, че има намерения скоро да се отдръпва от властта. Дейността му като президент се оценява положително от над 80% от руснаците, като за мнозина в страната той е не просто държавен лидер, той е \"бащица\", който трябва да се следва с цената на всичко.   И ако това са ви се сторило суха информация за една от най-властните личности на планетата, в галерията сме ви подготвили интересни и малко известни факти за Владимир Путин.", "date": "2017.10.09", "title": "Факти за Владимир Путин, които вероятно не знаете"}
