{"url": "http://www.classa.bg/%D1%81%D0%B2%D1%8F%D1%82/item/387806-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B8%D0%B3%D1%80%D0%B8-%D0%BD%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%BA%D0%B0%D0%BA-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D0%B1%D0%B8-%D1%86%D1%80%D1%83", "text": " години китайските специални служби фактически унищожиха цялото американско разузнаване в страната си. Десетки нелегални агенти и информатори бяха изпратени в затвора или . екзекутирани. Във Вашингтон това се прие като най-големия провал на ЦРУ за последните десетилетия, а специалистите не могат да разберат как се проваля разузнаването. И се опасяват, че Пекин ще сподели получената информация с Москва. „ Медоядът” отива на лов Докато Китай се развива и се превръща в мощна държава, Вашингтон следи отблизо случващото се в страната. В края на миналото десетилетие ЦРУ разполага с изчерпателна информация за работата на китайското правителство. Тя постъпва пряко от коридорите на властта, където американците успяват да внедрят агентура. Някои от информаторите са чиновници, разочаровали се от държавата, проядена от корупция. Има и такива, които са просто платени.     Но потокът от разузнавателни данни от Поднебесната започва да пресъхва и през 2011 г. в щаба на ЦРУ осъзнават много сериозния проблем, че източниците на информация изчезват един след друг. Американските специални служби създават специална група от особено ценни и високопоставени сътрудници на ФБР и ЦРУ. В строго засекретен щаб в Северна Вирджиния те анализират всяка операция, внимателно изучават всички сътрудници на посолството на САЩ в Пекин, независимо от дипломатическия им ранг. По някои сведения, тази операция има кодово име Honey Badger, което значи „медояд” (роднина на язовеца от Африка – безстрашен и агресивен хищник, който на практика няма естествени врагове). Предателство или пробив Разглеждат се две основни версии. Първата е, че в недрата на американското разузнаване се е заселила къртица, която предава на Пекин информация за агентурната мрежа в Китай. Втората – китайски хакери са провикнали в шифрованата система за връзка. Приблизително тогава контраразузнаването на КНР разкрива в Тайван система за наблюдение, организирана от Агенцията за национална сигурност (АНБ) на САЩ. А Агентите на ЦРУ попадат на американския студент в Шанхай Глен Шрайвър, който срещу пари събира сведения от отбранителен характер в полза на китайското разузнаване. За назидание на американските студенти, обучаващи се зад граница, ФБР дори публикува видеоклип, разказващ за предателството на Шрайвър. Съпоставяйки тези факти, следователите клонят повече към версията с къртицата. Наистина, най-авторитетният американски контраразузнавач Марк Келтън, оглавяващ групата, като цяло се съмнява. Може би отчасти заради това, че той е близък приятел на офицера от ЦРУ Брайън Кели, който ФБР заподозира погрешно, че работи през 90-те години за Русия. Но в полза на втората - „хакерска” версия говорят скоростта и точността, с която китайските специални служби откриват американските информатори. Освен това, както твърдят организаторите на разузнаването, нито един човек в САЩ, колкото и високо равнище на достъп до секретна информация да притежава, не може да разполага със сведения едновременно за всички агенти, които толкова успешно са заловени от Китай. Загуба на нюх В хода на разследването картината се очертава непрегледна: постигайки забележителни успехи в Китай, сътрудниците на ЦРУ се отпускат, губят бдителност и пренебрегват правилата на конспирацията. Агентите в Пекин почти не променят маршрутите на придвижване и назначават тайни срещи в едни и същи места – просто подарък за мрежите за наблюдение, действащи в страната. Някои офицери на американското разузнаване общуват с информатори в ресторантите, намиращи се под шапката на специалните служби, където във всяка маса е вграден микрофон, а келнерите работят за контраразузнаването. Освен това секретната система за връзка Covcom, която използва агентурната мрежа, според оценката на специалистите е доста примитивна, а освен това влиза в интернет. Всъщност тя копира близкоизточната система, където мрежовата среда е по-малко опасна. Способността на китайските хакери е явно подценена. Следствената група провежда тестове за проникване и открива,че системата съдържа фатална грешка: влизайки в нея може да се получи достъп до значително по-широка система за връзка, по която ЦРУ взаимодейства с агентурната си мрежа по цял свят. За първи път The New York Times разказа за тази шпионска история през май миналата година. Анонимни чиновници по различно време назоваха на журналистите различни цифри на загубите – от 12 до 20 души. След това числото се увеличава до 30 – американското разузнаване се лишава в Китай от толкова информатори и агенти през 2010 г. Някои агенти успяват да се евакуират от страната. Къртица, ама не тази Паралелно се разработва и версията с къртицата. През март 2017 г. става известно за ареста на сътрудницата на Държавния департамент Кандис Клейнборн – по време на разпита със следствената група тя премълчава за връзките си с китайски длъжностни лица. На нейната банкова сметка идват пари от Китай, чиновниците от КНР я обсипват с подаръци, сред които има АйФон, ноутбук, напълно обзаведена квартира и много друго. Но Клейнборн не се признава за виновна, а така и не успяват да докажат, че разкрива сведения за американските агенти. През януари т.г. на летището в Ню Йорк задържат 53-годишният Джери Чун Шин Ли. Етническият китаец, гражданин на САЩ, през 80-те години служи в американските въоръжени сили, а от 1994 г. работи в ЦРУ, където има достъп до секретни документи. През 2007 г. той се уволнява и отива със семейството си в Хонконг, установява се в заложна къща, съсобственикът на която е влиятелен китайски партиен функционер. През цялото това време американските специални служби го наблюдават и през 2012 г. успяват да го примамят в САЩ. Претърсвайки адреса, където той е установен, те откриват две тефтерчета – първото с телефони и адреси, а второто с подробни сведения за агенти на ЦРУ, работещи под прикритие. Там се изброяват истински имена, дати на срещите с връзките, адреси на квартири за явки. След пет разпита Ли незнайно защо е оставен на свобода и му позволяват да се върне в Хонконг. Арестуват го едва след шест години, обвинявайки го в кражба на секретна информация. Никакви улики, показващи, че е предавал сведения на китайските служби не са открити от разследването. Освен това откритите у него данни не позволяват да се направи еднозначен извод за това, че американската мрежа в Китай е разбита именно от него. Катастрофални последствия Предателство, хакери, собствена немарливост или всичко взето заедно – ЦРУ и ФБР не знаят какво именно погубва американската разузнавателна мрежа в Китай. Не знаят и това доколко дълбоко китайците са проникнали в системата на американските специални служби. ЦРУ особено се тревожи от въпроса дали Пекин не е споделил тази информация, а също така достъпа до Covcom с Москва. Точно докато се разрушава американската разузнавателна мрежа в Китай, от няколко агенти, работещи в Русия, също престава да постъпва информация. При всеки случай провалът е катастрофален. В САЩ признават, че възстановяването на разрушената мрежа ще отнеме дълги години. Или никога. По брой на загубите този неуспех на ЦРУ може да се сравнява с провала на едновременно няколкото десетки американски агенти в СССР. Тогава за всичко е виновно предателство – американската агентура е издавана от сътрудника на ФБР Роберт Хансен и началникът на контраразузнавателното подразделение на ЦРУ Олдрич Еймс. И двамата са вербувани от КГБ през 70-те и 80-те години.   Превод: В.Сергеев", "date": "2018.09.29", "title": "Големите игри на специалните служби: как Китай разби ЦРУ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387807-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%B2%D0%B8%D0%B7%D0%BE%D0%B2-%D1%80%D0%B5%D0%B6%D0%B8%D0%BC-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2-%D0%B0%D0%BD%D0%B3%D0%BB%D0%B8%D1%8F", "text": "  Разрешителните ще се вземат трудно и срещу много пари, ако няма сделка за Брекзит   Едно принципно решение на правителството в Лондон е на път да помрачи надеждата на много българи за работа във Великобритания, след като страната напусне Европейския съюз на 29 март догодина. Кабинетът на Тереза Мей обяви, че европейските граждани няма да се ползват с преференции при допускане до трудовия пазар на Обединеното кралство. За тях ще важат същите имиграционни закони като за хората от останалия свят. Това означава, че ще им трябват трудови визи.     Все още няма яснота какви точно ще са те, тъй като до момента британските власти твърдяха, че европейските граждани ще продължат свободно да влизат и да работят в страната до края на 2020 г., докато тече преходният период по Брекзит. Такъв обаче не се очертава да има, ако преговорите между Великобритания и ЕС продължат да буксуват и Обединеното кралство напусне съюза без сделка. Решението да се орежат преференциите за европейските граждани обаче не е продиктувано само от възможностите за черен сценарий – раздяла без разбирателство, а от желанието за нова политика по отношение на имигрантите на Острова. То е взето въз основата на препоръки от Консултативната комисия по миграция, която смята, че достъпът до британския трудов пазар  трябва да става не  на основата на  националност,  а на умения,  като се дава предимство на квалифицираните имигранти. Независимият орган даже призова да се премахне съществуващата квота от 20 700 души на година за висококвалифицирани работници извън ЕС. Следователно и българите с търсени професии и тези без умения ще бъдат сериозно засегнати от новата имиграционна политика на британските власти. Първите, защото ще имат много по-голяма конкуренция, тъй като на практика ще се състезават с хора от цял свят, а вторите – защото трудно ще получават виза. Тази ситуация много напомня положението между 2007 и 2014 г., когато въпреки че България и Румъния бяха членове на ЕС, Великобритания отказваше на гражданите им свободен достъп до трудовия си пазар. Тогава висококвалифицираните кадри като инженери, банкери и компютърни специалисти сравнително лесно получаваха разрешителни за работа. Обикновено те им се осигуряваха от работодателя. За някои специфични професии като лекари, зъболекари, детегледачки и прислужници в частни домове се изискваше самостоятелен трудов сертификат, който се издаваше от граничната агенция. Оттогава обаче Обединеното кралство доста затегна режима за получаване на трудова виза. Въведена беше  нова точкова  система,  която изисква от кандидатите редица документи, между които за добро владеене на английски език и че няма да претендират за социални помощи, ако изгубят работата си. Така че, ако действащият сега визов режим за граждани извън ЕС бъде приложен автоматично и за европейците, българските работници на Острова ще имат сериозни затруднения. В момента Великобритания дава пет типа визи. Първата е за инвеститори и хора с изключителен талант. За този клас могат да кандидатстват хора, които искат да стартират бизнес или да управляват такъв във Великобритания. Те обаче трябва да докажат, че разполагат с поне 50 хиляди паунда за инвестиция и да представят бизнес план. Цената на самата виза е 1277 паунда при получаване по пощата и 1021, ако се вземе от посолство на Обединеното кралство. Същите такси важат и за членовете на семействата на предприемачите. Документите се разглеждат в рамките на 3 седмици, но трябва да бъдат подадени поне три месеца преди евентуалната дата за пътуване в Англия. Има и допълнителни условия, които могат да се изискват, като добро владеене на английски език. То се доказва със сертификат за положен изпит или трябва да сте завършили поне бакалавърска степен, която е преподавана на английски. Необходимо е и свидетелство за съдимост. Визите за изключителен талант пък са само 2000 годишно и  се дават на хора  с ценни професии в областта на науката, инженерството, хуманитарните науки, медицината и дигиталните технологии. Престоят с тях в Англия обаче е ограничен до 5 години и 4 месеца, но дава възможност да сменяш професията си на място, без да информираш за това британското вътрешно министерство. Таксата за талантливи хора е 608 паунда. Вторият клас виза се отнася за квалифицирани работници. Те трябва да представят документ, че имат договорка с конкретен работодател във Великобритания, да получават добра заплата и че разполагат с достатъчно средства да се издържат, когато пристигнат в Обединеното кралство. Отново се изисква свидетелство за съдимост, както и сведения къде си пътувал през последните 5 години. Този тип виза струва 608 паунда и е най-популярната в момента за граждани от страни с визов режим. Обикновено от кандидатите се изисква да получават поне 30 000 паунда годишно в Англия, което е с 10 000 паунда повече от 2011 г. Освен това в банковата им сметка трябва да има най-малко 945 паунда поне три месеца преди да са подали молба за този тип виза. Другият вариант е бъдещият работодател изрично да спомене в писмото си до миграционните служби, че може да осигури тази сума. Трети клас виза се отнася за нискоквалифицирани работници. Такива разрешителни обаче въобще не са издавани, тъй като британските власти смятаха, че няма нужда от такива хора. По принцип този тип визи трябваше да замени през 2008 г. схемата за набиране на сезонни работници в селското стопанство на квотен принцип. Но кабинетът в Лондон прецени, че идващите вече безвизово българи и румънци ще са достатъчни за британските ферми и реши да не допуска и граждани извън ЕС без квалификация. След като идващите от България и Румъния намаляха през последната година заради Брекзит, преди месец бе взето ново решение за връщане на квотния принцип в селското стопанство от следващата година. За целта ще бъдат дадени 2500 визи клас 3 на граждани извън ЕС. Четвърти клас виза е за студенти от държави, с които Великобритания има визов режим. Кандидатите за нея трябва да са над 16 години и да имат предложено място в образователен курс в Обединеното кралство. Необходимо е да могат да четат, пишат и говорят на английски език и да имат достатъчно пари да се издържат и да платят за своето образование. Кандидатстването за тази виза пак трябва да е поне три месеца по-рано, а таксата е 348 паунда. Тя дава и право на работа и присъединяване на роднини, които са зависими от кандидата. Британското правителство обаче обеща приетите през тази и следващата учебна година студенти от ЕС  да продължат  при досегашните  условия,  и то за целия курс на обучение. Те ще плащат по-ниски такси, също като британските си колеги, и ще имат достъп до добрата английска система за раздаване на студентски кредити. Британското правителство отпуска до 9000 паунда на човек годишно, които покриват напълно таксите за обучение. Отделно дава и пари за издръжка. Заемите са при много ниска лихва и изплащането им започва, когато студентът завърши, тръгне на работа и стигне определен доход. За България той е 12 000 паунда годишно, а за Англия – 21 000. Всяка година около 2000 сънародници се възползват от системата за кредитиране, което е около 95% от всички нашенци, избрали да следват на Острова. Пети клас виза се дава за временен престой с цел работа. Обикновено става въпрос за работници в благотворителни организации, заети по правителствени проекти, творци, спортисти или религиозни служители. Те трябва да представят документ, че ще бъдат наети на работа и да притежават 945 паунда в сметката. За хората на изкуствата и спорта се изисква да докажат и че ще направят уникален принос за страната. Това става чрез представяне на доказателства за международно признание от международни конкурси и фестивали. Таксата за визата е 244 паунда и дава възможност за оставане във Великобритания до една година. Правителствени източници твърдят пред британската преса, че макар да се говори за премахване на преференциалните условия за европейски граждани, такива все пак ще има. Те ще са част от пакета договорености за споразумения за свободна търговия, които Великобритания се надява да сключи с различни страни, след като напусне съюза. Тя настоява за такъв общ договор с ЕС, но има редица спорни въпроси, които към момента пречат за сключването му. Освен това премиерът Тереза Мей многократно е обещавала да сложи край на  неограничената  имиграция от  Европа  след Брекзит, която всъщност беше и основна причина да се стигне до референдума за излизането на страната от Евросъюза. Според опозиционния депутат от Лейбъристката партия Хилъри Бен, който е председател на комисията по Брекзит в Долната камара на британския Парламент, приравняването на европейските граждани с останалите е грешка. “Щеше да бъде много по-разумно да се дадат преференции на гражданите на ЕС, като се има предвид, че ние искаме да запазим близки отношения с европейските страни”, казва той.  ", "date": "2018.09.29", "title": "Задава се визов режим за българските работници в Англия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387799-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B7%D0%B0-%D0%BA%D1%80%D0%B0%D1%8F-%D0%BD%D0%B0-%D1%81%D0%B2%D0%B5%D1%82%D0%B0", "text": "Ако феновете на конспирациите само говорят за теориите си, че светът се управлява от тайни общества, и че краят е близо, има една група от хора, които подкарват тези идеи на една следваща фаза - подготовката за Апокалипсиса. \r\n Те са различни като бекграунд, професии, възраст и интереси, но това, което ги обединява (поне в онлайн форумите им) е вярата, че светът има опасност в един момент да приключи с колапс, и е най-добре да се приготвим за най-лошото. \r\n Край малка река близо до селцето Бедфордшир във Великобритания, Питър Станфорд, който се описва като мотивационен коуч, помпи надуваемото си кану. Това е начинът, по който той се придвижва до мястото, което е избрал за бягство при евентуален случай на апокалипсис - всички онези събития, които биха довели до колапс на обществото и срив на държавата - от вирусна заплаха, през срив на борсата, та до анархистки бунтове в Лондон. \r\n \"Не живея на ръба на острието, чакайки нещастието просто да се случи\", коментира той. Затова и тренира периодично измъкването до неговото собствено сигурно място. \r\n Станфорд се надява тръгне по вода след залез слънце, под защитата на тъмнината. Там той ще тренира бягството си в случай на нужда. Той вярва, че това ще бъде оптималното време в денонощието, за да се измъкне незабелязано, без други да го видят и да се опитат да му откраднат ресурсите. \r\n Той вече е инвестирал във второ кану, така че синът и бившият му съпруга също да могат да се присъединят към него. \r\n \"Ние разполагаме със стратегии и място, където членовете на семейството наистина могат да се срещнат\", признава той и все пак акцентира върху това, че никога не би принудил сина си да участва в тези тренировки. \r\n Самият той започва подготовката за \"Края\" преди цели 20 години, когато чува разказите на свои приятели, които са били на война, за ужасите на въоръжените конфликти и опустошението след тях. \r\n Истината обаче е, че хората като Питър съвсем не са малко. Онлайн дори те са цяла общност със свои форуми, в които се разменят съвети и тактики за оцеляване. Военната тема се простира в голяма част от общността на подготвящите се за края на света, включително и като начин да се спасиш. \r\n В една ферма в същото това село Бедфоршир се намира и единственият по рода си магазин за \"подготвящи се\". Неговият собственик Линкълн Майлс продава всичко - от арбалети до дрехи, предназначени да помогнат на хората да оцелеят в случай на ядрена катастрофа. \r\n \"Създадох магазина, за да отговаря на нарастващото търсене\", обяснява той. Трудно е да се каже какъв е общият брой на хората във Великобритания, които са убедени, че трябва да се подготвят за края на света, тъй като повечето от тях го правят, без да говорят много-много за това. Това се прави както, за да се избегнат подигравките от околните, така и за да се ограничи информацията в случай на действителен колапс на обществото, когато битката за ресурси би била наистина жестока. \r\n Смята се обаче, че техният брой расте с всяка изминала година. А магазинът на Майлс не се оплаква от липса на клиентела. \r\n Едно от основните неща, които се търсят там, са ножовете. Те са разположени навсякъде из магазина. Повечето от тях биха били незаконни за носене по улиците (поне не и без основателна причина), но в дивата природа, сред хищниците и за самозащита биха били перфектни придобивки. \r\n Заедно с тях има арбалети, мечове, мачетета, белезници, бронежилетки и други силноспецифични и противоречиви предмети, които обаче са трудни за сдобиване (поне легално). \r\n \"Имаме блокъри за телефони, които да предотвратяват възможността за проследяване през телефона. Това е факт, правителството ни следи, така че това ни освобождава от подобна опасност. Факт е и, че се доверяваме на твърде много хора с прекалено много. Когато дойдат тежките времена, те няма да са тук, за да ни подкрепят\", обяснява Майлс. \r\n А на видно място в магазина е изложено и знамето на Конфедерацията от Гражданската война в САЩ. \"Виждам го като символ на свобода и откъсване от правителството\", коментира той. \r\n Не е изненада обаче тази връзка. Цялата идея за тази автономност от държавата и за подготовката за края на света до голяма степен се свързва със САЩ (най-вече Южните щати), в които идеята за \"самоустойчивостта\" и свободата от правителството е изключително силно застъпена. Затова и други хора, подобно Майлс, които споделят тези идеи, чувстват връзка с американските южняци. \r\n Знамето също е татуирано на ръката му и виси на огледалото за обратно виждане на колата му. Въпреки връзките си със Гражданската война в САЩ и конотациите с расизма, Майлс го вижда като перфектния символ за всички онези, които се готвят за края на света. \r\n \"То символизира това да разчиташ на себе си и на никой друг. Нито на правителството, нито на съседите, нито на когото и да било, само на себе си\", казва още той. \r\n   \r\n   Идеята, че в екстремна ситуация всеки човек е за себе си, често се появява в света на готвещите се - според тях повечето хора са склонни да поставят преди всичко собственото си оцеляване, а не в общността като цяло. \r\n А тези, които отказват да се подготвят дори с малко за евентуален апокалипсис, готвещите се наричат \"зомбита\" - по идеята от филмите за зомби апокалипсис, където по-голямата част от населението на света става зомбита, след разпространение на зараза. \r\n В горите на Хертфордшир, Майкъл Сандерсън - известен на повечето като \"Хлебарката\" - има нож, който носи името му. Той има джип 4х4, в който е сложил палатка, достатъчно голяма, че да побере него, съпругата му и двете им деца. В багажника си има маса, посуда за готвене и провизии. \r\n \"Това не е толкова оцеляване, колкото да живееш просто. Не искам светът да свършва, не искам лоши неща да се случват с добрите хора, но аз не контролирам света\", обяснява той. \r\n \"Хлебарката\" е бивш военен, който прекарал по-голямата част от професионалния си живот във въоръжените сили като парамедик. Той е видял неща, които никой не иска да преживее, и вярва, че това му е дало силата да се превърне в предвестник на \"голямата буря\". \r\n \"Аз не съм параноик. Тези неща могат да се случат и се случват\", обяснява той, коментирайки нещата, които е преживял. Затова и сега той просто очаква най-лошото. В момента дори има два автомобила, които са подготвени да изведат него и семейството му до тайното скривалище, които той е предвидил. \r\n И все пак според него подготовката най-вече опира до това да имаш усещането за контрол върху ситуацията, каквото и да става. \r\n \"Не става въпрос само за края на света, ние се подготвяме за всичко. Какво би станало, ако евентуално утре загубите работата си? Имате ли достатъчно храна и пари, за да оцелеете и да осигурите семейството си?\" \r\n Колкото до прякора \"Хлебарката\", той идва от канала в YouTube, който Майкъл поддържа - armouredcockroach (Бронираната хлебарка от англ. - бел. р.). \r\n Там той споделя примери за подготовката си с други хора по целия свят, както и възгледите си, че всички онези, които не се подготвят за евентуални кризисни събития, са наивници, тъй като за него е от първостепенна важност просто да си готов и за черните дни. \r\n    ", "date": "2018.09.29", "title": "Подготовка за края на света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387800-%D0%B7%D0%B0-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D1%88-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%80%D0%B0%D0%BF%D1%81%D0%BE%D0%B4%D0%B8%D1%8F-%D1%82%D0%B8-%D1%82%D1%80%D1%8F%D0%B1%D0%B2%D0%B0-%D1%87%D0%BE%D0%B2%D0%B5%D1%88%D0%BA%D0%B0-%D0%B4%D1%83%D1%88%D0%B0", "text": "    Филолог, журналист, консултант по етикет и същевременно човек, който обича да коментира злободневни теми с чувство за хумор и сарказъм – кое обаче надделява обикновено в ежедневието на Мария Касимова? В ежедневието, за да мога да го понеса, надделява сарказмът. Аз всъщност съм доста ироничен човек и чувството за хумор ме спасява редовно. Но, за да мога да го проявявам, са ми необходими всичките ми останали \"роли\". Добрият език, окото, което вижда отвъд видимото, вниманието към жестовете и възпитанието - още се уча да ги балансирам добре и да ги държа във връзка. Кое е по-важно за един писател - чувството за хумор и способността да размее читателя или усетът към човешките чувства и драми, силата думите ти да \"стиснат читателя за гърлото\"?  Важно е написаното да им проговори. Не сядам с идеята \"я сега да разрева хората\" или \"я тука да се посмеят\". Просто разказвам и знам, че у всеки тези истории кънтят по различен начин. Важното е само да не е на кухо. В книгата се срещат и сблъскват две различни култури - мюсюлманската (на Албания и Турция) и християнската (на България). Важно ли е в XXI век да постъпваме с толерантност към различния, или е по-добре да отстояваме своето и да опазваме наследството си? Аз не харесвам думата толерантност, защото в нея няма човещина. Тя означава да \"изтърпиш\" нещо, въпреки че не можеш да го понасяш. Има смисъл да видим, че имаме неща, заради които не само да се понасяме, но и да ни хубаво да сме заедно. И колкото и сладникаво да звучи, това е любовта. Не гледаш кой какъв е, когато си влюбен? Тогава си много по-отворен към света, всеопрощаващ, виждаш по-далече и по-добре. Това важи за всички векове, винаги, wъпреки че в едни предишни времена е било много трудно да се отдели човечността от изискващите норми на религията например. Доскоро мислехме, че отдавна сме надмогнали изкуствените ограничения на догмите от всякакъв характер и че днес трябваше изобщо не се налага да говорим за това. Но ето, че не стана така - светът пак се разделя и е готов да разцепи хората по средата им в името на нещо толкова имагинерно като религията. Която уж трябваше да учи на човечност... Този парадокс ме ужасява. В послеписа споменавате, че книгата не е по действителен случай, но има и реални събития. Доколко все пак романът е измислица и колко процента е реалността? Сюжетът е базиран на истинска история, която обаче няма как да подкрепя с документи. Затова и предпочетох да напиша художествено произведение, в което да си позволя за разчитам доста и на фантазията си, да мога да нарисувам героите си така, както аз си ги представям, а не такива каквито са били прототипите им в реалния живот. Не мога да кажа в проценти колко е истина и колко е творческо въображение, но нека го нарека просто художествен роман, базиран на една наистина случила се история. Има ли повече място балканската тематика в българската литературата, а защо не и в часовете по литература? Трябва ли да дълбаем повече за нас самите в миналото си? То не е точно \"дълбаене\", а познаване. Хубаво е да знаем кои сме и какво ни се е случвало като на балканци, защото всяко незнание и непознаване води до интерпретации, които често са манипулативни. Балканите са чуден и магичен регион. Латинска Америка проправи пътя на магическия реализъм, а ние сме живяли и продължаваме да живеем с него и кой знае защо не \"си го даваме\" на литературата, а и на изкуството като цяло. Трябва да знаем миналото си, за да не правим неговите грешки. Трябва да го знаем и още, защото сме европейци и само от нас зависи да разкажем на другите европейци за това, което ни прави уникални. Те нали също ни разказват за викингите, за мореплавателите, сицилианците, келтите и т.н.         Според вас до каква степен читателите ще харесат (или дори ще се влюбят) в силните женски образи в романа и до каква ще се подразнят, независимо за колко съвременни се смятат? Не съм се замисляла за това. Всяка книга е просто сбор от страници и корици, ако не се \"довърши\" като артефакт от читателите. Пък как те ще си завършат \"Балканска рапсодия\" няма как да знам. Героите са такива, каквито са. Като хората в живота. Едни и същи човеци могат да са нечии любими и в същото време нечии други омразници. Това, че аз като автор ги обичам, не обрича читателите на тази обич. И така трябва да бъде. А може ли чужденец да разбере нашата \"балканска рапсодия\" и да я почувства, или ще е напълно неразбираема за него? Може, разбира се. Това е човешка история, за неща, които се случват в сърцето, в душата. И в реалния живот, който създава, отразява и реагира на тези чувства. Не е необходима непременно \"балканска душа\", за да бъде прочетен този роман пълноценно. Необходима е просто душа, човешка душа. Как се пише по-лесно за Балканите - когато сте тук, на място, или когато сте в чужбина и до огромна степен наблюдавате отстрани случващото се? Където и да съм, аз не мога да избягам от Балканите си, защото аз съм част от тях. Нося тази култура, пренасям я с традициите, които спазвам, с начина си на мислене, със спомените си. Затова и мястото, където физически се намирам, няма как да се отрази позитивно или негативно на писането за Балканите. Но е истина, че може би носталгията по твоето си място може да те накара да си поизостриш сетивата и да се вгледаш в детайли, които иначе са били просто часто от общата ти картина. Тогава, когато започваш да усещаш липсата на естествения си контекст на съществуване, си малко по-романтичен, малко по-нежен, малко по-добър. И това е много хубаво, когато искаш да пишеш. Защото историите трябва да се разказват с добрата половина на човека, само тогава имат смисъл. Има ли творби, които са ви послужили за вдъхновение на романа – независимо български или чужди? Изчела съм много книги в живота си досега. Вероятно доста от тях някак са ми повлияли и на начина на писане, и на езика, и на изграждането на образи и впрягането на въображението. Но не мога да кажа конкретни заглавия, които да са ме вдъхновили или пък на които съм се надявала да заприлича моята книга. Не искам да съм \"българската\" еди-коя си - искам да си остана аз. Искам да пиша чувствено, да отразявам не само онова, което се случва като действия в някаква последователност, но и това, което върви като разказ в подсъзнанието. Интересува ме това, което тече като хаотичен, но толкова неподправен и нередактиран “шум” в ума, във фантазията. Вярвам, че тези две неща - възможността ни да преживяваме и да фантазираме - ни правят безсмъртни и ни дават възможност да излизаме от физическата си ограниченост и да се реем извън измеренията. Ето за това ми се пише. Искам историите ми да са там, отвъд линеарната последователност на събитията, които маркират живота. Това не е точно магически реализъм - то е някаква \"бяла дупка\", в която ни е хубаво, и смислено, и вечно, и възхитително. След рапсодията можем ли да очакваме цяла \"балканска симфония\"? Ха, не знам дали ще се задържа в музикалните жанрове, но със сигурност имам много още за разказване. Искам да продължа и тази история, но това да е отделна книга, не \"част Втора\". Искам обаче и да изляза от тази конкретна група герои и да пиша и за други неща. Главата ми е пълна със сюжети и чак сега осъзнавам, че това да ги разкажеш, може да си е направо наложително - просто, за да пуснеш тези истории да излязат извънтеб, да ги споделиш. Силно се надявам в този свой устрем да не разстроя инструментите си и да не го ударя на фалшименто. Затова ще си взема необходимото време и няма да бързам. Когато е готов, разказът ще си намери нотите, а аз ще съм там, за да ги запиша. Засега следващата история просто си я свирукам с уста - ей така, за мене си.", "date": "2018.09.29", "title": "За да разбереш \"балканската рапсодия\" ти трябва човешка душа"}
{"url": "http://www.classa.bg/%D1%82%D0%B5%D1%85%D0%BD%D0%BE/item/387801-%D1%82%D0%BE%D0%B2%D0%B0-%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%BE%D0%B1%D0%B8%D0%BB%D0%B5%D0%BD-%D1%82%D0%B5%D0%BB%D0%B5%D1%84%D0%BE%D0%BD-%E2%80%93-%D0%BE%D1%82-1969-%D0%B3-%E2%80%93-%E2%80%9C%D0%BF%D1%80%D0%BE%D0%BF%D0%B0%D0%B4%D0%BD%D0%B0%D0%BB%D0%B8%D1%8F%D1%82%E2%80%9D-%D1%81%D0%BE%D1%86%D0%B8%D0%B0%D0%BB%D0%B8%D0%B7%D1%8A%D0%BC-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8%D0%BB-%D0%B7%D0%B0%D0%BF%D0%B0%D0%B4%D0%B0-%D1%81-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F%E2%80%A6", "text": "Знаете ли, че прототип на първия български мобилен телефон е разработен още през 1964 г.?    година българските учени и инженери са го усъвършенствали и моделът е започнал да се представя на изложения по света? Днес в MediaBricks.bg пътуването ни във времето с Антон Оруш ще ни отведе в годините, когато е бил направен първият в България преносим джобен телефон, който позволява по всяко време да избирате абонати от градската телефонна мрежа. Какво представлява той и как работи, ще разберем от статията на Антон Оруш, който пази техническата история на България, чрез „Сандъците – Българският портал за стара техника“. Историята на техниката е удивителна област! Едно надзъртане в старите архиви може да отнесе с десетилетия назад представата ни за познати предмети и събития. А най-интересно е, когато виждаме, че дадено изобретение е изчезнало, но все пак някога то е съществувало.     През 1964 г. в България едно се ражда едно интересно устройство. В Изследователския институт по електропромишленост в София талантливият инж. Христо Бъчваров конструира първия в България преносим джобен телефон, който позволява по всяко време да избирате абонати от градската телефонна мрежа. Разглеждайки начина му на действие и употреба, почти можем да го наречем първият български GSM. „Почти“, тъй като GSM стандартът е разработван след 1982 г. и е патентован през 1991. Но дори и така, не е безинтересно да се узнае историята на първия български мобилен телефон. Какво представлява той и как работи? Това е малък безжичен апарат, снабден с миниатюрен радиопредавател, който излъчва към специално устройство, монтирано или към градската телефонна централа, или към отделен телефонен пост. Устройството РАТЦ-6 приема радиовълните, преобразува ги в електрически импулси и Ви свързва с телефонния абонат. Говорете! Както виждаме от снимките, джобният телефон притежава типичната за своето поколение шайба за набиране на номерата. Под нея се намира метална мрежа, под която се крие комбиниран микрофон-високоговорител. Преди да започнете разговор, е необходимо да изтеглите телескопичната антена, чиято дължина достига до 30-ина см. Устройството се захранва от акумулатор, който му позволява до 20 часа работа в режим на разговор. За да може да се носи спокойно и удобно, се е носел в метална кутия с кожен калъф с каиш. Напъхан в нея, телефонът прилича на обикновен любителски фотоапарат. По това време разработваните в чужбина радиотелефони представляват или обикновени портативни радиостанции, или (по-често) само малки транзисторни радиоприемници c ограничен радиус на действие, които притежателят може да използва само за входящо повикване. Тъй като този джобен телефон носи номера на стационарния телефонен пост, с който го свързва устройството РАТЦ-6, домашният абонат може да избира друг, който носи портативното устройство у себе си и е излязъл из града например. Налице са били и множество други приложения, защото към само един телефонен пост е можело да се свържат до 15 такива портативни радиотелефончета. Джобната джаджа е имала два варианта. В изработения през 1964 г. прототип мощността на използвания радиопредавател е ограничавала радиуса на връзка до 12 км, но след това е произведен и модел с по-мощен радиопредавател, който да увеличи обсега до 50-60 км. Този безжичен телефон е откривал забележителни възможности за човека отпреди половин век. Големи са били очакванията за приложението на апарата в предаването на спортни състезания, координацията между работещи на открито и т.н. Той е демонстриран на специализираната международна изложба Инфорга`65. Една година по-късно, на друго подобно изложение (Интероргтехника`66) България показва и мобилните телефони РАТ-0,5 и АТРТ-0,5, предназначени за комуникация между заетите на строителна площадка и в енергетиката. При тези устройства обаче към един пост могат да се свържат най-много 6 безжични джобни апарата. Към средата на 70-те вече бил построен и изпитателен комплекс с апаратура за национална система за мобилни връзки (т.н. „народна система за радиовръзка“), но след 1977 г. работата в тази посока спира. За съжаление, нямаме данни мобилните телефони на инж. Бъчваров да са било масово произвеждани. Може да се предположи, че съдбата им e била същата като на доста други изпреварили времето си български технически постижения в периода до 1990 г. – не ce e намерило достатъчно желание да бъде преодоляна рутината при производството на отдавна познати и отработени устройства.    ", "date": "2018.09.29", "title": "Това е първият български мобилен телефон – от 1969 г. – “пропадналият” социализъм изпреварил Запада с десетилетия…"}
{"url": "http://www.classa.bg/%D1%81%D0%B2%D1%8F%D1%82/item/387802-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D0%B7%D0%B0-%D1%81%D0%B0%D1%89-%D1%87%D0%BE%D0%B2%D0%B5%D1%88%D0%BA%D0%B8%D1%82%D0%B5-%D0%BF%D1%80%D0%B0%D0%B2%D0%B0-%D0%BD%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%82", "text": "Президентът на Боливия Емо Моралес обвини Съединените американски щати, че пренебрегват международните институции като ICC, насърчават изтезанията (има предвид изтезанията в Ирак, бел.ред.) и поставят «деца в клетки» (има предвид разделянето на семействата от децата им, която мярка бе приложена спрямо бежанците от Мексико в САЩ. Тогава много голям брой деца бяха разделени от родителите им и действително поставени в клетки, по-късно някои деца бяха изгубени, бел.ред.). Съединените американски щати не се интересуват от човешките права и правосъдието», допълни държавния глава на Боливия Ево Моралес по време на 73-та сесия на Генералната асамблея на ООН.         Президентът на Боливия Ево Морален счита, че антинаркотичната политика на САЩ довежда до ръст на незаконния оборот на наркотици. «Където има DEA (управление за борба с наркотиците на САЩ) и военни бази на САЩ, там расте наркотрафикът, престъпността, незаконното забогатяване, корумпирания елит и предателите на родината», написа Моралес в  . Той отбеляза, че именно в резултат на неолибералните правителства и военните диктатури, установени с помощта на САЩ, наркотърговията процъфтява. «От какъв морал се ръководят САЩ, проверявайки други страни, когато тяхното потребление на кокаин е 1.6 %, докато в света е 0.4%?», задава въпрос боливийският лидер. Според него, САЩ под маската на антинаркотична борба се намесват във вътрешните работи на други държави и не правят нищо за понижаване потреблението на наркотици сред своето население. По-рано Моралес нарече американският президент Тръмп деспот по повод отношението му към мигрантите, жените и насилието.  ", "date": "2018.09.29", "title": "Ево Моралес: За САЩ човешките права не съществуват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387803-%D0%B0%D0%B2%D1%82%D0%BE%D1%80%D0%B8%D1%82%D0%B0%D1%80%D0%BD%D0%B8%D1%8F%D1%82-%D0%BC%D0%BE%D0%B4%D0%B5%D0%BB-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": " вниманието на ЕС е насочено към Унгария и Полша, една по-млада държава-членка действа в разрез с основните принципи на Съюза. Демократичният разпад в Полша и Унгария доведе до безпрецедентен академичен и политически дебат относно ценностите на Европейския съюз. Междувременно, макар че в България има опасност за върховенството на закона, страната остава \"под радара\" на дискусията. За съжаление, откакто се присъедини към ЕС през 2007 г., България пое неочаквания път към автокрацията. Единадесет години изглежда по-близо до целта си от всякога: Фрийдъм Хаус наскоро понижи страната до полуконсолидирана демокрация (заедно с Унгария) в своя авторитетен доклад \"Нации в транзит\".     Много се написа за специфичните характеристики на съвременните автокрации, но все пак някои неща са ясни. Знаем, че в смутни времена гражданите са по-склонни да гласуват за популистки лидери, които дават нереалистични обещания. След като биват избрани, първата им задача е да концентрират властта в ръцете си и да заглушат критиците. Точно това се случи в България, която през последните десет години беше управлявана предимно от партията ГЕРБ на Бойко Борисов. Гражданите за европейското развитие на България водят страната в посока, която едва ли може да бъде описана като съответстваща на европейските ценности. В действителност, партията е хванала държавата в плен. Процесът беше улеснен от структурни слабости, институции с комунистическо наследство и култура на корупция. Последният индекс за корупцията на \"Трансперънси интернешънъл\", например, идентифицира България като по-корумпирана от Беларус, която не е член на ЕС. Държава, управлявана от страх Основната институция на авторитарния режим на България е прокуратурата, която не е реформирана от времето на комунизма. Използва се за справяне с неудобни опоненти, включително съдии, които отказват да се съобразяват с политически нареждания, журналисти, които критикуват правителствените политики, и бизнесмени, които не се поддават на корупцията. Властта има изцяло вертикална структура, където всички решения зависят от един човек - Главния прокурор - избран за седемгодишен мандат и с недосегаем статут съгласно Конституцията на Република България. По време на комунизма, тази служба беше гласът на режима. Бяха й предоставени прекомерни правомощия, които се прехвърлиха към съдилищата. Председателят на Венецианската комисия, която консултира Съвета на Европа по конституционни въпроси, твърди: \"Съветският модел на прокуратурата на България трябва решително да бъде отхвърлен, защото я превръща в източник на корупция и средство за изнудване и създава възможности за използването й за политически цели\". Съветът на Европа многократно е поискал България да реформира прокуратурата поради констатираните злоупотреби, установени от Европейския съд по правата на човека. Не само, че българското правителство няма намерение да модернизира институцията, но и се стреми да противодейства на поддръжниците на реформи, като приема закони ad hominem (от лат.* срещу човека), прилагащи се със задна дата. Всъщност имаше реформи, но тези бяха в регресивна посока. През 2017 г. правителството преработи българския Наказателно-процесуален кодекс, за да увеличи вече непропорционалните правомощия на институцията. Единият резултат от това е, че дадено лице вече може да получи статута на обвиняем за неопределено време, без да има възможност да се защитава в съда. Докато има този статут, може да бъде задържан и лишен и от други основни права. Тези промени в голяма степен са базирани на прецеденти. България е водещ нарушител на Европейската конвенция за правата на човека в исторически план - страната е загубила над 80 дела, заведени в Европейския съд по правата на човека за нечовешко и унизително отношение и стотици дела, свързани с липсата на справедлив процес и изтезания. Тези числа са дори по-красноречиви, когато ги сравним с други бивши комунистически държави. Чехия например има по-голямо население от България, а е загубила само две дела за нечовешко и унизително отношение. Медии без въздух За съжаление, повечето от тези злоупотреби не се съобщават от националните медии. През 2018 г. реномираната френска НПО \"Репортери без граници\" (RSF) отреди на България 111-о място от 180 държави в класацията си за свободата на медиите. Страната има дълга история в малтретиране на журналисти, особено на тези, които разследват корупция и нарушения на закона. През 2008 г., когато страната вече беше член на ЕС, известен журналист бе пребит с чукове и по чудо оцеля - ужасяващ инцидент, за който дори Ню Йорк Таймс писа. През септември тази година двама журналисти, които правеха филм за изгаряне на класифицирани документи, доказващи случаи на корупция, бяха незаконно задържани от полицията. Случаят придоби международен отзвук и редица ключови организации, като Организацията за сигурност и сътрудничество в Европа, изразиха възмущение. ОССЕ дори поиска обяснения от българското правителство. Собствеността на печатните медии с най-голям тираж е неправомерно концентрирана. Според RSF 80% от печатните медии се контролират от Делян Пеевски. Неговите вестници публикуват проправителствена пропаганда, опетняващи критиците и журналистите, несправедливо обвинени в клевета. Фрийдъм Хаус заявява, че \"поради структурата на българската съдебна система прокуратурата има монопол върху разследванията, което води до потенциални злоупотреби в комуникациите с медиите по важни дела”. През цялата 2017 г. говорителят на Прокуратурата е предоставял информация на обществеността на избирателен принцип. Реално хората биват осъдени още преди да започне съдебен процес. В свой доклад озаглавен, \"Медийните олигарси отиват на пазар\" Репортери без граници нарича тези издания \"медийни бухалки\", които се използват за уреждане на спорове чрез публикуване на обидни и унизителни статии за противниците. В едно цинично извращение на справедливостта, такива статии често се използват като фалшиви доказателства в наказателни дела срещу критиците на режима. Неуспешна икономика и демографска криза Ендемичната корупция на България и липсата на върховенство на закона доведе до провалена икономика и демографска криза. Още когато ГЕРБ дойде на власт през 2009 г., преките чуждестранни инвестиции намаляха. Известно е, че чуждестранните инвеститори са първите, които напускат, когато се наруши принципът на правовата държава, тъй като не смятат инвестициите си за сигурни. В момента има пет висящи дела срещу България пред Международния център за разрешаване на инвестиционни спорове, свързани с нарушаване на правата на инвеститорите и незаконно изземване. Без чуждестранни инвестиции, икономиката се бори за оцеляване. България има най-ниския БВП на глава от население в ЕС, а българите имат най-ниските средни доходи в ЕС. В резултат на това, българите масово напускат страната за по-добри възможности в по-богати страни-членки на ЕС и дори отвъд Европа. Тези, които напускат, имат по-високо образование и квалификации. Според официални данни повече българи работят в чужбина, отколкото в България. 17% от учениците в гимназията избират да завършат висше образование в чужбина, а повечето не се завръщат. България е най-бързо намаляващата нация в света според прогнозите на ООН. Обединяване на силите с други автократи Българското правителство активно изгражда отношения с други правителства, които работят против демократичните ценности. През 2016 г. българските власти арестуваха седем турски опонента на премиера Ердоган в опит да преминат границата между България и Румъния. Бяха екстрадирани в Турция без съответната процедура в явно нарушение на Европейската конвенция за правата на човека. През 2017 г. прокуратурата подписа споразумение за сътрудничество в областта на правата на човека с руската прокуратура, което е учудващо, като се има предвид историческите тенденции в Русия в тази област. България предоставя безусловна подкрепа на унгарското и полското правителство в рамките на т. нар. \"кризи на правовата държава\". През септември 2018 г., когато Европейският парламент гласува за активирането на член 7, параграф 1 от Договора за Европейския съюз срещу Унгария, депутатите от управляващата партия ГЕРБ подкрепиха Виктор Орбан. Петима гласуваха против мярката, а един се въздържа. Основните медии в България и проправителствените тролове в социалните медии представиха Орбан като герой, който се бори срещу несправедливостта в Европа и защитава континента ни от фашизма. Гласуването за временното изключване на Полския съдебен съвет от Европейската мрежа на съдебните съвети на 17 септември 2018 г. също е показателно. Когато Висшият съдебен съвет обсъди въпроса няколко дни по-рано, някои членове са попитали депутатите как ще гласуват. Това е неприемлива практика в грубо нарушение на принципа на разделение на властите. При гласуването, 100 представители гласуваха за временно изключване, 6 бяха против (делегацията на Полша) и 9 се въздържаха. Представителите на българската делегация бяха сред въздържалите се. Широко затворени очи Най-поразително от всичко е мълчанието на институциите на ЕС по отношение на \"върховенството\" на закона в България. Може да се твърди, че изтъкнати представители на Европейската народна партия (ЕНП), които подкрепиха ГЕРБ и Борисов, са съучастници на режима. Председателят на Комисията Жан-Клод Юнкер нарече Борисов \"златно момче\" във връзка с желанието му да приеме бежански квоти. Лидерът на ЕНП Жозеф Дол го нарече \"най-добрият държавен глава в Европа\". Комисар Франс Тимерманс, заместник-председател на ЕК, който отговаря за върховенството на закона, и комисарят по правосъдието Вера Йоурова избягват да обсъждат ситуацията в България. Захаросани са докладите по Механизма за сътрудничество и проверка, на който България е подложена. Въпреки че Механизмът трябва да следи независимостта на съдебната система и борбата с корупцията и да насърчава напредък, липсва дори смущаваща информация във връзка с процедурите по него. В крайна сметка се оказва, че европейските институции прилагат двойни стандарти по отношение на европейските ценности, което е недопустимо съгласно Договора за Европейския съюз. Това отправя към българите послание, че са граждани „втора ръка” на ЕС, което на свой ред насърчава евроскептицизма. Крайно време е да действаме, за да спрем уронването на демократични ценности в България, преди да е станало твърде късно. Д-р Радосвета Василева преподава право в University College London. Нейните изследователски интереси включват сравнително публично и частно право и право на ЕС. Личният й блог е посветен на върховенството на закона в България.", "date": "2018.09.29", "title": "Авторитарният модел на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387804-%D0%B7%D0%B0%D1%82%D0%B2%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%E2%80%9D%D0%BC%D0%B0%D1%80%D0%B8%D0%BD%D0%B5%D0%BB%D0%B0%E2%80%9D-%D0%B5-%D1%81%D0%BB%D1%8F%D0%BF%D0%B0-%D0%B7%D0%BB%D0%BE%D0%B1%D0%B0-%D0%BD%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE,-%D0%B3%D1%80%D0%B0%D0%B1%D0%B5%D1%89%D0%BE-%D1%87%D1%83%D0%B6%D0%B4-%D0%B1%D0%B8%D0%B7%D0%BD%D0%B5%D1%81", "text": " пречи на НАП, на КПКОНПИ на всички разследващи да оставят хотела да работи и паралелно да разследват. Защо трябва на всяка цена като при КТБ да затворят, закрият, задушат, убият ЖИВ бизнес.     Знаете, че недолюбвам собствениците на \"Маринела\", който за мен ще си остане винаги Японския хотел. Прекалено са далеч от моите представи за управленци на вероятно най-значимия като архитектура хотел у нас. Естетиката му е много над тяхната.   Но .... затварянето на хотела е сляпа злоба на задкулисието, което иска да заграби чужд бизнес. ТОва е подходът КТБ. Какво пречи на НАП, на КПКОНПИ на всички разследващи да оставят хотела да работи, защото предоставя услуги и генерира приходи, които накрая пак плащат данъци, заплати и т.н. И паралелно да разследват, да установяват, да доказват. А трябва на всяка цена като при КТБ да затворят, закрият, задушат, убият ЖИВ бизнес.   Вече съм сигурен - Корпулентният иска да вземе хотела. Такъв див капитализъм може да се сравни само със средата на 90-те години ,когато борческите групировки направо си вземаха всеки бизнес, който пожелаят. Разликата, че тогава го правеха с борци, сега го правят с държавните институции, за да звучи по легитимно. Същите мутри, само че във власт.", "date": "2018.09.29", "title": "Затварянето на ”Маринела” е сляпа злоба на задкулисието, грабещо чужд бизнес"}
{"url": "http://www.classa.bg/%D1%81%D0%B2%D1%8F%D1%82/item/387805-eu%D0%BEbserver-%D0%B5%D1%81,-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%B0-%D1%81%D1%80%D0%B5%D1%89%D1%83-%D1%81%D0%B0%D1%89", "text": " на Общото събрание на ООН в Ню Йорк се превърна в демонстрация на сплотеността на Евросъюза, Русия и Китай срещу Вашингтон. Както пише EUоbserver, повод за това стана решението на САЩ да въведат санкции срещу Иран. Провелото се на 25 септември заседание на Общото събрание на ООН се превърна в демонстрация на солидарността на ЕС с Русия и Китай срещу САЩ. Според EUobserver развитието на събитията около Иран символизира свят, преобърнат заради едностранния подход на американския лидер Доналд Тръмп. В резултат на това държавният секретар на САЩ Майк Помпео беше „ “. заяви той пред журналисти. Белгийското издание отбелязва, че говорейки за тези мерки Помпео има предвид създаването на платежна система, която ще позволи на страните от ЕС и другите страни да купуват ирански петрол, като заобикалят новите санкции, наложени от Тръмп срещу Иран.  „  заяви руският дипломат Владимир Ермаков, имайки предвид върховният представител по външната политика и политиката за сигурност на ООН.  Той говори след срещата от същия ден в Ню Йорк на Могерини с външните министри на Русия, Китай, Иран, Франция, Германия и Великобритания. „Страните-членки на ЕС ще създадат специален целеви механизъм за гарантиране на легитимните финансови транзакции с Иран. Това ще позволи на европейските компании да продължат да търгуват с Иран в съответствие със законите на Европейския съюз и да могат да бъдат отворени за другите партньори по света“, заяви тя пред репортери в кулоарите на Асамблеята на ООН заедно с иранския външен министър Мохамад Джавад Зариф. Според нея в близко време техническите експерти на ЕС ще се съберат, за да конкретизират детайлите. Както припомня авторът на статията, различията между ЕС и САЩ по отношение на Иран започнаха след като Тръмп започна търговска война с Европа и Китай, заплаши, че САЩ ще се оттеглят от НАТО и изведе Америка от Парижкото споразумение - международно споразумение за изменението на климата.  Това несъгласие започна, след като заплаши, че ще глоби австрийските, холандски, немски и френски компании, ако участват във финансирането на новия газопровод между Русия и Германия „Северен поток- 2“.  Френският президент Емануел Макрон в речта си в ООН разкритикува Тръмп за подбуждане към национализъм и протекционизъм. „ “, заяви Макрон.  Тръмп, от своя страна, в речта си на заседанието на Общото събрание на ООН, заплаши Иран с военна сила и отново изрази враждебна критика към Северен поток 2.  „  заяви той. Както отбелязва EUobserver, речта на Тръмп предизвиква смях в заседателната зала на ООН, когато заявява, че за последните две години е постигнал повече, от който и да е друг президент за цялата история. „  заяви иранският лидер Роухани в своята реч на заседанието на Общото събрание на ООН. „Това е по-скоро признак на недостатъчно интелект. Това издава невъзможност да се разбере сложният и взаимосвързан свят“, допълни Роухани.   Превод: В.Сергеев  ", "date": "2018.09.29", "title": "EUоbserver: ЕС, Русия и Китай се обединиха срещу САЩ"}
{"url": "http://www.classa.bg/%D1%81%D0%B2%D1%8F%D1%82/item/387798-t%D0%B8%D0%BC%D1%8A%D1%82%D0%B8-%D1%81%D0%BD%D0%B0%D0%B9%D0%B4%D1%8A%D1%80-%D0%B0%D0%B2%D1%82%D0%BE%D1%80%D0%B8%D1%82%D0%B0%D1%80%D0%B8%D0%B7%D0%BC%D1%8A%D1%82-%D0%BF%D0%BB%D1%8A%D0%B7%D0%B2%D0%B0-%D0%BE%D1%82-%D0%B8%D0%B7%D1%82%D0%BE%D0%BA-%D0%BD%D0%B0-%D0%B7%D0%B0%D0%BF%D0%B0%D0%B4", "text": "В „Пътят към несвободата”Тимъти Снайдър разкрива действителното естество на заплахата за демокрацията        е известен американски историк, професор в Йейл и изследовател в Института по хуманитарни и социални науки във Виена. Той е автор на „Кървави поля. Европа между Хитлер и Сталин“, „Черна земя: Холокостът като история и предупреждение“ и „За тиранията“. Книгите и статиите му са преведени на 33 езика. В „Пътят към несвободата” (Обсидиан, превод Кольо Колев) Тимъти Снайдър разкрива действителното естество на заплахата за демокрацията и върховенството на закона. Като посочва недвусмислените варианти на избор, пред които сме изправени – равенство или олигархия, индивидуализъм или тоталитаризъм, истина или лъжа, – той ни предлага път напред през времето на фундаментална несигурност. Следва откъс.     лед края на Студената война победата на либералната демокрация изглеждаше окончателна. Анализаторите обявиха края на историята, уверени в предстоящото мирно бъдеще на света. Тази увереност се оказа неуместна. Авторитаризмът се върна в Русия и през второто десетилетие на ХХІ век плъзна от Изток на Запад, подпомогнат от войната в Украйна и руската кибервойна в Европа и САЩ. Русия намери съюзници сред националисти, олигарси и радикали навсякъде по света, а стремежът ѝ да подкопае западните институции, държави и ценности получи резонанс в самия Запад. Възходът на популизма, британският вот срещу ЕС и избирането на Доналд Тръмп за президент бяха цели на Русия, но тяхното постигане доказа уязвимостта на западните общества. Американците и европейците бяха въведени в новото столетие с разказа за „края на историята“, чрез това, което бих нарекъл политика на неизбежността – усещане, че бъдещето е просто малко повече настояще, че законите на прогреса са известни, че няма алтернативи и следователно няма какво различно да се направи в действителност. В американската капиталистическа версия на този разказ природата е тази, която ни е донесла пазара, който пък е донесъл демокрацията, а тя, от своя страна, ни е донесла щастието. Според европейската версия историята ни е донесла нацията, която е научила от историята, че мирът е благо, поради което е избрала интеграцията и просперитета. Преди разпадането на Съветския съюз през 1991 г. комунизмът имаше собствена политика на неизбежността: природата поражда технологията; технологията носи социална промяна; социалната промяна пред­извиква революция; революцията въвежда в действие утопиите. Когато това се оказа невярно, европейските и американските политици на неизбежността триумфираха. През 1992 г. европейците бяха заети с доизграждането на ЕС. Американците твърдяха, че провалът на комунистическия разказ потвърждава истинността на капиталистическия. Американците и европейците продължиха да си разказват своите истории за неизбежността четвърт век след края на комунизма и така възпитаха поколение без история. Американската политика на неизбежността противоречи на фактите. Съдбата на Русия, Украйна и Беларус след 1991 г. показва ясно, че разпадането на една система не води до tabula rasa, върху която природата да генерира пазари, а пазарите да пораждат права. През 2003 г. Ирак можеше да потвърди този урок, ако инициаторите на незаконната американска война си бяха дали сметка за катастрофалните ѝ последици. Финансовата криза от 2008 г. и дерегулацията на даренията по време на предизборната кампания в САЩ от 2010 г. увеличиха влиянието на богатите и намалиха влиянието на гласоподавателите. С нарастването на икономическото неравенство настъпи свиване на времевите хоризонти, при което все по-малко американци вярваха, че бъдещето ще е по-добра версия на настоящето. При отсъствието на функционална държава, осигуряваща основните социални блага, приемани за даденост навсякъде другаде – образование, пенсии, здравеопазване, транспорт, родителски отпуски, ваканции, – американците се оказаха под тежко бреме и губеха усещането за бъдеще. Провалът на политиката на неизбежността доведе до ново преживяване на времето: до политиката на вечността. Докато неизбежността обещава по-добро бъдеще на всеки, вечността поставя всяка нация в центъра на цикличен разказ за това, че тя е жертва. Времето вече не е линейно отвеждане в бъдещето, а кръговрат, който ни изправя пред едни и същи заплахи от миналото. При неизбежността никой не е отговорен за нищо, защото всички знаем, че детайлите ще се подредят по най-добрия начин; при вечността никой не е отговорен за нищо, защото знаем, че врагът ще дойде, независимо какво ще направим. Политиците на вечността внушават идеята, че държавата не може да подкрепя обществото като цяло, а само да осигурява защита срещу заплахи. Прогресът отстъпва място на обречеността. Когато са на власт, политиците на вечността фабрикуват кризи и манипулират възникващите в резултат на тях емоции. За да отклонят погледите от собствената си неспособност или от нежеланието си за реформи, те учат своите граждани да изпитват въодушевление и гняв на кратки интервали, удавяйки бъдещето в настоящето. В областта на външните работи политиците на вечността омаловажават или отричат постиженията на други страни, които могат да изглеждат като модел за собствените им граждани. Използвайки технологията, за да излъчват политическа фикция у дома и в чужбина, политиците на вечността отричат истината и се стремят да сведат живота до спектакъл и емоции. Вероятно след 2010 г. се случиха повече неща, отколкото можехме да осмислим. Изглежда, шеметната поредица от събития между самолетната катастрофа в Смоленск и избирането на Тръмп за президент беше време на трансформация, която не проумяхме като такава. Може би се люшкаме от едно усещане за време към друго, защото не виждаме как историята ни моделира и как ние я моделираме.  Неизбежността и вечността превръщат фактите в наративи. Подвластните на неизбежността гледат на всеки факт като на незначителна капчица, която не променя потока на прогреса; онези, които са подвластни на вечността, интерпретират всяко ново събитие като поредното доказателство за нескончаема заплаха. Политиците на неизбежността ни учат, че детайлите от миналото са ирелевантни, защото всичко, което се случва, просто сипва материал в мелницата на прогреса. Политиците на вечността прескачат от момент към момент през десетилетия и векове, за да конструират мит за невинност и опасност. Те си въобразяват цикли на заплаха в миналото, създавайки измислен модел в настоящето, като пораждат изкуствени кризи и всекидневни драми. Неизбежността и вечността имат специфични пропагандни стилове. Политиците на неизбежността изплитат от фактите мрежата на благосъстоянието. Политиците на вечността потъпкват фактите, за да отрекат, че хората в други страни са по-свободни и по-богати и че реформите могат да бъдат формулирани въз основа на знанието. От 2010 г. насам голяма част от случващото се беше целенасочено създаване на политическа фикция, на преувеличени истории, които поглъщат вниманието и колонизират пространството, не­обходимо за размисъл. И все пак каквото и впечатление да прави в съответния момент пропагандата, това не е последната присъда на историята. Има разлика между впечатленията, които получаваме, и историческата действителност, в която, ако поискаме, ще съзрем взаимосвързаност. Тази книга е опит да се спечели настоящето за историческото време и по такъв начин историческото време да стане важно за политиката. Това означава да се проумее цяла мрежа от взаимосвързани събития в съвременната световна история – от Русия до САЩ – в епоха, в която самата фактология се поставя под въпрос. Нахлуването на Русия в Украйна през 2014 г. беше тест за реалност, на който бяха подложени ЕС и САЩ. Много европейци и американци сметнаха за по-лесно да последват фантомите на руската пропаганда, вместо да защитават един законен ред. Американците и европейците изгубиха доста време да питат дали наистина е имало инвазия, дали Украйна всъщност е държава и дали пък някак си тя не е заслужавала да бъде нападната. Това разкри една огромна уязвимост, която Русия много скоро започна да експлоатира.", "date": "2018.09.29", "title": "Tимъти Снайдър: Авторитаризмът плъзва от Изток на Запад"}
{"url": "http://www.classa.bg/%D1%81%D0%B2%D1%8F%D1%82/item/387793-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BD%D0%B0%D0%B9-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D1%85%D0%BE%D0%BD%D0%BA%D0%BE%D0%BD%D0%B3", "text": "Върховният съд на Хонконг осъди на доживотен затвор малайзийския анестезиолог Кхау Ким-сън, на 53, който уби жена си и дъщеря си на 16 години, с помощта на топка за йога, пълна с въглероден окис, съобщи South China Morning Post ,   На 22 май 2015 г., съпругата и дъщерята на Хоу са открити мъртви в затворен автомобил в Хонг Конг, а по-късно аутопсията установи, че са починали от вдишване на въглероден окис. След това полицията намери спукана топка за йога в задната част на автомобила.   Няколко месеца следователите нямаха никакви улики. В интервю за китайски вестник, детективът, разследващ убийството разкри, че делото, кръстено от китайските медии \"най-интелигентното убийство в Хонконг в последно време\", което напълно обърка полицията, е извън \"репертоара му.\"   Все пак, миналата сряда Съдът обяви, че самият съпруг на починалата жена и баща на момичето, е убил и двете жени. За да направи това, мъжът пуснал напълнена с газ топка в багажника на колата, след което въглеродният окис се просмукал в купето и удушил двете пътнички в колата.   Според разследването, мъжът, описван от приятели като интелигентен човек и \"авангарден\" ум, е имал афера с една студентка и знаел, че съпругата му няма да му даде развод. Това го довело до съставянето на \"детайлно изчислен метод \" да се отърве от нея, според съдията Джудиана Барнс. Разследващите смятат, че човекът вероятно не е възнамерявал да убие и дъщеря си и не очаквал тя да е в колата по това време.", "date": "2018.09.29", "title": "Разкриха \"най-интелигентното убийство в Хонконг\""}
{"url": "http://www.classa.bg/%D1%81%D0%B2%D1%8F%D1%82/item/387794-%D0%BE%D1%81%D1%8A%D0%B4%D0%B8%D1%85%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B6%D0%B5%D1%81%D1%82%D0%BE%D0%BA%D0%B8%D1%82%D0%B5-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B8-%D0%B2-%D1%81%D0%B2%D0%B5%D1%82%D0%B0", "text": "Федерален съд в Маями (САЩ) осъди на осем години затвор колумбийския наркотрафикант Хосе Орландо Санчес Кристанчо, за банкови измами и пране на повече от $ 1.3 милиона чрез закупуване на имоти във Флорида , съобщава El Nuevo Herald.   Известен като \"Човекът с гащеризона\" Санчес вече е бил осъден от американските съдилища през 2001 г. за трафик на наркотици, като е прекарал в тази страна четири години в затвора. По-късно през 2007 г. се завръща в Колумбия, но според властите на САЩ, той продължава да участва в незаконни дейности.   През 2017 г. Американската агенция за борба с наркотиците (DEA) го залови отново близо до Богота (Колумбия), след проследяване на различните финансови движения на наркотрафика в Маями, доказвайки, че най-малко осем години е в бизнеса за пране на пари от трафик на наркотици.   През 1990-те, Санчес Кристанчо се превърна от довереник на братята Хилберто и Мигел Родригес Орехуела, лидерите на картела Кали, в един от лидерите на картел Норте дел Вайе.   Според вестник El Tiempo той е смятан за един от най-жестоките мъже в света на трафика на наркотици. През 1996 г. в разговор между Мигел Родригес и Хелмер Херера, висши командири на картела, те го оцениха като \"по-лош от Пабло Ескобар\", заради ужаса, предизвикван от насилствените му вендети.", "date": "2018.09.29", "title": "Осъдиха един от най-жестоките  наркотрафиканти в света"}
{"url": "http://www.classa.bg/%D1%81%D0%B2%D1%8F%D1%82/item/387795-%D0%B8%D0%BD%D0%B4%D0%B8%D1%8F-%D0%B1%D0%B8-%D0%BE%D0%B4%D0%BE%D0%B1%D1%80%D0%B8%D0%BB%D0%B0-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-s-400-%D0%BE%D1%82-%D1%80%D1%83%D1%81%D0%B8%D1%8F,-%D0%B2%D1%8A%D0%BF%D1%80%D0%B5%D0%BA%D0%B8-%D0%B7%D0%B0%D0%BF%D0%BB%D0%B0%D1%85%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Индия ще похарчи 5430 милиона долара, за да купи зенитни ракетни системи S-400 от Русия, въпреки че САЩ заплашиха да наложат санкции на Ню Делхи, ако сключи сделката, съобщиха индийски правителствени източници пред вестник Таймс ъф Индия.   Тази покупка, която, наскоро договорена преди посещението на руския президент, което Владимир Путин ще направи в началото на следващия месец, въпреки че индийското правителство не е потвърдило официално операцията, \"ще промени играта в региона\".   Смята се, че индийските военновъздушни сили ще получат първата система S-400 в рамките на 24 месеца след подписването на договора, а останалите ще бъдат доставени през следващите четири или пет години. Делхи ще трябва да плати 15% от общите разходи при подписването на договора, а другите плащания ще бъдат свързани с бъдещи доставки.   S-400 Триумф е усъвършенствана руска противовъздушна система, способна да изстреля балистични ракети на разстояние от 60 километра и да използва поне четири вида снаряди за различни задачи. Всяка единица, съставена от няколко пускови установки, командни и логистични превозни средства, може да проследи до 300 цели в обхват от 600 километра.   Индия е пренебрегнала факта, че САЩ ще прилагат наказателни финансови мерки към страните, които придобиват руски оръжия, по силата на Закона за борба с противниците чрез санкции (CAATSA).   Така се случи миналата седмица, когато САЩ наказаха Китай за закупуване на системи S-400 и изтребители Су-35 от Русия. Преди тази инициатива Пекин изрази своето \"крайно възмущение\" и увери, че Вашингтон ще трябва да се сблъска с \"последствията от своите грешки\".", "date": "2018.09.29", "title": "Индия би одобрила закупуването на S-400 от Русия, въпреки заплахите на САЩ"}
{"url": "http://www.classa.bg/%D1%81%D0%B2%D1%8F%D1%82/item/387796-%D1%80%D1%83%D1%81%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%BE%D0%BD%D0%B4-%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B8-%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B2-%D0%BC%D0%B0%D1%89%D0%B0%D0%B1%D0%BD%D0%B8-%D0%BC%D0%B0%D0%BD%D0%B5%D0%B2%D1%80%D0%B8", "text": "Седемте бивши републики на СССР, които са част от Общността на независимите държави (ОНД), стартираха съвместни маневри за противовъздушна отбрана на 27 септември с участието на над 100 самолета.   Руското министерство на отбраната пусна видеоклип, показващ съвместните действия на стратегически бомбардировачи Ту-160, Ту-95 МС, свръхзвукови бомбардировачи с насочвани ракети Ту-22M3, изтребители Су-30, Су-27, Су-25 и бойни самолети МиГ-29 и МиГ-31 в небето на Русия, Беларус, Казахстан, Киргизстан, Таджикистан и Узбекистан. По време на маневрите, самолетите предприеха действия срещу въздушни нарушители на границите на държавите-членки на ОНД и правилата за използване на въздушното пространство, както и действия срещу отвлечени самолети.   В изпитанията на противовъздушните сили на Общността на независимите държави участват повече от 9 000 войници и около 130 командни длъжности на територията на бившите съветски републики. Освен това в съвместните маневри ще бъдат използвани около 160 единици от радиотехническите войски и около 40 единици за въздушна отбрана на района.   Военните учения се провеждат под ръководството на руските аерокосмически сили.", "date": "2018.09.29", "title": "Русия показа на страните от ОНД силата на бомбардировачи и  изтребители в мащабни маневри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387797-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D0%BD%D0%BB%D0%B0%D0%B9%D0%BD-%D0%B4%D0%BE%D0%BF%D0%B8%D1%82%D0%B2%D0%B0%D0%BD%D0%B5-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D0%BD%D0%BE%D1%82%D0%BE-%D1%87%D0%B0%D1%81%D0%BE%D0%B2%D0%BE-%D0%B2%D1%80%D0%B5%D0%BC%D0%B5", "text": "До 11 октомври българските граждани могат да кажат дали са съгласни с отпадането на сезонните смени на часовото време и дали да остане лятното, или зимното време, като се аргументират. Консултацията по този въпрос се провежда онлайн, на сайта на дирекция \"Координация по въпросите на Европейския съюз\" към Министерския съвет. Въпреки че консултацията е стартирана на 20 септември, информация за тази възможност излезе едва днес, чрез социалните мрежи.     Междувременно вицепремиерът Томислав Дончев съобщи пред Българската национална телевизия, че голяма част от българите са против смяната на времето, а е възможно още следващата пролет да направим последната смяна и да останем на лятното часово време. Националната консултация по въпроса за отпадане на смяната на часовото време през пролетта и есента изисква регистрация на сайта euaffairs.government.bg. Попълването на данните за регистрация отнема няколко минути, след което човек получава потвърждение на имейла си, с линк за активиране на регистрацията. Нужна е още една стъпка - одобрение от администратор, след което с избраното потребителско име и парола можете да влезете и да участвате в консултацията. А тя включва написване на становище по предложението на Европейската комисия за преустановяване на сезонната смяна на времето. В него можете да посочите, дали сте за или против отпадането на тази смяна, както и да обясните своето предпочитание за оставане на лятно или на зимно време.", "date": "2018.09.29", "title": "Започва онлайн допитване за предпочитаното часово време"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/387788-%D0%BF%D0%B5%D1%87%D0%B0%D0%BB%D0%B1%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D0%B7%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%BE%D1%81%D0%B5%D0%BC-%D0%BC%D0%B5%D1%81%D0%B5%D1%86%D0%B0-%D1%80%D0%B0%D1%81%D1%82%D0%B5-%D1%81-%D0%B1%D0%BB%D0%B8%D0%B7%D0%BE-20-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B7%D0%B0", "text": " на банковата система към 31 август възлиза 1,088 млрд. лв., докато година по-рано беше 913 млн. лв. На годишна база тя се увеличава с близо 20%, показват изчисленията на Investor.bg въз основа на новите данни, публикувани от Българската народна банка (БНБ). От централната банка посочват, че  разходите за обезценка  на финансови активи, които не се отчитат по справедлива стойност в печалбата или загубата, за осемте месеца са 301 млн. лв. (при 329 млн. лв. година по-рано). През август 2018 г.  активите  на банковата система нарастват на месечна база с 0,7% (717 млн. лв.) до 103 млрд. лв. Позицията пари, парични салда при централни банки и други депозити на виждане намалява, а делът ѝ в общите активи в края на месеца е 18,9%. Балансовата (нетната) сума на кредитите и авансите отбелязва месечно увеличение, като делът ѝ в общите активи достига 63,2%. Делът на портфейлите с ценни книжа остава непроменен и в края на миналия месец е 13,1%. Брутните кредити и аванси се увеличават спрямо края на юли с 0,8% (691 млн. лв.). При експозициите в централни банки е отчетено намаление, а при вземанията от кредитни институции – нарастване. Брутният  кредитен портфейл  (без кредитите и авансите за секторите централни банки и кредитни институции) се увеличава през месеца с 0,7% (444 млн. лв.) до 60,2 млрд. лв. Кредитите за  бизнеса  нарастват с 0,2% (81 млн. лв.), за други финансови предприятия с 3% (89 млн. лв.). Ръстът за заемите за  домакинства  се увеличават с 0,9% (184 млн. лв.), а тези за сектор “Държавно управление” с 14,4% (90 млн. лв.). Депозитите  в банковата система са увеличени през месеца с 0,8% (701 млн. лв.) и в края на август възлизат на 88,7 млрд. лв. Растеж има при депозитите на домакинства (с 437 млн. лв., 0,9%), на други финансови предприятия (със 74 млн. лв., 2,5%) и на сектор “Държавно управление” (с 481 млн. лв., 20,2%). Намаление е отчетено при депозитите на фирмите (с 68 млн. лв., 0,3%) и на кредитни институции (с 223 млн. лв., 3,9%). Собственият капитал  в баланса на банковата система в края на август 2018 г. възлиза на 12,4 млрд. лв., като през месеца нараства със 139 млн. лв. (1,1%). Изчислените съгласно Делегиран регламент (ЕС) 2015/61 на Комисията (за допълнение на Регламент (ЕС) № 575/2013 на Европейския парламент и на Съвета)  ликвиден буфер  и нетни изходящи ликвидни потоци в края на август са съответно 24,5 млрд. лв. и 7 млрд. лв. Съотношението между двете величини – отношението на ликвидно покритие2 , е 349,2%.", "date": "2018.09.29", "title": "Печалбата на банките за първите осем месеца расте с близо 20% на годишна база"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387789-%D0%BD%D0%B8%D0%BD%D0%BE%D0%B2%D0%B0-%D0%BF%D0%BE%D0%BA%D1%80%D0%BE%D0%B2%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0-%D0%B1%D1%8A%D1%80%D0%BA%D0%B0%D1%82-%D0%B2%D1%8A%D0%B2-%D0%B2%D0%B0%D1%88%D0%B8%D1%82%D0%B5-%D0%B4%D0%B6%D0%BE%D0%B1%D0%BE%D0%B2%D0%B5,-%D0%B7%D0%B0-%D0%B4%D0%B0-%D0%BD%D0%B0%D0%BF%D1%8A%D0%BB%D0%BD%D1%8F%D1%82-%D1%81%D0%B2%D0%BE%D0%B8%D1%82%D0%B5", "text": "Кога ще върнете тези 1,5 млрд. лв., които Симеон Дянков взе от НЗОК, прехвърли в бюджета и изхарчихте незнайно за какво, попита тя управляващите \"Обръщам се към всички българи, независимо от политическата им принадлежност. Цените, които се вдигат, сделката за ЧЕЗ, сделката за летището касаят българите, националния ни интерес и вашия ежедневен живот. Нека се обединим, за да спасим това, което е останало от този национален интерес и от държавната собственост. Този модел на разграбване на държавното богатство трябва да се смени\".  Toва каза председателят на БСП Корнелия Нинова в декларация от името на ПГ на \"БСП за България\".  Тя призова за \"единение за промяна, което минава през свалянето на тази власт\".  “ Първи октомври е обявен за Международен ден на възрастните хора. Това става с решение на Общото събрание на ООН от 14.12.1990 г. На този ден отдаваме уважението си към хората от третата възраст и техния принос за изграждането на нашето общество. Честит празник! Казвам го с уважение, но и с тъга и извинение, че и днес милион и половина от вас живеят на прага на бедността.  Обръщам се и към управляващите с укор, че отхвърлиха Закона за възрастните хора, че отхвърлиха искането ни за преизчисляване на всички стари пенсии, че не приемат предложението ни за диференцирана ставка на ДДС, което ще доведе до облекчение за Вас. В същото време се предлага реформа в здравната система, според която трябва да се плащат 12 лв. допълнително за застраховка. Защо държавата и днес не плаща дължимите осигуровки за пенсионерите? Ще плащате ли тези 12 лв. застраховка за пенсионерите, след като дори осигуровките им не внасяте в пълен размер? Кога ще върнете тези 1,5 млрд. лв., които Симеон Дянков взе от НЗОК, прехвърли в бюджета и изхарчихте незнайно за какво. Има решение и на съда по този въпрос. Вместо това решихте да натоварите допълнително с 12 лв. всеки български гражданин. Това не е здравна реформа, а здравен геноцид. Освен това, уважаеми българи, макар и по повод Деня на възрастните хора в България се случват неща, които касаят и млади, и средната възраст, и третата възраст.  От първи юли се увеличиха токът, парното, цената на водата. Днес научихме от официално изявление на КЕВР, че са решили да увеличат цената на природния газ с 14%. Как ще се отрази това на живота на българите, цената на хляба и основните продукти, които се употребяват всеки ден от всяко семейство? С ценови шок. Вместо обещаните от ОП 300 лв. минимална пенсия, ще има увеличение в пенсиите по Швейцарско правило с между 2 и 5 лв. Забрави се обещанието на управляващите, записано в тяхната програма, че няма да се вдигат данъци и осигуровки. Това е нашата реална държава.  Освен нея, обаче, има и друга – паралелната, за която говорим от една година и тя не спи. Работи като за последно, не се интересува нито от млади, нито от стари. На финала тази власт бърза, докато са млади да си осигурят старините. Сигурно вече знаете, че има решение на ЕК, „Газпром” да предоговори цените на доставките за България. Руската страна е поканила българското правителство да предоговори тези цени. Резултат от това няма, защото българското правителство нехае.  Председателят на КЕВР Иван Иванов казва: „По информация, която официално ни беше подадена от ЕК, очакват започване на преговори, които да доведат до по-добри условия за България за доставка на природен газ”. Това очакване е от месец август, сега е краят на септември. Вместо българското правителство спешно да се отзове на поканата на „Газпром” и да предоговори и намали цените на доставките, които всички щяхме да усетим, днес, на прага на зимата, получаваме ръст на цената на природния газ. Вместо това обаче, българските институции отново отварят сделката на Гинка Върбакова за ЧЕЗ.      Г-жа Върбакова отново подаде молба в КЗК да закупи ЧЕЗ. При това ни заплаши, заедно с нейните партньори, че ще даде България на европейски съд, ако това й бъде отказано. Ние нямаме съмнение, че зад Гинка Върбакова стоят други лица. Вие имате ли, уважаеми българи? Разбира се, че ще направим всичко необходимо истината да се разбере, но ще направим необходимото да се разбере и в европейските институции, защото българските не искат да я чуят или я прикриват. В този случай, се обръщаме и към вас. Ние ще направим необходимото като политическа партия, но моля ви, не гледайте безучастно на това. Г-жа Върбакова и нейните покровители ще влязат във вашите домове, ще вземат от вашите оскъдни доходи, бъркат във вашите джобове, за да напълнят своите. Алтернативата е една и г-н Борисов, и правителството ще опровергаят тези думи и съмнения единствено, ако излязат и заявят, че българското правителство, българската държава имат желание да влязат в сделката и да участват на пазарен принцип в процедурата за закупуване на ЧЕЗ.  Тогава ще разберем, че сте искрени и загрижени за националния интерес и съдбата на 3 млн. българи, които са клиенти на ЧЕЗ България. Има и една втора застраховка за старините на управляващите днес. С пълна сила върви сделката за концесията на летище „София”. Октомври и ноември се приемат оферти в нарушение на Закона за концесиите, но това не стряска управляващите.  Законът казва, че „Не се възлагат концесии при опасност за националната сигурност и отбраната на страната, за живота и здравето на гражданите, за околната среда, за защитените територии, зони и обекти и за обществения ред”. Летище „София” е обект на националната сигурност, включен в списъка според българските закони. Законът за концесиите забранява да се дават на концесии тези обекти при опасност за националната сигурност. Кой може да гарантира, че такава опасност няма да възникне някой ден? Освен това, най-вече се обръщам към Обединените патриоти, къде сте в политиката, уважаеми колеги?  През 2015 г. казахте: „Искаме да стане публично достояние, как е ограбвана България през последните 27 години, искаме разваляне на концесията за „Софийска вода” и ревизия на всички концесии”. През 2016 г.: „Искаме прекратяване на действащите концесионни договори за добив на злато, редки и ценни метали и сега ще разберем, кои депутати са съгласни ограбването на България от чужди колонизатори да продължава”. Това са ваши цитати. Къде сте сега, какво се промени оттогава? Защо мълчите за концесията на най-големия обект на националната ни сигурност? Отговорът е прост – защото сте във властта, затова мълчите. Не го правете, не правете тази сделка.  На финала сте и отсега ние казваме, че ако българският народ ни даде доверието си ще разтрогнем тази сделка. Знаем какви капани залагате в момента. Като този например: „Дори при прекратяване, поради неизпълнение от страна на концесионера, държавата отново дължи огромно обезщетение по договора за концесия”. Представете си хипотезата – дават летището на концесионер, той спира да си плаща концесионната такса и да обслужва пътникопотока и е виновен.  Държавата иска да прекрати договора и ще трябва да му плати за това, че той е спрял летището. Къде го има това по света, уважаеми управляващи? Второ, още нещо стряскащо – ако стане някаква опасност за националната сигурност и отбраната на страната, държавата е длъжна да уведоми концесионера с шестмесечно предизвестие, че му прекратява договора. Представете си, че става нещо в България и ние чакаме шест месеца предизвестие, за да си ползваме летището и пак трябва да му платим обезщетение. Няма такова нещо по света.  Обръщам се към всички българи, независимо от политическата им принадлежност. Цените, които се вдигат, сделката за ЧЕЗ, сделката за летището касаят българите, националния ни интерес и вашия ежедневен живот. Нека се обединим, за да спасим това, което е останало от този национален интерес и от държавната собственост.  Този модел на разграбване на държавното богатство трябва да се смени. Ключови обекти на националната сигурност да останат държавна грижа и да служат за благосъстоянието на народа. Вече не е въпрос една партия да стане, а друга да седне във властта. Въпросът е да сменим модела, да не се държим към своята партийна принадлежност. За да намерим единение на тези национални приоритети, ви призоваваме да мислим преди всичко за България и вашия живот. Да търсим единение за промяна, което минава през свалянето на тази власт. “    ", "date": "2018.09.29", "title": "Нинова: Покровителите на Гинка Върбакова бъркат във вашите джобове, за да напълнят своите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387790-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81-%D0%BF%D1%80%D0%B8%D0%B7%D0%B8%D0%B2-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B5%D0%B4%D0%B8%D0%BD%D0%B5%D0%BD%D0%B8%D0%B5-%D0%BC%D1%8A%D0%B4%D1%80%D0%BE%D1%81%D1%82%D1%82%D0%B0-%D1%89%D0%B5-%D0%BF%D0%BE%D0%B1%D0%B5%D0%B4%D0%B8-%D0%BE%D0%B6%D0%B5%D1%81%D1%82%D0%BE%D1%87%D0%B5%D0%BD%D0%B8%D0%B5%D1%82%D0%BE", "text": "Единението е борба за законност и правосъдие. Единението не може да се случи под знамето на никоя идеолоия. Историята не бива да слугува на политиката, заяви държавният глава. Обществото ни все повече осъзнава нуждата от единение. Това заяви президентът Румен Радев в специално обръщение към нацията по повод 100-годишния разкол в българската нация. С обръщението си президентът отправи призив за национално единение. Държавният глава заяви, че група общественици са се обърнали към него с тази инициатива. Президентът посочи, че наследените обществени разломи трябва да се преодоляват, а не да бъдат употребявани за злободневен политически бизнес.     И заяви,  че ожесточението от миналото минира пътя към бъдещето. \" Единението не закрива политическия дебат,  а бди той да се провежда в името на националния интерес, с уважение към чуждото мнение и свободата на словото. Единението не е индулгенция за престъпления,  а борба за законност и правосъдие, на което обществото може да разчита. Единението не може да се случи под знамето на никоя идеология,  а само и единствено под знака на културата и човеколюбието. Вярвам, че  след години на разделение обществото ни все повече ще осъзнава нуждата от единение. Процесът ще е дълъг, ще срещне съпротивата на сили, които се хранят от разделението. Но, убеден съм: мъдростта ще победи ожесточението\", каза президентът пред БНТ.  Ето цялото Обръщение на президента Румен Радев: На 29 септември 1918 г. разбунтувалите се фронтоваци се сблъскват с проправителствените части край Владая и Княжево.  Едните са отстоявали България по фронтовете на Първата световна война и са въстанали с искане за справедлива република. Другите влизат в бой с убеждението, че бранят българската държавност от войнишки метеж. И от двете страни вярват, че жертват живота си за Родината. Бунтът е удавен в кръв. Това е датата на големия български разкол, от който ни делят точно сто години. В разни епохи той ще противопоставя републиканци и монархисти, граждани и селяни, леви и десни. Ще отнеме живота на десетки хиляди българи. Ще съсипе много съдби. Общонародните цели на Възраждането ни донасят свобода, Съединение и възход. Разколът слага край на тази епоха и ще бъде белязан от братоубийства, терор и пилеене на национална енергия. Великите идеали ще бъдат погребани под безизходни спорове. Те определят и съвременния ни политически дебат, в който  партийни, лобистки и индивидуални облаги закриват хоризонта на националния интерес. Група общественици се обърнаха към мен с инициатива за национално единение. Убеден съм, че милиони българи съзнават необходимостта от него. Съзнават, че историята не бива да слугува на политиката. Че наследените обществени разломи трябва да се преодоляват, а не да бъдат употребявани за злободневен политически бизнес. Че ожесточението от миналото, минира пътя към бъдещето. Наивно е да очакваме, че стогодишният разкол ще приключи днес или скоро.  Че ще завърши с победа на някоя от страните на сто и първата или някоя от следващите години. Но моралното и интелектуалното надмогване на разкола е единственият път към успеха. България избра пътя на европейска демокрация и трябва да гради своето бъдеще около принципите на свободата, законността, справедливостта и уважението към човека. Единението не закрива политическия дебат, а бди той да се провежда в името на националния интерес, с уважение към чуждото мнение и свободата на словото. Единението не е индулгенция за престъпления, а борба за законност и правосъдие, на което обществото може да разчита. Единението не може да се случи под знамето на никоя идеология, а само и единствено под знака на културата и човеколюбието. Вярвам, че след години на разделение обществото ни все повече ще осъзнава нуждата от единение. Процесът ще е дълъг, ще срещне съпротивата на сили, които се хранят от разделението.  Но, убеден съм: мъдростта ще победи ожесточението.    ", "date": "2018.09.29", "title": "Румен Радев с призив за национално единение: Мъдростта ще победи ожесточението!"}
{"url": "http://www.classa.bg/%D1%81%D0%B2%D1%8F%D1%82/item/387791-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D0%BD%D0%B0%D1%80%D1%83%D1%88%D0%B8-%D0%BA%D1%80%D0%B0%D0%BB%D1%81%D0%BA%D0%B8%D1%8F-%D0%BF%D1%80%D0%BE%D1%82%D0%BE%D0%BA%D0%BE%D0%BB-%D0%B8-%D0%BD%D0%B0%D0%B6%D0%B5%D0%B6%D0%B8-%D0%BC%D1%80%D0%B5%D0%B6%D0%B8%D1%82%D0%B5", "text": "Меган Маркъл херцогиня на Съсекс и съпругата на принц Хари, предизвика вълна от дискусии, след като сама затвори вратата на кола и така наруши кралския протокол. Инцидентът се случи във вторник, когато американската екс-актриса пристигна в Кралската академия на изкуствата в Лондон, за да посети изложбата \"Океания\", по време на първия си официален солов акт.   \"Принцеса, която все още отделя време да затвори вратата на колата си ... Добре, Меган!\" сподели един от потребителите на своя акаунт в Twitter.   \"Инцидентът\" не остана незабелязан и предизвика много коментари и реакции от участниците в гореспоменатата социална мрежа.   Много от тях похвалиха Маркъл, че е стъпила земята. - Не мисля, че някога съм виждал член на кралското семейство да прави това преди. Уау! - написа един от потребителите.   Други се пошегуваха. \"Това трябва да спре Скоро някой ще остане без работа\" възкликна един участник, а друг казва: \"Аз искам да кажа - добре направено и да поздравя Меган за това 1. Че обу сама обувките си 2. Че сама повдига завивката, когато влиза в леглото 3: че сама вдига чашата си чай, за да го изпие 4: че сама изми зъбите си. И последно, но не по-малко важно, 5: че сама ходи\".   Други бяха изумени, че затварянето на вратата на колата превърна съпругата на принц Хари в новина: \"Хора, поздравяващи Меган, че е затворила вратата на колата си - това е най-британското нещо от историята\" съобщава потребител.   Някои хора обаче смятат, че цялата тема за вратата не е нищо друго освен рекламен трик и възможност за рекламни снимки.", "date": "2018.09.29", "title": "Меган Маркъл наруши кралския  протокол и нажежи  мрежите"}
{"url": "http://www.classa.bg/%D1%81%D0%B2%D1%8F%D1%82/item/387792-%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%BD%D0%B0%D0%B9-%D1%82%D1%8A%D1%80%D1%81%D0%B5%D0%BD%D0%B8%D1%8F-%D0%B8%D1%81%D0%BF%D0%B0%D0%BD%D0%B5%D1%86-%D0%B2-%D0%B5%D0%B2%D1%80%D0%BE%D0%BF%D0%B0", "text": "Естебан Вакас Гарсия, испанец на 49 години, е бил арестуван от Националната полиция в дома на майка си в град Саламанка, след като е прекарал повече от 10 години като беглец от правосъдието, осаден за изнасилване на непълнолетно лице, съобщава El Mundo. \"Мамо, защо ги пусна да влезат?\" попита той майка си, докато играеше на гейминг конзолата, секунди преди да бъде задържан. Той бе търсен от януари 2007 г., когато трябваше да влезе в затвора. Преди две години Националната полиция вече \"посети\" Модеста, майката на престъпника, която показа всички стаи на къщата, за да стане ясно, че живее сама и че синът й не е бил в къщата. Въпреки това, след ареста Гасия Вакас призна, че тогава докато офицерите били в кухнята, той се е криел в кабина под мивката, на няколко крачки от тях. Испанецът бе осъден на 14 години затвор от провинциалния съд в Саламанка през 2006 г., обвинен в двойно сексуално насилие и изнасилване на 15 годишната дъщеря на неговата партньорка. Престъпникът бе арестуван благодарение на факта, че през ноември 2016 г. той е добавен към списъка на Европол с 50-те най-издирвани престъпници на континента, а снимките на един от най-търсените европейци бяха излъчени от всички медии. Няколко граждани наскоро съобщиха на полицейски служители, че са го виждали в дома на майка му, което е помогнало за залавяне на извършителя след повече от 10 години търсене.", "date": "2018.09.29", "title": "Заловиха най-търсения испанец в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387787-%D0%BF%D0%BE-%D0%BA%D0%BE%D0%BB%D0%BA%D0%BE-%D0%B5%D0%BD%D0%B5%D1%80%D0%B3%D0%B5%D0%BF%D0%B2%D0%B0%D1%85%D0%B0-%D1%82%D1%80%D0%B0%D0%B9%D1%87%D0%BE-%D1%82%D1%80%D0%B0%D0%B9%D0%BA%D0%BE%D0%B2-%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "Сега ще видите една снимка, за която съм сигурен, че над 98% от вас никога не са виждали. На нея ще видите ДВЕ познати и ЕДНО абсолютно непознато лица. Ще ви покажа и припомня само ЕДНА от СЕДЕМТЕ Служебни бележки за доходите на непознатото лице, за 2012-та г. Вашата задача е да оцените приблизително доходите на двете познати лица, за същата година. После можете да умножите получените оценъчни суми на броя на годините, през които ги познавате.     В долния ляв ъгъл на снимката се вижда корицата на периодичното издание, от където е взета въпросната снимка.  А ето я и обещаната Служебна бележка, за доходите на третия и най-нисък субект на снимката.   Тези светли парички дребния счетоводител е получил от кухата държавна компания само за ОСЕМ от 12-те месеца на въпросната година. Мислите ли че първите двама левенти юнака от снимката ще паднат на по-ниско ниво от бледото си протеже? Готови ли сте да оцените светлите им доходи само за 2012-та година? Действайте! Днес стана ясно, че счетоводител Трайчо Трайков НЕ МОЖЕ да докаже и покаже в законовия 14 дневен срок разликата в декларираните и действителните доходи от 2,4 милиона лева, за последните 10 години. На помощ на безгранично алчния крадец се притекоха много “български медии”, но уви. Ясно е, че акцията срещу Трайков е дирижирана от Борисов, в знак на отмъщение за това, че бившата му изтривалка се опита да преметне боса си, през зимата на 2012-та г., договаряйки зад гърба му по-тлъст залък от далаверата АЕЦ “Белене”. Поради тази причина тогава му беше спретната постановката “Катарски плаж”, а днешната сцена е само продължение на разчистването на сметките. Повече за престъпленията на бившия министър вижте в “ “.", "date": "2018.09.29", "title": "По колко енерГЕПВАХА Трайчо Трайков и Бойко Борисов?"}
{"url": "http://www.classa.bg/%D1%81%D0%B2%D1%8F%D1%82/item/387781-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D0%B7%D0%B8-%D0%B5%D1%80%D0%BE%D1%82%D0%B8%D1%87%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BB%D0%B8-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D0%BC%D0%B8%D1%81-%D0%B1%D0%B0%D0%B3%D0%B4%D0%B0%D0%B4", "text": "Вечерта на 27 септември в Ирак бе убита красивата Тара Фарис. Както БЛИЦ вече съобщи тя е носителка на титлата „Мис Багдад 2015” и „Мис Ирак 2015”.    Според една от версиите, по която работят разследващите органи, красавицата е била убита заради снимките, които тя публикува в 'Инстаграм”. Моделката, която е и звезда в социалните мрежи, е била простреляна 6 пъти. Събрахме няколко фотоса от профила й в социалната мрежа заради които тя може би загуби живота си.     Моделката все пак никога не е качвала чисто голи снимки на страницата си.     Много потребители даже са упрекнали Тара, че кадрите от профила й са доста семпли и искат да видят повече плът от нея.     Все пак могат да бъдат видени фотоси на красавицата с голямо деколте, голо пъпче и къси рокли.     Точно пък тези снимки обаче възмутиха много публични личности в Ирак.     Много местни медии дори честичко пишеха, че Тара е минала границата на благоприличието.                  ", "date": "2018.09.29", "title": "Заради тези еротични СНИМКИ ли застреляха жестоко Мис Багдад?"}
{"url": "http://www.classa.bg/%D1%81%D0%B2%D1%8F%D1%82/item/387782-%D0%BB%D0%B0%D0%B2%D1%80%D0%BE%D0%B2-%D0%BF%D1%80%D0%B5%D0%B4-%D0%BE%D0%BE%D0%BD-%D0%BD%D0%B5%D0%BE%D1%84%D0%B0%D1%88%D0%B8%D0%B7%D0%BC%D1%8A%D1%82-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%BE%D0%B1%D1%8F%D0%B2%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D0%BE%D1%82-%D1%81%D1%81-%D0%B7%D0%B0-%D0%B3%D0%B5%D1%80%D0%BE%D0%B8", "text": "Киев храни илюзии за налагане в Донбас на окупационни сили с подкрепата на Запада и все повече заплашва със силови сценарии, подчерта руският дипломат №1 Сергей Лавров призова за пълна и последователна реализация на Минските договорености от трибуната на ООН, предава TACC, цитирана от Агенция \"Фокус\". \"Растежът на радикалния национализъм и неофашизма в Украйна, където за герои са обявени престъпници, които са се борили под знамето на СС – е един от основните фактори на продължителния вътрешен украинския конфликт. Единственият начин да бъде преодолян този конфликт е пълно и последователно прилагане на Минският пакет от мерки, който беше единодушно одобрен от Съвета за сигурност на ООН\", каза Сергей Лавров в петък пред Общото събрание на ООН.     Освен това, ръководителят на руското външно министерство заяви, че Москва е готова на това Специалната мониторингова мисия на Организацията за сигурност и сътрудничество в Европа (ОССЕ) в Украйна да бъде охранявана от ООН. \"Ние подкрепяме дейността на мисията на ОССЕ в Украйна и сме готови да ѝ се осигури охрана от ООН\", - подчерта той. \"Въпреки това, вместо изпълнение на споразуменията от Минск, вместо диалог с Донецк и Луганск Киев храни илюзии за налагане в Донбас на окупационни сили с подкрепата на Запада и все повече заплашва със силови сценарии. Тези, който поддържат сегашните власти в Киев трябва да вразумят подопечните си, да ги накарат да спрат блокадата на Донбас и дискриминацията на националните малцинства на цялата територия на Украйна\", каза той. В словото си пред Общото събрание Лавров заяви, че е необходимо да се създаде и приеме международна конвенция за борба с киберпрестъпността. Министърът на външните работи на Русия припомни, че още преди 20 години Русия е предизвикала в ООН обсъждане на въпросите за обезпечаване на международната информационна сигурност. \"На фона на последните събития все по-актуална става нуждата от изработването под егидата на ООН на глобални правила за отговорно поведение на държавите в информационното пространство, включително на принципа на неупотребата на сила и уважение към държавния суверенитет\", подчерта той. В тази връзка Москва ще внесе проект за такава резолюция в съответния комитет на Общото събрание, заяви Лавров. Руските медии припомнят, че още в началото на юли президентът Владимир Путин призова за изработване на единни международни \"правила на играта\" в информационното пространство.", "date": "2018.09.29", "title": "Лавров пред ООН: Неофашизмът в Украйна обяви престъпници от СС за герои!"}
{"url": "http://www.classa.bg/%D1%81%D0%B2%D1%8F%D1%82/item/387783-%D0%B2%D0%B0%D0%BD-%D0%B8-%D0%BA%D0%B8%D1%82%D0%B0%D0%B9-%D1%82%D1%8A%D1%80%D1%81%D0%B8-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%85%D0%B0%D1%80%D0%BC%D0%BE%D0%BD%D0%B8%D1%8F", "text": "търси единствено световна хармония, заяви министърът на външните работи и ръководител на китайската дипломация Ван И, като добави, че страната му не цели да измести САЩ на световната търговска сцена и всички опасения около този въпрос са неоснователни. В реч пред Съвета за международни отношения в Ню Йорк Ван И каза, че Китай не цели да се превърне в хегемон, както твърдят редица американски анализатори.      Това е фалшива прогноза, която може да се окаже изключително вредна за американските интереси и бъдещето на САЩ“, заяви първият дипломат на Китай, цитиран от БТА. Той увери, че „няма причини за паника“ заради търканията между Пекин и Вашингтон и че трудностите могат да бъдат преодолени. През последните години Китай значително разшири присъствието си по света, най-вече в Африка. Пекин също така разширява влиянието си и в пределите на Организацията на обединените нации (ООН) като включва все повече военни кадри в мирните операции и редовно увеличава финансовия си принос към световната организация. Ван И отхвърли твърденията, че Китай краде технологии, разработени от чуждестранни компании. „Искам да подчертая, че Китай не е копирал чуждестранни патенти и няма да копира такива“, увери той. Неизяснени обаче остават въпросите около териториалните претенции за Югоизточна Азия, където Китай среща опозицията на Виетнам, Малайзия, Бруней и Филипините, които също претендират за части от Южнокитайското море, богато на нефтени и газови залежи.", "date": "2018.09.29", "title": "Ван И: Китай търси единствено световна хармония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387784-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BA%D0%B8%D1%80%D0%B8%D0%B0%D0%BA-%D0%BE%D1%82%D1%88%D0%B5%D0%BB%D0%BD%D0%B8%D0%BA", "text": "    Преподобни Кириак живял през четвъртия и в началото на петия век. Родил се в Коринт. Родителите му се казвали Йоан и Евдоксия. Баща му бил свещеник, а местният епископ Петър – негов сродник. Още от ранни години епископът го поставил за четец в съборната църква. Като изучавал Свещеното Писание, младият Кириак се чудел на Божия промисъл – как живият Бог прославял всички Свои верни служители и мъдро устроил спасението на човешкия род.     Жаден за духовен живот, на 18-годишна възраст Кириак се отправил за Йерусалим. След като се поклонил на Божия гроб и на всички други свети места, той постъпил в манастира на известен в онова време Божи човек на име Евстрогий, който му дал първите наставления в монашеския живот. След това Кириак отишъл при   в палестниската пустиня. В него прозорливият отшелник Евтимий, видял бъдещ духовен великан. Обучил го в монашеските подвизи и го изпратил край реката Йордан при  , около когото се били насъбрали много подвижници и по тоя начин се създала обширна обител. В тая обител той престоял девет години. След смъртта на преподобни Герасим Кириак се върнал отново в светата обител на преподобни Евтимий, гдето прекарал десет години в безмълвие. Подир това сменял местата на подвижничеството си, като бягал от човешка слава. Подвизавал се в манастирите на св. Харитон, като слушал с възхищение разкази за него, за неговото прославено подвижничество и чудотворство. Св. Кириак бил телесно едър и снажен. Такъв останал до дълбока старост въпреки строгия пост и всенощните бдения. В пустинята се хранел понякога само със сурови треви. Проявявал голяма ревност за православната вяра. Изобличавал еретиците. За себе си казвал, че откакто станал монах, слънцето не го е виждало никога да яде, нито да се гневи някому. Според устава на св. Харитон, монасите яли само веднъж на ден, и то подир залез слънце. Преподобни Кириак Отшелник бил велико светило и един от стълбовете на Православието. Проявил се като учител на монасите, лечител на болните, благ утешител на скърбящите. Дълго се подвизавал все за полза на мнозина, които обиквали отшелническия живот или само са търсели у него утеха и помощ. Починал в 408 г. в един от манастирите на св. Харитон на 107 години.", "date": "2018.09.29", "title": "Св. преподобни Кириак отшелник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387785-29-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "480 пр.н.е. - Гръко-персийски войни: Състои се Битката при Саламин, в която гръцката флота под ръководството на Темистокъл побеждава персийската флота, командвана от Ксеркс I.     1515 г. - Швейцария подписва така наречения „Вечен мир\" с Франция   1829 г. - Създадена е първата съвременна полиция в света - Metropolitan Police в Лондон (известна още като Скотланд Ярд), от Робърт Пийл.     1911 г. - Итало-турска война: Италия обявява война на Османската империя.   1913 г. - Подписан е Цариградският договор между Царство България и Османската империя.   1913 г. - Френския авиатор Морис Прево установява световен рекорд със самолет моноплан Депердюсен Монокок със скорост 200 km/h, което постижение остава ненадминато в следващите 10 години.   1918 г. - Първа световна война: подписва се Солунското примирие между Царство България и Антантата.   1930 г. - Джордж Бърнард Шоу отказва да приеме титлата „пер\".     1938 г. - Обединеното кралство, Франция, Нацистка Германия и Италия подписват Мюнхенското споразумение, което позволява на Германия да окупира Судетската област в Чехословакия.   1941 г. - Втора световна война: Германски Айнзацгрупи избиват за два дни 33 771 цивилни граждани, предимно евреи, при Бабин Яр край Киев в Украйна.     1951 г. - Открит е нов естествен спътник на Юпитер - Ананке.   1954 г. - 12 страни подписват конвенция, с която се създава CERN (Европейски съвет за ядрени изследвания).   1960 г. - Студената война: Съветският ръководител Никита Хрушчов прекъсва заседание на Общото събрание на ООН със серия от гневни изблици.     1962 г. - Изстрелян е изкуственият спътник Алует 1 - първият изкуствен спътник на Канада и първият, който не е управляван от СССР или САЩ.   1965 г. - Открит е вторият участък от Автомагистрала А6 в Италия.   1970 г. - Народна република България подписва спогодба за икономическо и техническо сътрудничество в областта на нефта с Ирак.     1971 г. - Оман се присъединява към Арабската лига.   1984 г. - Открит е Олимпийският стадион в Сеул, Южна Корея.   1988 г. - НАСА изстрелва космическата совалка Дискавъри, за първи път след катастрофата на Чалънджър.  ", "date": "2018.09.29", "title": "29 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387786-%D0%B1%D0%B8%D1%82%D0%B8%D1%8F%D1%82-%D0%BD%D0%B5%D0%B1%D0%B8%D1%82,-%D0%B0-%D0%B2%D0%B0%D0%BD%D0%BA%D0%BE-%D1%81%D0%B8-%D0%BE%D1%82%D0%B8%D0%B4%D0%B5", "text": "Има седмици, в които нищо не се случва и колкото и да е абсурдно това, че \"утре няма да вали\" също е новина*. Има и седмици, като тази, в които новини се изсипват като истински порой върху всички ни. Много от тях сами по себе си са толкова абсурдни, че отново провокират в недоволните любимата им реплика, че ще хванат пътя за летището. Къде ще идат? В \"Европата\". Онази, малко по на запад от нашата, на която все още продължаваме да гледаме като на по-цивилизована. А те, милите, с един Брекзит не могат да се оправят.       Но да се върнем на седмицата до момента. Вятърът, който задуха в понеделник (и също беше новина), ни донесе куп абсурди. Красимир Каракачанов с умиление си спомни за социализма и предложи   на основни хранителни продукти. Да се мисли за потребителя (трябва да му останат пари за билет за \"Европата\", нали така?) е хубаво нещо, но има едно нещо, което се нарича \"пазар\" и то не работи точно така, както Каракачанов мисли. Но никой не е казал, че носенето на каска стимулира работата на мозъка и дава гениални идеи, нали? Още повече, че при такава шарена коалиция като тази, която управлява страната, всеки има мнение до момента, в който премиерът каже \"не\". Ама нали затова е премиер. И този път така стана. Самият Борисов беше зает да обикаля кулоарите не на парламента, а на централата на ООН и да събира снимки за албума си \"Бойко и приятели\". Важна беше снимката, която трябваше да застане над надписа \"С американския президент Тръмп, който също обича да строи, но не магистрали, а стени\". Първият опит обаче се оказа   - Борисов беше в гръб, а \"народът\" вместо да работи за благото на републиката се зае да прави мемета - какво си бил поръчал Тръмп на \"сервитьора\", как се изненадал, че трябва да се здрависва и с охраната и пр. онлайн шеги. Все пак целта беше изпълнена ден по-късно и Борисов се   не само с Тръмп, но и с жена му Мелания - и тримата в анфас, както си му е редът. Справедливостта възтържествува! Нищо, че пак се намери някой, който да каже, че снимката е правена в музея на мадам Тюсо... А след като темата за външната ни политика бе принизена до една единствена снимка, БСП решиха да ни върнат няколко десетилетия назад като поискат от СЕМ да им даде да направят дълго планираната си партийна телевизия. Тъкмо се бяхме успокоили, че Каракачанов все пак няма да успее покрай казармата да върне и соца, и тази новина ни хвана неподготвени. Като опозиционен депутат в парламента, който хваща управляващите неподготвени - хитро си седи, но не се регистрира, за да ги научи \"кой е шефът\". Макар че и циркът с   в Народното събрание продължи само ден. Като повечето. Сигурно от БСП работят по новата програма - не предизборната, тази за канала. През това време се оказа, че какво се пише и говори в общественото пространство в България не е от чак такова голямо значение, но споменат ли ни с лошо в чужбина - реакция има. Като обещанието на собствениците на Nova, че в риалити формата Vip Brother повече няма да бъдат допускани хора с   като на Ванко 1. Хубаво де, но тази конкретика е малко тревожна - хора с \"такива присъди\" може и да не бъдат избирани, но може да видим бивши затворници с какви ли не други прегрешения, така ли? Догодина очаквайте Big Brother: Prison Break и цяла плеяда от герои - от хора с дребни кражби, през убийци до такива, които са се подиграли със  . Проблемът ще е да ги задържат в къщата до номинациите или те сами ще се \"елиминират\" още на втория ден, прескачайки оградата на къщата в Нови Хан.  От Министерството на правосъдието отказват да помогнат със съвети - знаете как е... За капак в история на седмицата се превърна поредният пример как не се прави разследваща журналистика. Димитър Върбанов от \"Господари на ефира\" за по-малко от 48 часа стигна от \"осана\" до \"разпни го\" след като уж беше бит и хвърлян, а накрая се оказа кандидат за \"Оскар\" с изпълнението \"полегнала е Тодора пред един склад със скапана храна\". Скапана история като цяло, както впоследствие се оказа. Охранителните камери показаха, че Върбанов се \"мята\" по-добре и от Неймар, а после може спокойно да чака минути наред съдията (в случая - двама представители на МеВеРе) да пристигнат и до отразят актьорския му талант и тежко състояние. Добре поне, че полицаите не бързаха много, за да може операторът да заснеме кадри на лежащия репортер от всички необходими ъгли. Истината лъсна, отговорността за гафа се оттече от Nova към \"Господари на ефира\", които били \"външна продукция\", а от \"Господари на ефира\" се оттече към самия Върбанов. Отново му беше  , само че този път не на склада със стара храна, а на офиса на \"Господари\"-те. Надежда има - ако телевизията на БСП прави собствени филми и сериали, знаят към кого да се обърнат. А на всички, които вече планират емиграция (все пак и парното и топлата вода ще поскъпват) им остава да се надяват, че   няма да ни застигне. Все ще се намери някой полет за някъде далеч. Където и да е. Само не тук.", "date": "2018.09.29", "title": "Битият небит, а Ванко си отиде..."}
{"url": "http://www.classa.bg/%D1%81%D0%B2%D1%8F%D1%82/item/387778-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%E2%80%93-%D0%B5%D0%B4%D0%B8%D0%BD-%D0%BE%D0%BF%D1%82%D0%B8%D0%BC%D0%B8%D1%81%D1%82-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Македонският премиер Зоран Заев – архитект на споразумението с Гърция, което може да изведе неговата страна от изолация, има едно рядко срещано качество на Балканите: оптимизъм. Той не си представя, че неговите сънародници ще гласуват с „не“ на референдума, свикан в неделя, за да бъдат попитани дали приемат страната им да стане „Република Северна Македония“, за да се помири с Гърция и да продължи преговорите за присъединяване към ЕС. Този избор ще трябва след това да бъде утвърден от депутатите. Провал „не е опция“. Аз съм толкова убеден в успеха, че не предвиждам други опции“, каза той наскоро пред АФП. Като се има предвид кариерата му, е трудно Зоран Заев да бъде упрекнат за неговия оптимизъм.     От навлизането му в политиката през 2003 г. пътят му към властта дълго време изглеждаше безнадежден на фона на националистическата десница на Никола Груевски – един „силен човек“, каквито Балканите раждат редовно. Този 43-годишен мъж от малкото провинциално градче Струмица, в района на границата на Македания с Гърция и България, се е сблъскал също с презрението на старейшините в неговата социалдемократическа партия. Те дълго време се мръщеха пред този бизнесмен, който демонстрира православната си вяра, а семейството му е натрупало пари от производството на айвар – типчна разядка на Балканите. Той оцеля политически след обвинения в корупция, отнасящи се до периода, когато беше кмет на Струмица. Правосъдието го оправда през май от подозрения, които бяха, както твърди той, политически мотивирани. „Той не е това, което може да се нарече интелектуалец или много начетен, но той има много здрав разум, той е хитър, много добре разбира хората“, казва Дейвид Стефънсън, бивш американски дипломат, станал политически консултант в Скопие. При болезнени обстоятелства Зоран Заев се появи внезапно на международната сцена: през април 2017 г., когато бе лидер на опозицията, той бе грубо ударен от националисти, които нахлуха в парламента. Те искаха да протестират срещу съюз между социалдемократите и албанските партии, който осъждаше десницата да отиде в опозиция и можеше, според тях, да застраши националната идентичност. Социалдемократите обвиниха обкръжението на Никола Груевски за тези насилия, заради които редица отгворни политически фигури са съдени сега. Този „черен четвъртък“ му струваше едно окървавено лице, но парадоксално утвърди неговата легитимност, дискредитирайки противниците му. Той му отвори вратите към властта. След встъпването си в длъжност Зоран Заев обявява незабавно волята си да води страната си към ЕС и НАТО. За това му е необходимо да установи спокойни отношения със своите български и гръцки съседи и да сложи точка на конфликтите, свързани с въпроси за идентичността. Това нещо е изпълнено още от лятото на 2017 г. със София. С Гърция задачата се очертава по-трудна. Но Зоран Заев бързо демонстрира волята си да върви напред: той променя името на летището и на магистралата „Александър Велики“. Според гърците античният цар принадлежи изключително на тяхното национално наследство. Заев зачестява контактите с гръцкия си колега Алексис Ципрас. Между двамата мъже има съгласие, като те са изложени на враждебността на националистическите кръгове в техните страни. През юли те подписват споразумение на Преспанското езеро, намиращо се на границата между техните двете страни. Заев „е прагматик. Той вижда какво може да се спечели, какво може да се загуби, как всички могат да извлекат полза от нещо“, казва Алберт Муслиу, македонски политически анализатор от албански произход. „Наистина изпитах удоволствие от подписването на това споразумение на това прекрасно място Преспа, отварянето на шампанско, времето, прекарано с всички там. Това ще остане като незабравим момент в моя живот“, посочи той. Но мечтата ще продължи, ако той постигне положителен резултат. „Неговата политическа позиция е тясно свързана със способността му да реши този въпрос за името“, казва Джеймс Кер-Линдзи, специалист за Балканите в „Лондон скул ъф икономикс“. /БТА/", "date": "2018.09.29", "title": "Зоран Заев – един оптимист на Балканите"}
{"url": "http://www.classa.bg/%D1%81%D0%B2%D1%8F%D1%82/item/387779-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BE%D0%BA%D0%BE%D0%BB%D0%BE-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B4%D0%B6%D0%B0%D0%BC%D0%B8%D1%8F-%D0%B2-%D0%BA%D1%8C%D0%BE%D0%BB%D0%BD-%D0%BF%D1%80%D0%B5%D0%B4%D0%B8-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%B9-%D0%BE%D1%82-%D0%B5%D1%80%D0%B4%D0%BE%D0%B3%D0%B0%D0%BD", "text": "Внушителната Централна джамия в Кьолн породи повече заглавия от която и да било друга джамия в Германия, след като преди десет години бе издадено разрешението за нейния строеж. В събота турският президент Реджеп Тайип Ердоган ще открие официално най-голямата джамия, чиито минарета се издигат на 55 метра в небето. Спор възникна почти веднага след започването на строежа на комплекса от бетон и стъкло през 2009 г. Турско-ислямският съюз по религиозните въпроси (ДИТИБ), турски правителствен религиозен орган, финансиращ проекта, уволни през 2011 г. архитекта Паул Бьом.     Цената скочи двойно – до 34 милиона евро, и се твърдеше, че има стотици проблеми по изпълнението на договора. Компанията на Бьом отхвърли твърденията, заявявайки, че всяко петънце по корпуса на сградата е било отчетено като недостатък, а Анкара многократно е поискала промени, които са повишили разходите. Тревоги бяха изразени и за това, че християнски символи намират изражение в структурата. Приемникът на Бьом също понесе критики, а имаше конфликт и с предприемача Нуха (Nuha).     Първоначално определено за 2012 г. официалното откриване на джамията бе неколкократно отлагано. Независимо от това постройката, най-големият ислямски религиозен комплекс в Германия, вече се използва от няколко месеца. Още от лятото на 2017 г. под големия купол може да се изпълняват молитви, а в богато украсеното пространство наоколо има място за около хиляда мъже. Един етаж по-нагоре и с изглед към главната зала са устроени два балкона за жени.     Обектът включва офиси на ДИТИБ, читалня и магазини, предназначени за клиенти мюсюлмани. Тук може да бъдат извършвани финансови трансакции в съответствие с повелите на Корана, а самата свещена книга може да бъде купена. Провеждат се обиколки с екскурзовод. Бивши застъпници за проекта сега изразяват разочарование от това как са се променили нещата. Бившият кмет на Кьолн Фриц Шрама от християн-демократите казва, че диалогът с ДИТИБ, преди приятелски, сега е заглъхнал. Бьом и сегашният кмет Хенриете Рекер са дали да се разбере, че биха искали да говорят на откриването, но сега няма да присъстват, тъй като ДИТИБ не е откликнал на предложението им.   БТА", "date": "2018.09.29", "title": "Напрежение около Централната джамия в Кьолн преди откриването й от Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387780-%D0%BF%D1%80%D0%B5%D0%B8%D0%B3%D1%80%D0%B0%D0%B2%D0%B0%D0%BD%D0%B5%D1%82%D0%BE-%D1%81-%D1%84%D0%B5%D1%80%D0%B4%D0%B8%D0%BD%D0%B0%D0%BD%D0%B4", "text": "Царе сме на преиграването.  Поне 100 пъти показаха по телевизиите \"Фердинанд\" да казва „Да живее българският народ“.  И царският влак видяхме – а една жена почти се разплака, понеже успяла да седне на диванчето, на което истинският Фердинанд съчинил Манифеста за Независимостта. Когато Симеон внезапно изгря, най-малко една дузина жени ми писаха, че са шили детското му юрганче.   Представете си само, каква навалица след време ще разказва, как са отърквали телесата си в диванчето на дядо му – пряко поемайки духа на Манифеста. Фердинанд – този от тържествата – излезе голям родолюбец, българофил стотна степен – как да не му върнеш горите.   Сега пак трябва да заточат в някой книжовен затвор книгата на Добри Ганчев, учителят по български език на Фердинанд /“Спомени за княжеското време“/. Тържествата са си тържества, обаче и Истината има право на глътка въздух.   След още няколко години ще излезе, че Фердинанд еднолично е извоювал Независимостта.   Няма да има кой да се занимава с подробностите – например, че тя е резултат на сложен пазарлък.   В него има и нещо, което също трябва да бъде заточено в отделен затвор за неудобните факти – и то е, че Русия се отказва от претенциите си към Турция, която побеждава във войната през 1878-79 година.   В замяна на това, Турция пък се отказва от всякакви претенции към България.   Ето ти тема за днешните русофоби. Не се научихме да почитаме Миналото по един справедлив, благороден – и красив начин.   Въстановките все повече ще помътняват Миналото – неговия глас, а дори и разума му.   Те са по-удобни, суровата Истина не ни е нужна. Тъй и не се научихме да честваме и празниците си – с тихо, а не показно преклонение.   Ако някое топче не кихне, все едно, че го е нямало Априлското въстание.   Някакви бутафорни Ботевци скоро напълно ще заменят истинския, Фердинанд се бута, където не му е работата, а кулминацията на кича са „тържествените“ зари, на които се кипрят разни цецки. Така развратиха всичко, че изглежда немислимо едно скърбящо множество – мълчаливо и достолепно, например, пред Костницата в Батак, която също без малко еничарите на Сорос щяха да пратят в забвение. Колкото повече се изпразват душите, особено на младите, от едно искрено преклонение, толкова повече джепане се използва, китайско производство при това, гърмежите и светлинните ефекти трябва да заменят достойната Почит.   Тя намалява – в замяна на което се увеличава нелепият реквизит – облекла, муниции, целият арсенал от фалш.   Утре ще накарат и Апостола да проговори на бесилото, а пък Фердинанд може да изреди и няколко съвета, как да се държим като новите европейци. Прочетете книгата на Добри Ганчев.   Поне това направете, за да научите, какво представлява онзи, който е виновник за Първата Катастрофа/Кланица - и я уреди, за „Да живее българският народ“. Да оставим Фердинанд да се спасява в Котбус - след Катастрофата, която е причинил заради мегаломанията си.   А ние да се вгледаме в други епизоди от всеобщото преиграване. Тия дни ни надуха главите с първенствата на волейболистите и гимнастичките.   Момичетата се представиха повече от добре - особено, ако повярваме на внушенията, че сме проходили в този спорт едва през 1990 година. Организаторите на състезанията се постараха да направят на дрипа Родолюбието.   Уредиха нечувана реклама на волейболистите – панаирът наистина си го биваше: президентът и премиерът отидоха при героите в аванс, надъхаха ги уста в уста, снимаха се с тях, срещаха се с шефове на международни федерации – и всичко това за едното нищо. До втръсване ни навираха клипове по телевизиите – за да ни убедят, колко са родолюбиви нашите спортисти – и за да не забравим случайно да се учим от тях.   Накрая те си останаха с родолюбието – ако го имат извън клиповете, разбира се.   11 място в класирането по волейбол, обаче първи по родолюбие. Само че, навремето и без патриотарски клипове бяхме първостепенна световна сила – до такава степен, че тогава не цапаха с боя Паметника на Съветската армия, обаче смазвахме съветските гимнастички и щангисти, за яд на Кремълските старци.   Народът пък донейде преиграваше, като гледаше на тия успехи като на някакво бунтарство срещу руския ботуш.   Сега си оставаме с клипове в устата. Оставаме си с моментното, поръчаното родолюбие, оставаме си с мизерниците от медиите, за които Времето и в спорта не съществува преди 1989 година.   Споменават, примерно, че преди 31 години сме направили перфектно световно първенство по волейбол – вместо да кажат, че това се е случило през 1987 година – в Разцвета на Застоя на соца.   Така ли ще датират вече събитията?   Но и това все пак е поносимо – ако си спомним, че по едно време бяха решили оръфаното българско летоброене да започва от 1997 година. Размяната на „родолюбиви“ поздравления между волейболистите и гимнастичките беше шедьовърът на преиграването.   А когато бихме Норвегия на футбол, основното внушение беше, че „Съединението прави Силата“ – и келявият ни футбол прибра под наем този клет девиз, на който душа не му остана от злоупотреби. Само душат около Историята - и непрекъснато ръсят небивалици.   ***  ", "date": "2018.09.29", "title": "Преиграването с Фердинанд"}
{"url": "http://www.classa.bg/%D1%81%D0%B2%D1%8F%D1%82/item/387773-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%82%D0%B5-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D1%8F-%D0%BD%D0%B0-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-%D1%81-%D1%87%D0%B0%D1%81%D1%82%D0%BD%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85", "text": " министър-председател Виктор Орбан е замесен в нов скандал. Този път той е свързан не с политиките на правителството в Будапеща, които предизвикват недоволство в Европейския парламент, а със страстта му към футбола. Унгарски сайт за разследвания публикува информация, според която премиерът е пътувал в чужбина, за да гледа футболни мачове.  За целта е използвал самолет на свой приятел – олигархът Ищван Гаранци, известен с това, че негови фирми са получавали изгодни обществени поръчки.       Сайтът Atlatszo.hu в понеделник публикува статия за това, че Орбан е използвал луксозен частен самолет, за да посети мач на любимия си футболен отбор \"МОЛ-Види\" срещу българския шампион \"Лудогорец\" в Разград, който се е играл в България на 25 юли т.г. Унгарският отбор завърши 0:00 с разградчани. Футболният клуб \"МОЛ-Види\" (със старо име \"Видеотон\") е базиран в родното място на унгарския министър-председател - Секешфехервар, на около 60 км югоизточно от Будапеща. Според Atlatszo Орбан вероятно е пътувал със същия частен самолет, за да гледа мачове от Световното първенство в Русия, включително и неговия финал. По информация на сайта за разследвания самолетът Bombardier Global 6000, регистриран в Австрия, струва около 53 милиона евро. От сайта посочват, че не е ясно кой е негов собственик, но той обикновено може да бъде видян на летището в Будапеща. Говорителят на премиера - Берталан Хаваси, коментира още в понеделник, че Орбан е чест гост на собственика на \"МОЛ-Види\" и един от най-богатите хора в Унгария - Ищван Гаранци.  Според Financial Times богатството му се оценява на 80 милиона евро – три пъти повече отколкото е било през 2010 г., когато Орбан се върна на премиерския пост. Според същото издание той е начело и на компания, която е спечелила голяма обществена поръчка за строителство около Световно първенство по водни спортове, което през 2017-а се проведе в Будапеща. Правителственият говорител Хаваси коментира пред вестник Nepszava, че \"нито един форинт (бел. ред. унгарската парична единица) от парите на данъкоплатците не е бил похарчен за полетите\" на Орбан за гледане на мачове. От кабинета на министър-председателя отричат и всякакви твърдения за специално отношение към Гаранци, който често е определян като олигарх. Опонентите на Орбан обаче посочват, че богатството на Гаранци е натрупано най-вече чрез спечелването на обществени поръчки за милиони евро, получени според тях благодарение на приятелството му с министър-председателя. След разкритията на Atlatszo от опозиционната партия \"Диалог за Унгария\" съобщиха, че планират да подадат сигнал до прокуратурата за възможна корупция, както и да поискат парламентарно разследване на официална имуществена декларация на Орбан. Друг новинарски сайт - Index.hu, посочва, че приемайки полетите с частния самолет, Орбан може би е нарушил законовата забрана да получава подаръци, чиято стойност надхвърля възнаграждението на парламентаристите в страната. Началникът на кабинета на Орбан - Гергели Дюлаш, определя обвиненията в корупция заради пътуванията като \"клевета\".  В четвъртък Дюлаш коментира пред репортери в Будапеща, че премиерът винаги е посещавал важни за унгарския спорт събития като тези пътувания са били от лично, а не професионално естество. А според говорителят на кабинета на управляващата партия \"Фидес\" обвиненията са част от кампанията на опозицията преди изборите за Европейски парламент през месец май. Манията на Орбан по футбола е добре известна. От 2010 г. насам 55-годишният унгарски премиер е построил няколко десетки модерни стадиони из страната. Той дори играе в отбора на Фелскут по време на първия си мандат като премиер между 1998 и 2002 г. За унгарските олигарси и чуждестранни журналисти най-добрият начин да се доберат до Орбан е, ако посетят \"Панчо Арена\" - стадион, построен в градчето Фелскут, където министър-председателят е отраснал, пише Guardian. Едно от многото обвинения срещу Орбан в страната му е, че харчи публични средства за спорт за сметка на други важни сектори като образование и здравеопазване. Орбан, който е премиер от 2010 г. насам, често е критикуван както в Унгария, така и от представители на международната общност заради своите политики. Обвиняван е в прокарване на анти-демократични реформи, ограничаване на свободата на словото в Унгария и подкопаване на независимостта на пресата и съдебната система, както и в \"шуробаджанащина\" и явна подкрепа за \"своите\". Скандалът около футболните пътешествия обаче не е най-големият проблем на Орбан в момента. По-рано през септември Европейския парламент подкрепи началото на наказателна процедура срещу Унгария, а като причина бяха посочени проблеми като нарушаване на човешките свободи, независимостта на съдебната власт, правата на бежанците и др.", "date": "2018.09.29", "title": "Футболните пътешествия на Виктор Орбан - с частния самолет на олигарх"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387774-%D0%B3%D0%BB%D0%B0%D1%80%D1%83%D1%81-%D1%81-6000-%D0%B1%D1%80%D0%BE%D0%B9%D0%BA%D0%B8-%D1%83%D0%BC%D1%80%D1%8F-%D0%BF%D1%80%D0%B8-%D1%81e%D0%BAc", "text": "Най-известният плейбой на Италия е починал на 63 години, докато прави секс с 23-годишна туристка. Маурицио Занфанти, наречен Ромео на Римини, е спал с повече от 6 000 жени, след като става известен като промоутър на нощен клуб в града на плажа през 70-те години на миналия век.     Гларусът е забавлявал туристка от Източна Европа в своето имение във вторник вечер, когато е претърпял фатален инфаркт.   Шокираната жена е викнала лекари, но вече било късно. Италианските медии съобщиха, че той си е отишъл така, както винаги е искал.  ", "date": "2018.09.29", "title": "Гларус с 6000 бройки умря при сeкc"}
{"url": "http://www.classa.bg/%D1%81%D0%B2%D1%8F%D1%82/item/387775-%D0%BA%D0%B0%D0%BA%D1%8A%D0%B2-%D1%89%D0%B5-%D0%B1%D1%8A%D0%B4%D0%B5-%D1%80%D1%83%D1%81%D0%BA%D0%B8%D1%8F%D1%82-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D0%BE%D1%82-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-6", "text": "Руските изтребители от поколение 6+ и 6++ ще бъдат управлявани от изкуствен интелект. Те ще действат в безпилотен режим и ще могат да провеждат радиоелектронна борба. Това   руски медии, като се позовават на информация от председателя на комисията за правната подкрепа за развитието на организациите от отбранителната промишленост към Държавната дума Владимир Гутенев.     “Едно от основните направления ще бъде все по-сериозното внедряване на изкуствения интелект. Не отделни негови елементи, а комплексна система за бойно управление, за да могат самолетите от поколения 6+ и 6++ да функционират в напълно автономен режим, в режим на сериозна радиоелектронна борба (РЕБ) и, желателно, в безпилотен вариант”, цитират медиите. По мнението на Гутенев възможностите на тези самолети ще са значително подобрени благодарение на това, че безпилотните машини няма да се нуждаят от жизнеподдържащи системи. Това, например, ще позволи да се увеличи в пъти ефективността на РЕБ. Няма да бъде отделено особено внимание на повишението на маневреността на самолетите. “Маловажно ще бъде и увеличението на крайсерската скорост, тя ще превишава съвсем малко скоростта на звука”, смята Владимир Гутенев. Въпреки това в режим на форсаж скоростта може да се доближава до хоперзвуковите показатели. Благодарение на това машината ще може да прелита над системите за ПВО на противника. А използването на добавъчни технологии и композитни материали ще направи самолетите по пригодни за ремонт и модернизация. И именно планово подобрение на характеристиките на всеки четири години – без генерални промени по самолета. По-рано бе съобщено, че Русия може да съсредоточи усилията си върху създаването на изтребител от шесто поколение, който ще се превърне в преходна машина към безпилотния ударен комплекс БИУК. Това ще бъде възможно благодарение на динамичното развитие на технологиите в сферата на РЕБ и новите композитни материали, както и на прогреса в сферата на добавъчните технологии.  ", "date": "2018.09.29", "title": "Какъв ще бъде руският изтребител от поколение 6++?"}
{"url": "http://www.classa.bg/%D1%81%D0%B2%D1%8F%D1%82/item/387776-%D0%B7%D0%B0%D1%89%D0%BE-%D0%BE%D0%BA%D0%B0%D0%B7%D0%B2%D0%B0%D1%82-%D1%82%D0%B0%D0%B7%D0%B8-%D1%87%D0%B5%D1%81%D1%82-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Защо трябваше да се оказва такава чест на един автократ? В Берлин турският президент Реджеп Ердоган беше посрещнат с държавни почести. Едно кратко работно посещение би било много по-подходящо в случая           Не, това не е обикновено държавно посещение. Очевидно германският президент и германското правителство се надяваха, че блясък и духова музика ще съумеят да закрепят лекото разведряване в двустранните отношения. Да, Ердоган с радост приема военните почести и банкета в своя чест, но посланието, което отправя към своите привърженици в Турция си остава едно и също вече от месеци, ако не и от години: Не допускаме германците да ни разиграват, защото правителството в Берлин закриля врагове на Турция.     Тъкмо в седмицата, през която Ердоган поема на официално посещение към Германия, Турция връчва на Берлин списък с имена на хора, които Германия, ако нямала нищо против, трябвало да ѝ предаде. В списъка фигурира и известният журналист Джем Дюндар, добре познат критик на турското правителство, който живее в изгнание в Германия. Него Ердоган, естествено, обвинява в шпионаж и пропаганда. Гротескно дебелоочие! Турската страна официално заплашва, че ще отмени пресконференцията на Ердоган с германската канцлерка, ако участва и журналистът Дюндар. И това се случва насред Берлин, в самото канцлерство! В крайна сметка Дюндар доброволно се отказва, за да предотврати ескалацията. Тоест, босфорският автократ решава едва ли не по своя воля кой в Берлин какви въпроси да му задава. Не е за вярване!   Германците са против такова посрещане   Германското правителство и Президентството заплануваха това официално посещение в противоречие с еднозначното настроение сред германското население. Във всички допитвания на тема Турция и Ердоган германците изразяват едно ясно мнение: Добре, нека разговаряме, нека поддържаме контакт – но на ясна дистанция! В този смисъл беше неубедителна реакцията на Ангела Меркел в отговор на списъка, изпратен от Турция: тя се опита да се измъкне и да омаловажи ситуацията, както прави често, когато положението е напечено. А тъкмо вечерта, когато се разпространи новината за този списък и нито един представител на турската делегация не я опроверга, Ердоган седеше редом с германския президент на една маса с кристални чаши и ленени салфетки. А хората отвън, на улицата, са раздразнени от усилията, които се полагат за властника от Анкара: снайперисти на всеки покрив около канцлерството и хотел „Адлон\", изпозатворени улици. Такова се случва само при посещенията на американския президент, на британската кралица и на папата. Като вземем всичко накуп – пресконференцията, официалния банкет и мерките за сигурност – получава се обща картина, която ни кара да се замислим: Чакай сега, не можеше ли и малко по-скромно? Защо не работно посещение? Между Ердоган и Меркел, между Германия и Турция има много сериозни теми за обсъждане. В момента, заради хилавата турска икономика, Ердоган има нужда от германците много повече, отколкото те от него. Ако го кажем съвсем ясно и от прагматична гледна точка: в случая много по-подходящо щеше да бъде едно по-кратко, работно посещение.", "date": "2018.09.29", "title": "Защо оказват тази чест на Ердоган?"}
{"url": "http://www.classa.bg/%D1%81%D0%B2%D1%8F%D1%82/item/387777-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BD%D0%B0-die-welt-%D0%B4%D0%B0-%D1%81%D0%B5-%D1%80%D0%B0%D0%B7%D0%BF%D1%83%D1%81%D0%BD%D0%B5-%D0%B5%D1%81-%D0%B8-%D0%B4%D0%B0-%D1%81%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D0%BD%D0%BE%D0%B2-%D1%81%D1%8A%D1%8E%D0%B7-%D0%B1%D0%B5%D0%B7-%C2%AB%D0%BE%D1%80%D0%B1%D0%B0%D0%BD,-%D1%81%D0%B0%D0%BB%D0%B2%D0%B8%D0%BD%D0%B8-%D0%B8-%D0%BA%D0%BE%C2%BB", "text": " криза показа, че властите в ЕС не оправдават очакванията на своите граждани, пише на страниците на Die Welt немският журналист Кристоф Шилтц. Съюзът стана твърде голям – и трябва да се разпусне, съветва авторът. А на негово място да се създаде нов без такива политици като премиер министърът на Унгария Виктор Орбан и министъра на вътрешните работи на Италия Матео Салвини.     Днес във много страни, в това число и в Германия може с неудоволствие да се наблюдава как политиците все повече се откъсват от реалността  , пише на страниците на Die Welt немският журналист Кристоф Шилтц. И срещата да държавните глави и правителствата на ЕС в Залцбуг е потвърждение на това, констатира авторът. На нея европейските елити се опитаха да изяснят нещата с брекзита и миграционната политика.   - прави извод от срещата Шилтц. Планът да се пренасочи потокът от бежанци в страните от Северна Африка се оказа   продължава авторът на статията. При това сега ЕС не е готов за повторение на събитията с тригодишна давност, когато в съюза пристигна огромно количество мигранти. Във външната граница има много дупки. Само в половината от случаите депортацията на нелегални минава успешно. При това въпросът за справедливо разпределение на бежанците така и до сега не е решен. Освен това Европа има купчина други проблеми, отбеляза Шилтц. Нарастване на популизма,  », разширяващите се   между Западна и Източна Европа, последствията от развитието на цифровите технологии за пазара на труда, непонятните отношения с Москва и необходимостта от стратегически отговор на китайския Нов копринен път, благодарение на който Пекин увеличава своето политически влияние в Европа. И това са само редица примери, подчертава Шилтц. Но те показват, че властите на ЕС не оправдават очакванията на своите граждани. Проблеми има все повече, но те не се решават. Всички страни-членки на Евросъюза страдат от съкращаването на бюджета и се държат все по-егоистично. Освен това при приемането на повечето въпроси действа принципа на единогласието, от което активно се възползват страните, които имат право на вето за да блокират неизгодни за тях инициативи. Например Унгария, пише авторът. Главният проблем на ЕС се заключава в това, че той се разрастна твърде много и в него са представени твърде голямо количество различни интереси. При това за разлика от спортните отбори или дружествата на градинарите Евросъюзът не може да изключи от редовете си онези, които не споделят неговите ценности. Тази фундаментална конструктивна грешка не беше поправена от Лисабонския договор от 2009 година. А сега вече не може да бъде отстранена, защото решението по този въпрос също трябва да бъде прието единогласно, обяснява Шилтц. Не трябва да се самозалъгваме, че ситуацията с премиер министъра на Унгария Виктор Орбан и министъра на вътрешните работи на Италия Матео Салвини – това е само етап, продължава журналистът. Той твърди, че Евросъюза е станал заложник на  , затова те трябва да бъдат изключени. „  ", "date": "2018.09.29", "title": "Журналист на Die Welt: Да се разпусне ЕС и да се създаде нов съюз без «Орбан, Салвини и Ко»"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387770-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0-%D0%BA%D0%BE%D0%BB%D0%B5%D0%B3%D0%B8%D1%82%D0%B5-%D1%81%D0%B8", "text": "В службата тя разследва престъпления и урежда семейни спорове, а в свободното си време радва феновете си с горещи снимки и видеоклипове в интернет. 33-годишната полицейска комисарка от Дрезден, Адриана Колезар, е известна с публикациите си в Инстаграм и Ютуб, където тя споделя с 500 000 последователи своите фитнес съвети. \r\n   \r\n   Секси полицайката излезе в продължителен отпуск От 1 юли до 31 декември 2018 г. Адриана Колазар е на почивка за своя сметка. Полицията не получава заплата въпреки че благодарение на редовната си дейност в социалните медии и сътрудничеството със спонсори, няма нужда от такава. \r\n   \r\n    Сега Адриана се радва на свободата и публикува съвсем искрени снимки. Тя наскоро публикува снимка, на която стои на полето, и нейното голо тяло се прикрива само с едно авокадо. Преди това тя публикува в социалните мрежи подобна снимка с пица.  \r\n   \r\n   Абонатите в коментарите си тогава изразиха предположения за бременността на момичето. Дали това е така всъщност, е неизвестно.  \r\n   \r\n   Адриана не отговаря. Колегите възприемат по различен начин отпуската на Адриана Според Адриана някои колеги я поздравили за продължителна почивка, но други сметнали това за нечестно Момичето обаче не се тревожи за това. \r\n   \r\n    Всъщност, Адриана искала да ползва отпуск цяла година, за да отдели повече време на семейството и хобитата си, но началството не й разрешило. Ще се върне ли Адриана на служба? Все още не е известно дали Адриана ще поеме задълженията си на 1 януари 2019 г. Тя все още не говори за работа. Този въпрос обаче малко интересува абонатите й. Те са заети изключително с нейните горещи фотографии. \r\n    ", "date": "2018.09.29", "title": "Полицайка скандализира колегите си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387771-%D0%BA%D0%BE%D0%BB%D0%BA%D0%BE-%D1%82%D0%BE%D1%87%D0%BD%D0%BE-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0-%D1%87%D0%BE%D0%B2%D0%B5%D0%BA", "text": "Eвропейски изследователски център e решил да разбере дали има правилен отговор на въпроса колко точно сексуални партньори трябва да има човек през целия си живот. За целта били интервюирани около 2000 души от различен пол.  В резултат на това учените научили не само \"нормалния\" брой сексуални партньори за мъже и жени през целия им живот. Но също така разбрали и коя цифра за този показател се смята за голяма и коя е малка. И така, колко?  Според това проучване 67,4% от жените и 58,6% от мъжете винаги казват истината, когато биват запитани за техния сексуален опит. В същото време 17.5% от мъжете, лъжат и посочват завишен брой на сексуалните си партньорки, а 18,6% от жените лъжат, но намаляват този брой.      Това предполага, че за жените големият брой сексуални партньори все още се смятат за признак на безразборни връзки и разпуснатост, докато за мъжете този показател е по-скоро комплимент. И въпреки че в много отношения това е вярно, когато се стигне до определянето на максималния брой сексуални партньори, разликата между мненията на мъжете и жените се оказва доста незначителна. В проучването представителите на силния пол са казали, че 14 сексуални партньори са допустим горен праг, над който може да се говори за едно лице, че е развратник. При жените тази цифра не е много по-висока от мъжкия индикатор и е равна на 15,2 максимално допустими сексуални партньори за цял живот.  Що се отнася до противоположния показател за минималния брой сексуални партньори, мненията на представители от различен пол също се събират около една и съща точка. За мъжете, 2.3 партньори за цял живот са нежелана проява на сексуален консерватизъм, докато за жените тази цифра намалява до 1.9. По този начин изследователите са разбрали какво количество сексуални партньори се смята за твърде големо и какво за твърде малко. След това е било необходимо да се намери отговор на най-важния въпрос: колко сексуални партньори по време на живота се считат за оптимални. И тук мненията на мъжете и жените почти съвпаднали.  При едните тази цифра е равна на 7,6, при другите - 7,5. Любопитно е, че този показател приблизително съвпадна с данните от истинския сексуален опит на респондентите. Средният показател за броя на сексуалните партньори сред анкетираните мъже е 8.8, а за жените - 7. Предишно проучване на подобна тема завърши със сходни резултати. Това сочат резултатите от британска анкета, цитирани от \"Индипендънт\". Повече от 1000 души са участниците в онлайн допитване на сайт за запознанства. Той е задал въпросът за идеалния брой досегашни любовници, който искаме да чуем от новия си партньор.  Между 8 и 12 е най-популярният отговор, посочен от 38% от жените и 37% от мъжете. Представителите и на двата пола се съгласиха, че 10 е златната среда - \"нито прекалено много, нито прекалено малко\".  Анкетата предполага, че хората с повече от 10 сексуални партньори са смятани за прекалено развратни, докато по-малко от 10 означава прекалено малък сексуален опит.  Мъжете са особено притеснени, ако жената до тях сподели, че е имала повече от 10 любовници. Всяко число над 20 пък се смята за отблъскващо, като това е допустима бройка според едва 3% от жените и 4% от мъжете.  Онлайн проучването е задало и опцията за отговора дали изобщо искаме да знаем колко сексуални връзки е имал партньора ни преди нас.  Това реално все още е най-предпочитаната опция, като само 35% от жените и 30% искат да знаят сексуалната история на партньора си.  Все пак от сайта за запознанства отчитат, че толерантността се увеличава и едва ли преди години отговорилите мъже биха приели толкова богата сексуална история на половинките си.", "date": "2018.09.29", "title": "Колко точно сексуални партньори трябва да има човек"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387772-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес не се препоръчва, драматично да променяте това, което вече сте насрочили за този ден. Дори ако предложенията са примамливи, бъдете емоционално сдържани и не взимайте решения. Събитията в любовната сфера, ще се развиват без ваше участие. Възможно е вечерта да разберете името на ваш противник, за когото дори не сте подозирали. ТЕЛЕЦ ( 21 април - 21 май )  Ще получите предложение за допълнителна работа. Да се съгласите или не, е ваш личен избор. Но знайте, че тази работа, ще ви донесе не само финансова печалба, но и ще ви позволи да направите кариера. Вечерта е идеална за посещение на кино или театър. Вземете за компания близък приятел или колега. БЛИЗНАЦИ ( 22 май - 21 Юни ) Очаква ви професионален растеж, печалби и ново любовно увлечение. Ако всичко това възприемате като подарък на съдбата, ще бъде правилно. Основното нещо е, да не пропуснете шанса да бъдете щастливи и успешни. Възможно е също, да се наложи да изяснявате отношенията си с някой от вашите приятели. Но ако никога не сте имали доверие на този човек, няма за какво да съжалявате.   РАК ( 22 юни - 23 юли ) Очаква ви малко странен ден, ако не и повече. Може да се разочаровате от близък човек, но и също да предизвикате гнева на началниците си. Е, в бъдеще, по-сериозно се отнасяйте към работата си и не говорете по телефона по лични въпроси. Във финансовата сфера всичко е наред, така че може да си организирате шопинг. ЛЪВ ( 24 юли - 23 август ) Действайте свободно и смело в личния си живот. При всички случаи, не сте застрашени от проблеми. Лицето, което обичате, ще ви отговори с взаимност, така че не се бавете с изясняване на чувствата. Изискванията на роднина, ще ви принуди да промените плановете си. Вечерта ви очаква изненада. ДЕВА ( 24-ти август - 23 септември ) Днес, в някои моменти може да станете неразумни и резки. Имайте предвид, че дипломацията днес трябва да бъде на първо място. В работата си, трябва да разчитате повече на своя талант и интуиция, а не на съветите на колегите. За да получите пари, трябва да завършите проекта по който работите. ВЕЗНИ( 24 септември - 23 октомври) Бъдете търпеливи и внимателни към близките си хора. Освен това, рядко ги виждате, заради заетостта си на работното място. В домашната сфера, се очакват проблеми, които са се появили, още миналия месец. Ако преди вечерта, не успеете да се справите с тях, тогава скандалът в семейния кръг е гарантиран.   СКОРПИОН ( 24 октомври - 22 Ноември ) Днес, ще искате да общувате и говорите без прекъсване. Не е изненадващо, ако наскоро сте получили висока позиция и сега ви е леко на душата. Компромат в отношенията със стар приятел, може да стане общо достояние. Ако сте замесени в тази куриозна ситуация, по-добре веднага си признайте. Пазете репутацията си.   СТРЕЛЕЦ ( 23 Ноември - 21 Декември ) Възможно е временно подобряване на финансовото ви положение, което ще приемете с гордо вдигната глава. Най- накрая, ще може да изплатите дълговете си и да купите всичко, от което се нуждаете, за дома. От екзотични ястия по-добре се откажете - възможно е натравяне. В личния живот, всичко ще е спокойно и не се очакват неприятности. КОЗИРОГ (22 Декември - 20 януари ) Ще искате да разберете тайните на душата, уви, не на своята. Ще сте толкова любопитни и некоректни, че ще добиете славата на сплетници. На работното място, трябва да трупате не само опит, но и знания. Ако отдавна искате да учите нещо, сега е времето. И дори не се опитвайте, да искате съвет от близките по този въпрос.  ВОДОЛЕЙ ( 21 януари -  19  февруари ) Очакват ви ярки събития в живота, но ще сте толкова заети с работата, че впечатленията които ще изпитате, няма да са толкова остри, колкото трябва да бъдат. Опитайте се да отстраните проблемите и се радвайте на малките неща. В противен случай, ще влезете в задънена улица. Вечерта ви чака любовна интрига, която ще бъде както приятна, така и неочаквана. Някой искрено, ще ви изповядва любовта си.   РИБИ ( 20 февруари - 20 март ) Трябва да се държите тактично, особено ако се срещнете със стар приятел. Не се хвалете с успехите си, особено, ако човекът срещу вас, няма такъв успех в живота. Страхотен ден за отмора сред природата, пътуване и преместване. Вечерта, има опасност от нараняване, ако сте небрежни.", "date": "2018.09.29", "title": "Дневен хороскоп 29 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387768-%D0%BA%D1%80%D0%B0%D1%81%D0%B8%D0%B2%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8", "text": "26-годишната Анам Таноли бе намерена в дома ѝ в Лахор, Пакистан. Преди гибелта си момичето е записало клип, в който се обръща към онези, които тровят другите в социалните мрежи, и онези, които страдат от това. Първите тя призовава да спрат с гаврите, а вторите - да не позволяват да бъдат обиждани и животът им да бъде разрушен. В Пакистан момиче е било смятано за перспективен модел и дизайнер на дрехи. То няколко седмици преди трагедията се върнало от Италия, пише в. \"Дейли Мейл\". Но, како разказват нейните родители, Анам страдала от депресия и преживявала стрес. И в деня на гибелта си тя трябвало да отиде на преглед при психолог. \r\n   \r\n    Преди смъртта си момичето, което изглеждало изморено и тъжно, записало клип в тениска с надписа \"Тролове, спрете се\". Моделката се обявила против интернет гаврите и троловете в мрежата. Видеото станало хит. Анан призовавала в него да се прекратят оскърбленията в социалните мрежи и говори, че така постъпват само страхливите хора.  \r\n   \r\n   \"Троленето е лошо. Не правете това, нали? Това е страхлив и, честно казано, жалък изход\", казва Анан. Момичето се обръща и към жертвите на подобни ситуации с думите, че не трябва да допускат каквито и да е хулигани да им съсипват живота. Онези, които обиждат, според момичето, просто прехвърлят онова, от което се обиждат, върху други хора. \"Не позволявайте това да ви влияе, да ви пречупят.  \r\n   \r\n   Те не го заслужават, не си заслужава да страдате заради тях\", категорично е то. [null] Феновете ѝ били шокирани от новината, защото в социалните мрежи момичето изглеждало много щастливо и позитивно. Изглеждало така, че тя води \"идеалния живот\". По думите на органите на реда, момичето се е самоубило, но разследването на смъртта ѝ продължава. \r\n    ", "date": "2018.09.29", "title": "Красива моделка се самоуби"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387769-%D1%82%D0%B5%D0%B7%D0%B8-%D1%81%D0%B5%D0%BA%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D1%89%D0%B5-%D0%B2%D0%B8-%D0%BD%D0%B0%D0%BA%D0%B0%D1%80%D0%B0%D1%82", "text": "За красотата на българката спор няма. Песни и стихове за изписани за нея. Доказват го и снимките на тези секси българки. Те публикуват свои селфита във Фейсбук група. Някои от тях действително могат да ви накарат да се изчервите от това колко горещи са. Страницата има безброй фенове, а момичетата не се притесняват да се снимат и по-предизвикателни пози.    Резултатът е зашеметяващ, отсъдете сами:                              ", "date": "2018.09.29", "title": "Тези секси българки ще ви накарат....."}
