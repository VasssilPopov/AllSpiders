{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395061-%D0%BE%D0%B1%D1%8F%D0%B2%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D1%81%D0%BE%D1%84%D0%B8%D1%8F", "text": "Открива ТЪРГ С ТАЙНО НАДДАВАНЕ   Площ от общо 2 кв.м. (1 кв.м. + 1 кв.м.) за разполагане на 2 /два/ броя вендинг машини: една кафе машина и една за пакетирани храни, вода и газирани напитки,  находяща се във фоайето на първия етаж всградата на МЕДИЦИНСКИ КОЛЕЖ „ЙОРДАНКА ФИЛАРЕТОВА“ при МЕДИЦИНСКИ УНИВЕРСИТЕТ-СОФИЯ с адрес: гр.София, ул. „Йорданка Филаретова” № 3.   Начална месечна наемна цена за площ от 2 кв.м.: 114.40 лева без ДДС Срок на наемане – 5 години  Цена на тръжна документация- 12 лева с ДДС Депозит за участие – 50 лева с ДДС Краен срок за закупуване на тръжна документация –   май 2019 г. Краен срок за подаване на оферти – 31 май 2019 г.   Търгът ще се проведе на  05.06.2019  г. от 13:00 часа в стая 101 на Медицински колеж „Йорданка Филаретова“ – гр. София, ул. „Йорданка Филаретова” № 3.   Информация може да се получи всеки работен за МК ден от 9:00 до 12:00 и от 13:00 до 14:30 часа на тел. 02/91 546 21 или на адрес: гр. София, ул. „Йорданка Филаретова” № 3, ет. 1, стая № 101.   Тръжна документация се закупува след предварителна еднодневна заявка на горепосочените телефон или адрес. Оглед се извършва след закупуване на документацията по ред описан в нея.", "date": "2019.04.30", "title": "ОБЯВА  МЕДИЦИНСКИ УНИВЕРСИТЕТ-СОФИЯ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395055-%D0%B1%D1%80%D1%83%D1%82%D0%BD%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%B4%D1%8A%D0%BB%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0", "text": "Брутният външен дълг на България продължава да намалява както на месечна, така и на годишна база през януари, достигайки 56,4% от БВП. Това става ясно от месечния обзор на българската икономика, подготвен от Министерство на финансите. Според данните понижение на задлъжнялостта спрямо януари 2018 г. е отчетено във всички сектори с изключение на банките. Дългът на частния сектор намалява както в абсолютна стойност, така и в относително изражение спрямо БВП. По отношение на матуритетната структура, краткосрочният дълг е 13,9% от прогнозния БВП. Нетната задлъжнялост е отрицателна в размер на 6,6% от БВП, след като външните активи продължиха да надвишават външните пасиви, отчитат още от МФ. Според данните общият държавен дълг, включително държавно гарантираният, намалява до 23 млрд. лв. или 19,9% от прогнозния БВП в края на февруари, при 22,7% година по-рано. Вътрешният дълг се свива до 3,9% от БВП от 5,2% година по-рано. Съотношението на външния дълг към БВП също намалява – от 15,6% до 14,4%. Държавногарантираният дълг е 1,6% от БВП, при 1,8% за първите два месеца на 2018 г.     Сред акцентите в месечния обзор са и и индикаторите от краткосрочната бизнес статистика, според които има силно представяне през февруари, след като растежът на производството и оборотa в промишлеността и на строителната продукция се ускори. Общият индикатор за бизнес климата се увеличи през март поради подобряване на очакванията в строителството, търговията на дребно и услугите. Индикаторът за доверието на потребителите също нарасна през март, подкрепен от повишение на оценката за текущото финансово състояние и по-благоприятни очаквания. През март регистрираната безработица продължи да се понижава по линия на по-високия изходящ поток безработни и достигна 5,9%. Потребителските цени нараснаха с 0,2% през февруари спрямо предходния месец, с основен принос от страна на енергийните стоки, отчитат още от МФ.   Годишният темп на инфлация нарасна до 2,8%, поради по-високите цени на храните и енергийните стоки. Базисната инфлация остана без промяна, 2,2% на годишна база. През януари по текущата сметка бе отчетен излишък от 0,2% от прогнозния БВП. Според данните износът на стоки се повиши с 8,4% на годишна база, а вносът – с 1,7%, което доведе до подобрение на търговския баланс. Брутният външен дълг възлезе на 56.4% от БВП, понижавайки се както спрямо предходния месец, така и спрямо същия месец на предходната година. Годишният растеж на кредита за частния сектор продължи да се ускорява и достигна 8,7% през февруари. Растежът бе движен както от кредита за фирмите, така и от този за домакинствата. Потребителските и жилищните кредити нараснаха с двуцифрени темпове, съответно от 17,7 и 11,3%. Според данните от месечните отчети за касовото изпълнение, бюджетният излишък по консолидираната фискална програма за първите два месеца на 2018 г. е в размер на 1,5 млрд. лв. (1,3% от прогнозния БВП). Положителният резултат бе формиран от превишение на приходите над разходите по националния бюджет (в размер на 1,1% от БВП) и при европейските средства (0,2% от БВП).", "date": "2019.04.30", "title": "Брутният външен дълг на България продължава да намалява"}
{"url": "http://www.classa.bg/%D1%81%D0%B2%D1%8F%D1%82/item/395056-%D1%82%D1%80%D1%8A%D0%BC%D0%BF-%D0%BE%D0%B1%D0%B0%D0%B4%D0%B8%D1%85-%D1%81%D0%B5-%D0%BD%D0%B0-%D0%BA%D1%80%D0%B0%D0%BB%D1%8F-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8-%D0%BC%D1%83-%D0%BA%D0%B0%D0%B7%D0%B0%D1%85-%D1%81%D0%BA%D1%8A%D1%81%D0%B0%D1%85%D0%BC%D0%B5-%D1%81%D0%B8-%D0%B7%D0%B0%D0%B4%D0%BD%D0%B8%D0%BA%D0%B0-%D0%B4%D0%B0-%D1%82%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0%D0%BC%D0%B5,-%D0%B0-%D1%82%D0%B8-%D0%B8%D0%BC%D0%B0%D1%88-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8", "text": "Президентът на Съединените щати, Доналд Тръмп, говори по време на митинга си в град Грийн Бей (Уисконсин, САЩ) по въпроса за защитата, която страната му предоставя на Саудитска Арабия и потвърди, че се е обадил на краля, за да поиска повече пари за тази услуга. \"Саудитска Арабия е много богата страна, когато ги защитаваме, ние субсидираме Саудитска Арабия, а те имат много пари, нали?\", каза той. В този контекст той цитира хора, които критикуват подкрепата, на Вашингтон за Рияд, и изясни, че Саудитска Арабия \"купува много\" от САЩ, за над 450 милиарда долара. \"Не искам да загубя такава сума\", възкликна обитателят на Белия дом. След това Тръмп каза, че той \"харесва краля на арабската страна, Салман бен Абделазиз ал Сауд\", и го е призовал да даде повече пари за подкрепата от САЩ. \"Казах му: Кралю, ние си скъсваме задника да те защитаваме, а ти имаш много пари \", спомни си той. Според изявлението на Тръмп, монархът отговорил с изненада на молбата на президента на САЩ и повторил, че \"никой не е провеждал такъв разговор с него преди това\". \"Това е защото бяха глупави,\" отговорил Тръмп и заяви, че сега двете страни \"подготвят договор\". Тези изявления идват, след като саудитските власти се озоваха в центъра на скандала за убийството на журналиста Джамал Кашоги, умъртвен и разчленен от група саудитски агенти, след влизането му в Генералното консулство на Саудитска Арабия в Истанбул на 2 октомври 2018 г.  Въпреки че докладите показват, че ръководството на Саудитска Арабия може да е било свързано с престъплението, тази информация не засегна отношенията между Вашингтон и Рияд. През ноември 2018 г. Белият дом публикува изявление, в което Тръмп заяви, че \"глупаво отменяне на споразумения със Саудитска Арабия ще бъде прекрасен подарък за Русия и Китай.\" Освен това президентът потвърди своята \"твърда\" подкрепа за Саудитска Арабия като регионален партньор.", "date": "2019.04.30", "title": "Тръмп: \"Обадих се на краля на Саудитска Арабия и му казах: \"Скъсахме си задника да те защитаваме, а ти имаш много пари\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395058-%D0%BA%D0%B2%D0%B0%D0%B4%D1%80%D0%B0%D1%82%D0%BD%D0%BE%D1%82%D0%BE-%D0%BA%D0%BE%D0%BB%D0%B5%D0%BB%D0%BE-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Турско робство няма. Има съжителство. Хайдути няма, защото съжителството е било мирно! „Под Игото“ е пример за подтикване към расова омраза. Борците ни за свобода са идиоти, защото са се борили за нещо, което, не ни е липсвало. Априлското въстание е организирано и изпълнено от сепаратисти! Левски е убиец! Ботев е футболен отбор! Баба Тонка е… баба. Пенсионерка. А на тези, знаем, че не бива да им обръщаме внимание. Защо това ни се случва? Тотално потъпкване на националното ни съзнание. Да не говорим за гордост.          Версия едно: Институциите изпълняват поръчка. Прост народ по-лесно се командва. Не е необходимо да имаш родова памет и национална идентичност. Достатъчно е да изпълняваш. Да бъдеш био-маса, която лесно да се трансформира в пари или храна. За това история не ти трябва, защото храната няма нужда от родова памет. Версия две: Институциите са изпаднали в състояние на творческа глупост (по д-р Михайлов). Състояние, в което глупостта по мащаб е способна да се конкурира само със себе си. Предполагаемата следваща стъпка, за да се излезе от глупавото положение е да се направи нещо, затаете дъх, нещо което да премахне дискриминацията в историята. Пример: Историята на цар Киро да се изучава успоредно с Цар Симеон Велики (на който ще е по-правилно и антидискриминационно да му викаме Симо Пича). Васил Левски ще бъде разглеждан успоредно с Бен Ладен, защото и двамата са терористи. И освен това да вземем да му бутнем паметника и на негово място да се построи мол, в който да се продават дъвки. Но това трябва да стане с помощта на министерството на тоталното разграбване и унищожаване на България (забравих как официално го наричат.) Версия три: Някой се е хванал на бас, че може яко да се еб*ва с народа. Ама да се еб*ва за всичко и по много! МОЩНО! За сега по всичко личи, че печели баса. Версия четири: Когато някой политик наака имиджа, веднага се пуска някое лудо Ленче да изтърси някоя дразнеща глупост и да отвлече вниманието на хората. Нека видим кои политици са поакали имиджа… Май всички? То не бяха апартаменти, тераси, къщи за тъщи, къщи на морето без тъщи, трепане на деца, гепене на пари, далавери за милиони, неадекватна прокуратура, неадекватен съд… Специално на мен третата причина ми допада най-много, защото имам надеждата, че този който се еб*ва с България в един момент ще му стане скучно и ще се отдаде на по-градивни занимания. Като да си купува имоти на кило на подпазарни цени, като и да прави чиста и свята любов с манекенки на малък остров нейде в океана. Защото, ако разчитаме политиците и магистратите ни по чудодеен начин да спрат да се поакват… Не виждам как ще стане. Те живеят в своята недосегаема кочина и имат нужда от хората само по избори за да им узаконят властта. Скоро и от това няма да имат нужда. Помнете ми думата. До тогава най-добре четете история нелегално. Четете тайно вкъщи на заключени врати. Карайте и децата да четат тази пуста история или поне им разказвайте това, което вие знаете. Защото в скоро време историята, такава каквато я познаваме ще изчезне, а на нейно място ще пуснат реклами за тоалетна хартия. P.S. Извинявам се за думите „еб*ва“ и „поакал“ но ги намирам за най-точно описателни.", "date": "2019.04.30", "title": "Квадратното колело на историята"}
{"url": "http://www.classa.bg/%D1%81%D0%B2%D1%8F%D1%82/item/395057-%D1%81%D0%B0%D1%89-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%BA%D0%B8%D1%82%D0%B0%D0%B9-%D1%81%D0%B0-%D0%BD%D0%B0-%D1%84%D0%B8%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D1%80%D0%B0%D0%B2%D0%B0", "text": "Министърът на финансите на САЩ, Стивън Мнучин, заяви, че търговските дискусии с Китай са достигнали критична точка и са близо до приключване. Вашингтон обяви началото на нови търговски преговори с Пекин, започващи на 30 април, с участието на Мнучин и търговския представител на САЩ Робърт Лайтхизер. \"Ние достигаме до финалната права\", заяви секретарят на Министерството на финансите по време на интервю по време на глобалната конференция на Института Милкен в Лос Анджелис. Преди дни американският президент Доналд Тръмп докладва за скорошна двустранна среща на върха в Белия дом с китайския президент Си Дзинпин. Китай се съпротивляваше да участва в среща на върха с Тръмп, ако двете страни първо не постигнат твърда договорка за търговско споразумение. САЩ обвиниха Китай в прилагането на нелоялни търговски практики и наложиха мита върху стоки от азиатския гигант на стойност над 250 милиарда долара годишно. Пекин, от своя страна, въведе мита върху 128 американски вносни продукта на стойност около 110 милиарда долара годишно.", "date": "2019.04.30", "title": "САЩ: Търговските преговори с Китай са на \"финалната права\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395059-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%B3%D1%8A%D1%80%D1%86%D0%B8%D1%8F-%D0%B4%D0%BE-%D1%82%D1%80%D0%B8-%D1%81%D0%B5%D0%B4%D0%BC%D0%B8%D1%86%D0%B8", "text": "\"Ако американците дават по-добра цена, а тука говорихме как можем през вноските от НАТО, през американските бази и учения в България да мислим по тези държавни дотации, които дава Америка, но сме много в начало на разговора\", каза министър-предс   Около 20 май ще направим първа копка и ще започне строежът на интерконектора с Гърция. И в момента по 1 млн. дневно втечнен газ можем да вкарваме през стария газопровод. По тази тема сме много напред. Това обяви премиерът Бойко Борисов след енергийния форум „Отключване на бизнес потенциала на източноевропейските газови пазари - конкуренция, алтернативи, пазари, проекти, сигурност чрез диверсификация. Случаят LNG”, съобщи NOVA ТВ. \"Приоритет за страната ни е осигуряването на енергийна диверсификация и на по-ниски цени за газа на вътрешния пазар\", посочи още той в кулоарите на форума.   Премиерът също поясни, че първата копка ще бъде направена около 20 май. \"Енергийната сигурност е пряко свързана с националната сигурност\", коментира още той. \"Като имаме газовите магистрали, интерконекторите, който докара по-евтин газ, да продава на борсата, това е добре за българската икономика и индустрията ни, заяви още министър-председателят и изтъкна, че истинската диверсификация ще бъде от конкуренцията от цената на газа.  „Темата е важна, защото енергийната сигурност е свързана с тази за националната сигурност. Цените на шистовия газ стават все по-ниски. Газовият хъб „Балкан” и нашата мрежа, която разширяваме, и транзитът, който преминава през България, е много добре изчислен и свързан с третия енергиен пакет. Целта на днешната среща е диверсификацията вътре на производството в страната и ако има по-евтин газ, нашата икономика и потребители да получават най-евтиния газ. Истинската диверсификация ще бъде от конкуренцията, от по-ниската цена на газа. Изграждаме тези магистрали, за да може, който даде по-евтин газ, да вземем от него”, заяви Борисов. Това е целта на нашия ангажимент. Ако доставката ни е по-скъпа, за да има конкуренция, има 1 млрд. долара в САЩ по тази тема, за които би могло да говорим с американското правителство по-нататък. Така премиерът намекна за дотации от САЩ заради по-скъпия американски газ, който да се доставя в България. Идеята бе анонсирана след конференцията за алтернативните източници на природен газ в София, на която Борисов разговарял с Томас Пайл - председател на неправителствената организация Американския енергиен алианс и Института за енергийни изследвания във Вашингтон. Борисов обаче представи американеца, като съветник на президента Тръмп. В края на м.г. в Гърция пристигна първия кораб с втечнен газ от САЩ. От думите на Борисов се разбра, че след изграждането на газовия хъб \"Балкан\" и \"газовите магистрали\" целта на диверсификацията е българската икономика и потребители да получават най-евтин газ. \"Сиреч, истинската диверсификация ще бъде от конкуренцията от цената на газа. Ако американците дават по-добра цена, а тука говорихме как можем през вноските от НАТО, през американските бази и учения в България да мислим по тези държавни дотации, които дава Америка, но сме много в начало на разговора\", каза министър-председателят. , каза Борисов пред репортери. Борисов направи този коментар в отговор на въпроса, как си представя, че САЩ ще дотира доставката на техен природен газ у нас, както премиерът заяви, че може да стане.  Буквално минута, след като обвърза преговорите за газ и F-16, министър-председателят се отметна от тази си позиция, след като му бе зададен директен въпрос да потвърди, че България ще иска по-евтин природен газ в замяна на покупката на изтребители от САЩ. , заяви Борисов и посочи присъстващия Томас Пайл. Няколко секунди по-късно, обаче въпросът за преговорите за F-16 и газта отново излезе от устата на Борисов, когато бе запитан, кога може да се чакат резултати от искането за дотирани доставки на газ за България.  , отговори Борисов. Преди малко повече от две седмици, премиерът Борисов заяви пред журналисти, че лично ще преговаря с американския президент Доналд Тръмп за покупката на F-16, въпреки че в рамките на същото изказване бе казал, че не се бърка в процеса и дори бил забранил да му докладват какво се случва с него. След това Борисов обясни, че в хранилището в Чирен ще има свободен капацитет. По думите му, \"който даде по-евтин газ, ще вземем него\". След това обясни, че Тръмп е бизнесмен. После каза, че след като купуваме F-16, можем да поискаме нещо. Накрая допълни, че преговори със САЩ не са водени. „Не зная по времето на кое правителство е било, паралелните тръби на транзитите са били изрязани и запушени. Не зная с каква цел е направено, разследващите журналисти да го проверят. Тези, които навремето са рязали тръбите, за да ни вкарат в тази зависимост, трябва да си мълчим за тях. Но ние ги възстановихме. Горе-долу сега разбрах защо са изрязани и кой им е помогнал – нашите опоненти”, заяви Борисов.", "date": "2019.04.30", "title": "Борисов: България започва строежа на газовата връзка с Гърция до три седмици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395060-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D1%81%D0%B8-%D1%80%D0%BE%D0%B4%D0%B8%D1%82%D0%B5%D0%BB-%D0%B2-%D1%88%D0%B2%D0%B5%D1%86%D0%B8%D1%8F-%D1%89%D0%B5-%D0%B2%D0%B8-%D0%BE%D1%82%D0%BD%D0%B5%D0%BC%D0%B0%D1%82-%D0%BB%D0%B8-%D0%B4%D0%B5%D1%82%D0%B5%D1%82%D0%BE-%D0%B7%D0%B0-%D1%88%D0%B0%D0%BC%D0%B0%D1%80", "text": "От известно време забелязвам, че в България са се появили някакви много странни слухове за децата в скандинавските страни. Като родител в една такава, не мога да се съглася с тях и дори не мога да ги разбера. Единственото ми обяснение е, че политически организации искат бедният и измъчен български народ вече дори да не смее да погледне към света, понеже току-виж видял и поискал същите блага и от собствената си държава, което разбира се ще й струва пари. Затова, нека да си припомним някои любопитни подробности за това, какво е да си родител в една от скандинавските страни, в случая Швеция… и по-точно колко много държавата дава (а не отнема) на семействата. 1. Бащинският платен отпуск е колкото майчинския! Бащите получават 240 дни, както и майките получават 240 дни. Общо на дете се падат 480 родителски дни (föräldraledighet, föräldradagar). 2. Майчинските и бащинските пари, наричани „родителски пари“ (föräldrapenning), са 80% от дохода на съответния родител, което при средна заплата 20 000 крони (4000 лв) е 3200 лв на месец. Ако родителят е бил безработен или с доход 0 крони, получава около 7000 крони (1400 лв) на месец. Разбира се, Швеция е скъпа страна и това не е толкова много тук, но сравнено с други страни е доста щедро. 3. Отделно, семейството получава детска надбавка от 1250 крони (250 лв) на месец за ВСЯКО дете, което имат, докато детето навърши 18 г. Тоест ако имате 4 деца, получава семейството ви 5000 крони (хиляда лева) ПЛЮС надбавка за многодетно семейство от още няколкостотин лева. Любимата ми част тук е, че тези пари се превеждат по сметката и на майката и на бащата, като се разделят на две, тоест всеки получава по сметката си половината от сумата, за да не се карат кой е взел парите! 4. Майчинските пари могат да започнат да се теглят два месеца преди раждането на детето, за да се подготвят родителите за идването му. 5. Ако майката има тежка или опасна професия по време на бременността, може да вземе отпуск от работата си и да получи обезщетение от социалните, за да не се излага на риск. 6. Освен своите 240 дни платен бащински отпуск, бащата получава и 10 дни отпуск от момента на раждане на детето, за да е със семейството си в пърите часове и дни след раждането. Тук интересното е, че тези 10 дни се дават без сложни обяснения или изпращане на документация. Системата е онлайн, а информацията от раждането влиза онлайн от самата болница. 7. Правото на майчинство и бащинство е гарантирано от закона и работодател, който се осмели да не уважи това право, отнася сериозни санкции, както и обществено порицание, стигайки чак до новините. 8. VAB (Това вече съвсем е нечувано) – Vård av barn (Грижа за дете) е системата за болнични пари! Ако ходите на работа, но на детето ви му тече носа и не може да отиде на детска градина, можете да си остането вкъщи с него, като държавата ви плаща за това (80% от дневната ви надница)! Всеки път, всеки месец, всяка година, и така докато дете ви не стане тийнейджър! НЯМА НУЖДА ОТ уверение от лекар или въобще посещение на лекар, просто влизате в сайта на социалната система, отбелязвате днешната дата, и готово! Тоест, ако се събудите някоя сутрин и хич не ви се ходи на работа, може да си останете вкъщи и ВАБ-вате… но условието е детето ви да си остане вкъщи с вас. Ако обаче се налага да си останете вкъщи повече от седмица, вече трябва да представите уверение от лекар. 9. Много любимо ми е и че държавата и институции искат да информират/образоват родителите с безкрайно много информация за всичко, което се сетите. На сайта на социалната агенция има дори информация за важността майката и бащата да си делят поравно грижите за детето, като има дори забавни видеоклипове и примери от ежедневието. 10. Всичко тези удоволствия са съчетани с един цялостен висок стандарт на грижи и практики ориентирани към обществото, като например: безплатни медицински грижи и прегледи за бременната майка; родителски курсове за майки и бащи; безплатно раждане в уединена обстановка с присъствието на партнъора, в собствена стая в болницата, като бебето не бива отнемано въобще, а се оставя на родилката и мъжа й; безплатно образование, храна в учебните заведения и безплатни медицински грижи за децата; после и безплатни университети, стипендии и т.н. Да, физическото наказание на деца е забранено със закон в Швеция още от 1979 г. и социалните служби ще се намесят, ако се правите, че не сте разбрали, но тук е важно да отбележим някои неща: 1. Никой няма просто да ви вземе детето за крещене на пързалката или някои шамар, голям е и шансът никой въобще да не ви отрази. Но в по-тежки случаи с трайни проблеми в семейството като систематично биене на децата, наркомания, алкохолизъм, домашно насилие, сексуално насилие, службите ще се намесят, както във всяка нормална държава, но дори и тогава е по-скоро един дълъг процес на работа и срещи с родителите с цел детето да може да остане в семейството си. 2. Ако живеете тук, дори няма да ви се налага да ползвате насилие или крещене като дисциплинираща техника, защото родителските условия са толкова добри, че стресът върху родителите е много по-малък, като родителският отпуск е дори една дългочакана ваканция за тези, които са избрали първо да поработят известно време. Разбира се, че тази страна не е перфектна и има всякакви случаи и хора дори тук, но като родител тук мога единствено да благодаря за възможностите и спокойствието, които със семейството ми получаваме. Жалко е, че в България има родители, които са докарани до такова състояние, че да се страхуват за децата си и им е отнето едно от най-човешките права – да знаят и да са информирани, че заслужават по-добро. От ", "date": "2019.04.30", "title": "Какво е да си родител в Швеция. Ще ви отнемат ли детето за шамар?"}
{"url": "http://www.classa.bg/%D1%81%D0%B2%D1%8F%D1%82/item/395052-%D1%82%D1%80%D1%8A%D0%BC%D0%BF-%D1%81%D0%B0%D1%89-%D0%B2%D0%B5%D1%87%D0%B5-%D0%B8%D0%B7%D0%BF%D1%80%D0%B0%D1%89%D0%B0%D1%82-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D0%B3%D1%80%D0%B0%D0%B4%D0%BE%D0%B2%D0%B5-%D0%B7%D0%B0-%D1%83%D0%B1%D0%B5%D0%B6%D0%B8%D1%89%D0%B5,-%D0%B3%D0%BE%D1%80%D0%B4%D0%B5%D1%8F-%D1%81%D0%B5,-%D1%87%D0%B5-%D1%82%D0%B0%D0%B7%D0%B8-%D0%B8%D0%B4%D0%B5%D1%8F-%D0%B5-%D0%BC%D0%BE%D1%8F", "text": "Американският президент Доналд Тръмп заяви в събота на митинг в Уисконсин, че Съединените щати понастоящем изпращат имигрантите без документи в \"град-убежище\" и твърди, че е \"горд автор на тази (изкривена от другите) идея\". \"Само миналия месец 100 000 нелегални имигранти дойдоха на нашите граници, упражнявайки върху общностите, училищата, болниците и публичните ресурси огромен натиск, какъвто никой не бе виждал досега\", каза президентът. \"Сега ние изпращаме много от тях в градове - убежища, благодаря ви много\" отвърна Тръмп на аплодисментите на присъстващите, отбелязвайки, че \"хората без документи не са много щастливи от това. Горд съм да ви кажа, че това наистина беше моята идея,\" увери той публиката. Въпреки твърденията на Тръмп, Министерството на вътрешната сигурност все още не е потвърдило такава мярка. От своя страна Националният комитет на Демократическата партия пише в Twitter, че коментарите на президента са \"неприятни\". По-рано този месец Тръмп предупреди, че неговата администрация сериозно обмисля да пусне нередовните имигранти само в \"градове-убежища\", в отговор на отказа на демократите да променят имиграционните закони на страната. Тези „убежища\" са области, които обикновено се администрират от лидери от демократическата партия, където чужденците с нередовни документи имат някои гаранции да избегнат съдебни процеси или депортиране.", "date": "2019.04.30", "title": "Тръмп: \"САЩ вече изпращат нелегални имигранти в градове за убежище, гордея се, че тази идея е моя\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395053-%D0%BF%D0%B5%D1%82%D0%BA%D0%BE%D0%B2%D0%B0-%D0%B8%D1%81%D0%BA%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%81%D1%82%D0%B0%D0%BD%D0%B5-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%BF%D1%80%D0%B8-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B3%D0%B0%D0%B7", "text": "емата за втечнения газ е важна за България и региона.  Страната ни все още е зависима от един доставчик на газ и  затова усилията ни са България да стане независима при доставките. Това мнение изказа министърът на енергетиката Теменужка Петкова по време на участие в международен форум \"Отключване на бизнес потенциала на източноевропейските газови пазари - конкуренция,  алтернативи, пазари, проекти, сигурност чрез диверсификация. Случаят LNG\". Организатори са Институтът за енергийни изследвания във Вашингтон и  Центърът за балкански и черноморски изследвания. „Най-важен е проектът за интерконектора между България и Гърция, който ще даде сигурност в целия регион, посочи Петкова, цитирана от БТА, и допълни, че правителството има воля за изграждането либерализиран пазар. Страните в региона не успяха да изградят инфраструктура за доставка по различни маршрути, но сега този проблем може да бъде решен и регионът да тръгне в друга посока, отбеляза Петкова. Друг важен проект е връзката между България и Сърбия, който трябва да е факт след няколко години. След реализирането на тези и други проекти, България ще стане средище на потоци както от север, така и от юг, посочи Петкова. До края на годината се очаква да заработи и платформа за търговия с природен газ. През последната година Турция намали вноса си на руски газ с около 60 процента и днес има шест нови терминала за втечнен газ, които се изграждат, каза Алекс Алексиев от Центъра за черноморски изследвания. В нашия регион има значително развитие по отношение на LNG. Новият терминал в Александруполис ще ни даде достъп до втечнен газ, посочи Алексиев.", "date": "2019.04.30", "title": "Петкова: Искаме България да стане независима при доставките на газ"}
{"url": "http://www.classa.bg/%D1%81%D0%B2%D1%8F%D1%82/item/395054-avengers-endgame-%D1%81%D1%8A%D1%81-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D0%B2-%D0%B1%D0%BE%D0%BA%D1%81%D0%BE%D1%84%D0%B8%D1%81%D0%B0-%D0%BF%D1%80%D0%B8-%D0%B4%D0%B5%D0%B1%D1%8E%D1%82%D0%B0-%D1%81%D0%B8", "text": "Филмът \"Avengers: Endgame\" от филмовата вселена на Marvel, с премиера на 26 април, се превърна във филмът с най-много приходи в историята, събрани на първия си уикенд: 350 милиона долара в САЩ и 1 200 милиона в световен мащаб. Този резултат е еквивалентен на 90% от общия дял на световния пазар през трите дни, през които е прожектиран в театрите, като надмина предишния рекорд, притежаван от \"Avengers: Infinity War\" – друга глава от сагата, която събра 257 милиона долара. Данните са според статистиката от портала Box Office Mojo, посветен на проследяването и преброяването на касовите приходи. Смята се, че „Avengers: Endgame\" ще продължи да постига успехи и ще постигне още повече рекордни стойности. Ако наистина стане така, филмът вероятно ще успее да се промъкне между първите три филма в историята на киното: \"Аватар\" (2009) с 2.787 милиарда долара, \"Титаник\", (1997 г.), с 2.187 милиарда долара, и \"Междузвездни войни: Епизод VII - Пробуждането на силите\" (2015) с 2,068 милиарда долара.", "date": "2019.04.30", "title": "\"Avengers: Endgame\" със световен рекорд в боксофиса при дебюта си"}
{"url": "http://www.classa.bg/%D1%81%D0%B2%D1%8F%D1%82/item/395050-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-boeing-%D1%81%D1%8A%D0%BE%D0%B1%D1%89%D0%B0%D0%B2%D0%B0%D1%82-%D0%B7%D0%B0-%D0%BD%D0%BE%D0%B2-%D0%BF%D1%80%D0%BE%D0%B1%D0%BB%D0%B5%D0%BC-%D0%B2-737-max", "text": "Федералната авиационна администрация на САЩ (FAA) би могла да обмисли нов подход към разследванията си по линия на самолетите Boeing737 MAX, които за по-малко от пет месеца предизвикаха два фатални инцидента в Индонезия и Етиопия. Четирима бивши и настоящи служители на Boeing, на горещата телефонна линия, призоваха FAA да разгледа жалбите им за самолета 737 MAX, след като министърът на транспорта на Етиопия Дагмавит Могес издаде предварителния доклад за инцидента с полет 302 на Ethiopian Airlines, който се разби минути след излитане от Адис Абеба на 10 март, убивайки 157 души. Съобщава се, че жалбите на служителите са насочени главно към проблемите на сензора за ъгъл на атака на въздухоплавателното средство, оборудването, което измерва ъгъла на самолета във въздуха, и неговата система за автоматично стабилизиране (MCAS). Едно от оплакванията обаче посочва и проблем, който не е докладван по-рано и който е свързан със \"странен обект\", който уврежда окабеляването на сензора за ъгъла на атака, според източник, запознат с темата. В началото на април главният изпълнителен директор на Boeing Денис Муйленбург призна, че софтуерът на самолета на компанията е отговорен за произшествията на самолетите 737 MAX 8 в Етиопия и Индонезия. Той каза, че както на етиопският, така и на индонезийският полети, които са претърпели катастрофа съответно през март и октомври, MCAS е била активирана в отговор на \"погрешна\" информация за ъгъла на атака, което е причинило фаталните злополуки. В края на март компанията представи окончателната актуализация на системата за стабилизиране на MCAS за своя модел 737 MAX. Boeing твърди, че е разработил необходимите промени, за да осигури \"допълнителни слоеве на защита в случай, че накланящите се сензори на устройствата предоставят погрешни данни\". В допълнение, новата версия позволява на пилотите да деактивират програмата, за да управляват самолета ръчно, ако възникне проблем. През март Доналд Тръмп обяви, че САЩ прекъсват всички полети на самолетите Boeing 737 MAX 8 и MAX 9 до следващо известие. Няколко страни от Европейския съюз и Латинска Америка, както и Китай, Южна Корея, Австралия, Турция и Индия, наред с други, затвориха своето въздушно пространство за самолети от този модел на Boeing. Всичко това доведе до значителен спад на пазарната стойност на авиационната компания, която реши да преустанови доставките на своя 737 MAX.", "date": "2019.04.30", "title": "Служителите на Boeing съобщават за нов проблем в 737 MAX"}
{"url": "http://www.classa.bg/%D1%81%D0%B2%D1%8F%D1%82/item/395042-%D1%82%D0%B8%D1%85%D0%B8%D1%8F%D1%82-%D1%83%D0%B1%D0%B8%D0%B5%D1%86-%D1%82%D1%8E%D1%82%D1%8E%D0%BD%D0%B5%D0%B2%D0%B8%D1%8F%D1%82-%D0%B4%D0%B8%D0%BC", "text": "От пасивно тютюнопушене в Германия умират над 3000 души годишно, в това число и деца. Те, както и бременните жени, са най-силно застрашени от поглъщането на тютюнев дим в затворено пространство. Германия обсъжда забрани.       Колата е нещо като къща на колела - купето е просторно, малчуганите си седят на задната седалка, отдясно е бременната ти съпруга. Още няколко месеца и семейството ще се увеличи с още един член. Крайно време за една цигара. Подобна гледка не е често срещана в Германия, но пък не е и рядкост. Законът за защита от пасивното тютюнопушене е в сила в Германия от 2008 година. През последните години се промениха доста неща - към добро, както отбелязват експертите. Обществените места и сгради се превърнаха в \"зони без дим\". Намаля и броят на активните пушачи. Въпреки това Германия си остава една от страните с най-много тютюнев дим в Европа.     Резултатите от последната анкета, публикувана от специализираното медицинско издание „Deutsches Ärzteblatt\" (данните са от 2016-2017 година) показват, че 32,2% от мъжете и 24,5% от жените в Германия продължават да пушат. Около 12% от тях се пристрастяват към цигарите много рано - на възраст между 14 и 17 години. Често пример за подражание са самите родители. Освен това децата на пушачите стават и жертвите на пасивното тютюнопушене в дома или в колата. Автомобилът - рискова зона за пасивните пушачи В Германия отдавна се води дискусия за необходимостта от внасяне на поправки в Закона за защита от пасивното тютюнопушене, разширявайки неговата сфера на действие и над опасни \"затворени\" пространства – като жилището или личния автомобил. Експертите от германския Център за изследване на раковите заболявания в Хайделберг стигат до извода, че независимо от полуотворения прозорец на автомобила, количеството тютюнев дим в купето е същото, което човек би вдишал в някое заведение, в което пушенето е разрешено. Това означава, че пътуващите в колата непушачи - и най-вече децата и бременните жени - поглъщат силно токсична порция тютюнев дим. Децата са най-силно застрашени, поради това, че дишането им е по-учестено, което означава, че за едно и също време поглъщат по-голяма доза от тази на възрастните, казва директорката на германската Централа за здравна просвета Елизабет Пот. Рискът за децата и бременните жени  Корейски учени са анализирали 40 различни научни изследвания в тази област. Те стигат до извода, че рискът от онкологични заболявания при непушачите, които са принудени пасивно да вдишват тютюнев дим, нараства средно с 16,3 процента. Особено голям е рискът от рак на белите дробове (24,5%) и рак на гърдата (23,5%). Резултатите от различни изследвания потвърждават, че за повишаване на риска от хронични сърдечно-съдови и онкологични заболявания при пасивно пушещите жени е достатъчно и малко количество \"вторичен дим\", казва Елизабет Пот. Раковите заболявания сред тях са средно с 25% по-чести, отколкото сред непушещите и сред онези, които не са пасивни пушачи. Много изследвания доказват, че пасивното пушене влияе на умственото и физическо развитие не само на децата, а и на развитието на плода в женската утроба. Вследствие на пасивно пушене и предизвиканите от него заболявания всяка година в Германия умират над 3000 души, в това число и деца. Лекарите предупреждават за тежките последствия от пасивното пушене и настояват за спешни мерки – например за пълна забрана за тютюнопушене в автомобила, ако в него се возят малки деца и бременни жени. Повечето германски шофьори, включително и пушачите сред тях, се солидаризират с подобни искания. Данните от различни анкети показват, че 87 до 90% от биха одобрили такава забрана. А в други страни от ЕС пълната забрана за тютюнопушене в личните автомобили отдавна е в сила.    ", "date": "2019.04.30", "title": "Тихият убиец: тютюневият дим"}
{"url": "http://www.classa.bg/%D1%81%D0%B2%D1%8F%D1%82/item/395043-%D1%81%D0%BC%D1%8A%D1%80%D1%82%D1%82%D0%B0-%D0%B8%D0%B4%D0%B2%D0%B0-%D0%BF%D0%BE-%D0%BB%D0%B5%D0%BA%D0%B0%D1%80%D1%81%D0%BA%D0%BE-%D0%BF%D1%80%D0%B5%D0%B4%D0%BF%D0%B8%D1%81%D0%B0%D0%BD%D0%B8%D0%B5", "text": "Десетки хиляди американци умират всяка година от наркозависимост. Повечето от тях се снабдяват с опиоидите съвсем легално – с лекарска рецепта. Големи фармацевтични компании натрупаха милиарди  от тази фатална зависимост.       Всеки ден в САЩ умират по около 200 души и тенденцията е възходяща. Не се вижда и краят на тази криза. През 2017 година в Щатите са починали над 72 000 души в резултат на наркозависимост. 32 000 от тях са били пристрастени към опиоиди – болкоуспокояващи, които човек може да си закупи легално. През октомври 2017 година президентът Тръмп обяви национална криза в здравеопазването, но обявените финансови средства, които трябва да облекчат ситуацията, се отпускат прекалено бавно. Предвидено е този процес да бъде ускорен. Американското правителство смята да инвестира милиарди: в различни терапии, разяснителни кампании, научни изследвания и борба срещу свободната продажба на опиоиди. Защото пристрастеността към тях отдавна е прераснала в епидемия. Агресивен маркетинг на фармацевтичните фирми Никъде другаде по света хората не са толкова силно зависими от опиоидите и сходните им субстанции, както в САЩ. Пристрастяването на много хора започва след като лекар им е предписал някой обезболяващ медикамент. Изследвания от 1980-те години показаха, че пациентите, нуждаещи се от болкоуспокояващи, твърде рядко получават съответните рецепти.      В резултат на този извод тенденцията през последните десетилетия се обърна, а рецептите за болкоуспокояващи започнаха да се издават значително по-често. В хода на това развитие фармацевтичната фирма Purdue Pharma започна да произвежда генеричния препарат оксиконтин. През 1996 година той се появи на пазара. Само пет години по-късно оксиконтинът стана най-често продаваният опиоид. Силни обезболяващи обикновено се прилагат само при тежки и нелечими форми на рак или след сложни операции. Purdue Pharma обаче разпространи медикамента като обезболяващо средство със широк спектър на действие. В съобщение на фирмата при представянето на препарата се казваше, че \"страхът от пристрастяване е преувеличен\". Експертът по психиатрия, неврология и психотерапия Оливер Погарел твърди, че фирмата е провеждала \"агресивен маркетинг\" и е раздавала финансови бонуси на онези лекари, които често предписват медикамента. Някои медици са го предписвали „с много широка ръка - направо лекомислено\". Експертът смята, че не само фармацевтичната индустрия, но и лекарите са имали \"съмнително поведение\". Медикаментите от рода на оксиконтин са важни и необходими за съвременната болкотерапия. Ако обаче се предписват на пациентите безкритично и за твърде продължителен период от време, или на хора с леки оплаквания, може да се стигне до развитие, като това в САЩ. Лекарите стават по-внимателни Проблемът с наркозависимостите в САЩ е многопластов, подчертава Погарел. Фармацевтичната индустрия не е единственият виновник за това развитие. Вина има и системата на американското здравеопазване, твърди експертът. Предписването на силни болкоуспокояващи средства, например, не е строго регламентирано. Съществуват и други проблеми: в структурно слабите региони, където много хора са без работа и не съзират никаква перспектива, броят на пристрастените е значително по-голям. Междувременно лекарите в САЩ предписват вече по-внимателно оксиконтин, но това не решава съществуващия вече проблем, защото много от наркозависимите преминават към нелегални дроги като хероин или синтетичен фентанил, който е известен като заместител на хероина. И двете наркотични вещества могат да бъдат лесно закупени в САЩ, а и са много евтини. Дела срещу концерна За да спаси реномето си, концернът Purdue Pharma пусна на пазара \"противосредство\". Оливер Погарел обаче не смята, че става дума за някаква дългосрочна стратегия срещу растящата наркозависимост. \"Това е препарат, който се употребява само в краен случай“ - обикновено след голяма свръхдоза се инжектират опиоидни антагонисти. През 2007 година фармацевтичният концерн и трима мениджъри бяха осъдени да платят глоба от 634,5 милиона долара за разпространението на оксиконтин. През март тази година в ново дело те бяха осъдени да платят 270 милиона долара. Вероятно ще последват и нови дела. В САЩ вече са подадени над 1600 жалби срещу фармацевтичния концерн. Наскоро в няколко американски щата бяха арестувани над 30 лекари, седем аптекари и осем болногледачи, които години наред са предписвали и продавали милиони болкоуспокояващи средства на наркозависими. Обществен натиск над собствениците на компанията Към юридическия натиск се прибавя и общественият, който застигна не само фармацевтичния концерн, а и неговите собственици - семейство Саклер. Членовете на влиятелната фамилия винаги са се представяли за меценати на изкуството. Много галерии и научни институции са кръстени на тях. Но музеите в Лондон и Ню Йорк вече не приемат никакви дарения от клана Саклер. Инвестиционната фирма, която управлява активите на семейството, също не иска да има нищо общо със Саклер. Според груби изчисления, семейство Саклер е направило оборот от 35 милиарда долара след въвеждането на препарата оксиконтин през 1996 година. Бойкотът и жалбите обаче не могат да спрат опиоидната епидемия в САЩ. Наркозависимите имат нужда от индивидуална подкрепа.    ", "date": "2019.04.30", "title": "Смъртта идва по лекарско предписание"}
{"url": "http://www.classa.bg/%D1%81%D0%B2%D1%8F%D1%82/item/395044-%D0%BA%D0%B0%D0%BA%D0%B2%D0%BE%D1%82%D0%BE-%D0%B8-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BD%D0%B8%D0%B5-%D0%BC%D0%BE%D0%B6%D0%B5%D0%BC-%D0%BF%D0%BE%D0%B2%D0%B5%D1%87%D0%B5", "text": "\"Нашата оферта е по-добра от тази на България\", категоричен е сръбският президент Вучич. Белград не се отказва от битката за огромната инвестиция на Фолксваген, пише днес ФАЦ.  Ето какво научаваме от германското издание:       „Сърбия се бори за Фолксваген\" - под това заглавие „Франкфуртер Алгемайне Цайтунг” (ФАЦ) публикува статия от балканския си кореспондент Михаел Мартенс, който е разговарял и със сръбския президент Александър Вучич. В Белград виждат няколко предимства на Сърбия в съревнованието с България за голямата инвестиция: държавата можела да предложи по-добри условия, в резултат от дуалната система страната разполагала с добре обучени кадри и с опит в производството на компоненти за автоиндустрията. В статията става дума обаче и за минусите на Сърбия: незадоволителното състояние на демокрацията и правовата държава, както и важното обстоятелство, че Сърбия не членува в ЕС. Ето някои от акцентите в публикацията: Сърбия не се предава В началото на статията авторът отбелязва, че в ЕС сръбският президент Александър Вучич се натъква на все повече основателна критика заради състоянието на демокрацията и върховенството на закона в страната. Затова пък икономическите успехи на Сърбия са безспорни: солидни държавни финанси, спадащ дълг, намаляваща безработица. Сърбия е атрактивна дестинация за чуждестранните инвеститори и сега се надява на „големия си удар\" - да привлече новия завод на Фолксваген, пише Михаел Мартенс, който е разговарял по темата със сръбския президент Вучич.     Вучич изразява надеждата си, че инвестицията на германския концерн ще дойде тъкмо в Сърбия - „въпреки сериозния политически натиск върху някои от участниците\", както се изразява сръбският президент. Авторът цитира ширещите се в Белград слухове, че в съревнованието за Фолксваген бившият германски канцлер Герхард Шродер (когото Вучич смята за свой приятел) лобира за Турция. Тези слухове Вучич коментира с думите: „Това е негово право. Аз пък чувам, че други лобират за други дестинации. Ние обаче играем чисто. И открито защитаваме своите интереси\". Тук трябва да се припомни, че Герхард Шрьодер е не само бивш канцлер, но и бивш министър-председател на германската провинция Долна Саксония - „родината\" на Фолксваген. Правителството на Долна Саксония контролира над 20% от акциите на концерна и по този начин винаги участва във взимането на важни решения. \"Готови сме да предложим двойно по-високи субсидии и облекчения\" По-нататък в статията Мартенс пише, че - по думите на сръбския президент - Сърбия уважава конкурентите си за голямата инвестиция, сред които са Турция и България. „Но каквото и да предложат те, ние можем да предложим повече. Готови сме да предложим двойно по-високи субсидии и облекчения в сравнение с България. Имаме добре квалифицирани кадри, директно на границата с ЕС. А преди три години въведохме и дуалната образователна система по германски образец\", казва Вучич. В статията са изброени и изгодите, които - според Вучич - може да предложи Сърбия: безплатен терен за строежа и извършване на всички инфраструктурни дейности - газ, ток, пътища, плюс денонощна готовност да се отговаря на всички запитвания от страна на Фолксваген. Същевременно, пише Мартенс, Сърбия има и един минус: не е член на ЕС. Авторът припомня, че преговорите за членство започнаха през 2014 година, но едва ли ще приключат скоро. На което сръбският президент отговаря: „Ако бяхме в ЕС, вече отдавна да сме привлекли тази инвестиция, защото съм сигурен, че нашата оферта е по-добра от тази на България. Но без членство в ЕС борбата е тежка\". Авторът е разговарял и с Марко Чадеж, президент на Сръбската стопанска камара, който изтъква и друго предимство на страната: в Сърбия вече се произвеждат много части и компоненти за автомобилната индустрия. Чадеж добавя още, че Сърбия изпреварва България с единайсет места в класацията на Световната банка за бизнес-климата.    ", "date": "2019.04.30", "title": "\"Каквото и да предложи България, ние можем повече\""}
{"url": "http://www.classa.bg/%D1%81%D0%B2%D1%8F%D1%82/item/395045-%D0%BF%D1%83%D1%82%D0%B8%D0%BD-%D0%B8%D0%BC%D0%B0%D0%BC%D0%B5-%D0%BC%D0%BD%D0%BE%D0%B3%D0%BE-%D0%BE%D0%B1%D1%89%D0%B8-%D0%BD%D0%B5%D1%89%D0%B0-%D1%81%D1%8A%D1%81-%D0%B7%D0%B5%D0%BB%D0%B5%D0%BD%D1%81%D0%BA%D0%B8%D0%B9", "text": "\"Ако те издават гражданство на руснаците в Украйна, а ние - на украинците в Русия, много бързо ще достигнем общ знаменател. Ще имаме общо гражданство\", каза президентът на Русия     Руският президент Владимир Путин изрази очакване, че ще успее да се споразумее с новоизбрания украински президент Володимир Зеленски за гражданството на руснаци и украинци, предаде ТАСС, съобщи БТА. \"Много добре\", коментира Путин решението на Зеленски, че е готов да издава украински паспорти за всички руснаци. \"Това показва, че навярно ще се договорим, защото имаме много общи неща. Много пъти съм казвал, че украинците и руснаците са братски народи. Ако имаме общо гражданство, от това само ще спечелят и руснаците, и украинците. Ще бъдем по-силни и по-успешни\", каза Путин, който вече опрости процедурата за издаване на руски паспорти за украинци в Донбас, а в събота каза, че Москва обмисля да разшири тази мярка до всички украинци. \"Ако те издават гражданство на руснаците в Украйна, а ние - на украинците в Русия, много бързо ще достигнем общ знаменател. Ще имаме общо гражданство\", каза Путин. Путин също така посъветва Зеленски да защитава правата на човека, започвайки с грузинците, например с бившия им президент Михаил Саакашвили. Путин заяви, че Саакашвили \"беше незаконно лишен от гражданство, незаконно изгонен от страната и следва да бъде върнат, да се възстановят нарушените му права, както и за много други граждани на Украйна, които са били принудени да напуснат територията на страната, спасявайки се от преследванията на сегашния украински режим\", каза руският президент.", "date": "2019.04.30", "title": "Путин: Имаме много общи неща със Зеленский"}
{"url": "http://www.classa.bg/%D1%81%D0%B2%D1%8F%D1%82/item/395046-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%BF%D1%80%D0%B0%D0%B2%D0%B8-%D1%80%D1%83%D1%81%D0%B8%D1%8F,-%D0%B5-%D1%80%D0%B0%D0%B2%D0%BD%D0%BE%D1%81%D0%B8%D0%BB%D0%BD%D0%BE-%D0%BD%D0%B0-%D0%B0%D0%BD%D0%B5%D0%BA%D1%81%D0%B8%D1%8F", "text": "Дали пък сега, когато в Киев сменят властта, Путин не вижда шанс за дестабилизирането на Украйна? И дали няма да провокира нова ескалация на конфликта, за да отклони вниманието от вътрешните проблеми? Уликите се множат.       Кремъл посреща враждебно новия украински президент Зеленски. С думи и с дела Москва отново се готви да използва петрола и газа като политическо оръжие. От една страна беше наложена забрана върху износа на руски петролни продукти за Украйна, а тези дни Путин заяви, че ако в края на годината спре транзитът на газ през Украйна, доставките за тази страна може изцяло да бъдат прекратени. От друга страна някои политически мерки и полугласни заплахи спокойно могат да бъдат изтълкувани като атака срещу суверенитета на Украйна. Например указът на Путин за улеснено издаване на руски паспорти за граждани на източните украински територии, които на практика са окупирани от Русия, както и оповестената от него възможност същото право да получат всички украинци. Путин иска да разклати Украйна? Да се даде гражданство на обитателите на така наречените „народни републики\" в Донбас е равносилно на анексия. Вярно, че териториалната принадлежност на тези региони към Украйна все още не се поставя официално под въпрос, но руската държава вече претендира за техните граждани. А разсъждавайки на глас над възможността всички украинци да получат достъп до руски паспорти без спазване на обичайните условия (например дългогодишно пребиваване на територията на Русия), Путин дава да се разбере, че не смята Украйна за независима държава. Нищо ново всъщност: в словото си в деня на анексирането на Крим руският президент обяви руснаци и украинци за „един народ\", а част от територията на Украйна - за исторически южни покрайнини на Русия. И в руските държавни медии тонът към Украйна отново става по-агресивен, а Зеленски бива окарикатуряван като „лека категория\". Това високомерие намери дипломатически израз в отказа на Кремъл да поздрави Зеленски за изборната му победа. Дали пък сега, когато в Киев властта преминава от едни ръце в други, Путин не вижда шанс за дестабилизирането на Украйна? И дали няма да провокира нова ескалация на конфликта, за да отклони вниманието от своите разрастващи се вътрешнополитически проблеми? Как ще отговори Брюксел? А Берлин? Случващото се през последните дни дава достатъчно поводи на ЕС да увеличи дипломатическия натиск над Кремъл и да подготви нови санкции. А изявленията на Путин за газовите доставки към Украйна би трябвало най-сетне да убедят Берлин, че се налага да оттегли подкрепата си за газопровода „Северен поток-2\"      ", "date": "2019.04.30", "title": "Това, което прави Русия, е равносилно на анексия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395047-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%8F%D0%BA%D0%BE%D0%B2-%D0%B7%D0%B5%D0%B2%D0%B5%D0%B4%D0%B5%D0%B5%D0%B2-%D0%B8%D0%B0%D0%BA%D0%BE%D0%B2-%D0%B7%D0%B5%D0%B2%D0%B5%D0%B4%D0%B5%D0%B5%D0%B2-,-%D0%B1%D1%80%D0%B0%D1%82-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%B1%D0%BE%D0%B3%D0%BE%D1%81%D0%BB%D0%BE%D0%B2", "text": "  Свети Яков е един от дванадесетте апостоли на Иисус Христос. Брат е на любимия Христов ученик св. ап. и евангелист Йоан Богослов. Двамата братя се родили и израснали в благочестиво юдейско семейство. Баща им се казвал Зеведей. За него в свещените книги на Новия Завет не намираме никакви сведения. Споменато е само името му. От евангелията узнаваме, че тяхната майка, Саломия, била една от първите жени, които повярвали в Христа. Тя често придружавала Спасителя през време на Неговите пътувания из Палестина и Му помагала с материални средства. Тя е била свидетелка на кръстните страдания, смъртта и погребението на Христа. Тя е била в групата на жените мироносици, които – според тогавашния обичай – в първия ден на седмицата (неделя) отишли рано на гроба, за да помажат с аромати тялото Му (Марк 15:40–43; Лука 23:55; Марк 16:1; Лука 24:1).     Както Зеведей, така също и неговите синове Яков и Йоан били по занаят рибари. Семейството е било заможно. Св. евангелист Марк съобщава, че Зеведей не само имал собствен риболовен кораб, но използувал и наемни работници-рибари, надничари (Марк 1:19–20). Зеведей и Саломия възпитавали своите синове в духа на праотеческата вяра и благочестие. Те ги запознали с древните пророчества за обещания от Бога Месия-Спасител. Цялото семейство живяло с пламенна надежда за онова благодатно време, когато в света ще се яви Този Спасител на всички народи. По този начин Зеведеевите синове били готови да станат ученици и сътрудници на Иисус Христос. Веднъж Иисус Христос минавал по брега на Генисаретското езеро и видял Якова и Йоана да кърпят мрежите в кораба. Той ги повикал да вървят след Него. Те, като оставили баща си Зеведей и надничарите в кораба, тръгнали след Спасителя. От това време те прекратили досегашния си занаят и неотлъчно Го придружавали през всичкото време на Неговата проповедническа дейност. Като ученици на Иисуса Христа Яков и Йоан проявили особена привързаност и любов към Него, похвално усърдие в делото на проповедта и непоколебима вяра в Неговото божествено достойнство. Затова заедно със св. ап. Петър те станали най-приближени Негови ученици и се удостоили да станат свидетели на най-важните събития от Неговия живот и от Неговата дейност. Те тримата присъствували при възкресяването на дъщерята на Иаир (Марк 5:37), били свидетели на Христовото преображение (Мат. 17:1), наблюдавали душевните страдания на Спасителя в Гетиманската градина (Мат. 26:37). Заради непоколебимата им вяра и похвалното им усърдие Господ нарекъл Зеведеевите синове \"Воанергес\", т. е. синове на гърма. Въпреки че били постоянни слушатели на. Христовата проповед и непосредствени свидетели на Неговите чудеса, Зеведеевите синове отначало не могли да разберат напълно възвишения характер на Неговото божествено учение. Проповедта за Царството Божие те разбирали не в духовен, а в буквален смисъл, като царство земно, политическо. Евангелист Матей разказва един случай, който потвърждава това тяхно неправилно разбиране за Царството Божие. Веднъж Саломия, майката на Зеведеевите санове, отправила към Иисуса Христа следната молба: \"Кажи, тия мои двама сина да седнат при Тебе, един отдясно, а друг отляво в Твоето царство». Иисус й отговорил: \"Не знаете, какво искате. Можете ли да пиете чашата, която Аз ще пия, или да се кръстите с кръщението, с което Аз се кръщавам?» Положителният отговор, който дали Зеведеевите синов \"Можем», убедил Спасителя, че те все още не могат да разберат правилно Неговото учение и, за да ги предпази от проява на гордост и славолюбие, продължил: \"Който иска между вас да бъде големец, нека ви бъде слуга; и който иска между вас да бъде пръв, нека ви бъде раб, както Син Човечески не дойде, за да Му служат, но да послужи и даде душата Си откуп за мнозина» (Мат. 20:21-22, 26-27). Със своя живот и с апостолските си трудове Яков и Йоан доказали, че никога не забравили този съвет на своя божествен Учител. В свещените книги на Новия Завет не намираме сведения за живота и дейността на апостол Яков след възнесението на Иисус Христос. Единственото съобщение, което намираме в книгата Деяния на светите апстоли, говори за неговата мъченическа смърт: \"В онова време цар Ирод ури ръка на някои от църквата, за да им стори зло, и уби с меч Якова, брата Йоанов» (Деян. 12:1-2). От това съобщение узнаваме, че апостол Яков Зеведеев е завършил своя живот мъченически, като бил посечен с меч. Това станало през времето на Ирод Агрипа I през 44 г. Ап. Яков Зеведеевв първият мъченик за вярата от числото на дванадесетте апостоли. От древното църковно предание научаваме, че св. Яков проповядвал заедно с другите апостоли в Йерусалим.. Открито и смело той учел пред юдеите, че Иисус Христос е истинският Месия, Спасителят на света. Фарисеите и законоучителите той изобличавал за тяхната жестокост и за неверието им в Христа. Като не могли с думи да оборят неговите убедителни проповеди, юдеите използували срещу него своята сила и власт. Те настроили Ирод Агрипа I срещу християните и той предприел гонение срещу Църквата. Жертва на това гонение станал апостол Яков Зеведеев.   съобщава, че войникът, който довел ап. Якова в съда, бил поразен от твърдостта на вярата му. Той се убедил в невинността на апостола, сам повярвал в Христа и открито пред всички изповядал своята вяра. В.еднага и той бил осъден на смърт. Когато го докарали на мястото на наказанието, Иосия - така се казвал войникът - поискал прошка от апостола и му заявил, че и той е бил между онези, които го обвинявали. Светият апостол го прегърнал и му казал: \"Мир на тебе?! След това двамата навели глави и били посечени с меч. Християните погребали тялото на св. ап. Яков в Йерусалим. Преданието, че св. ап. Яков е проповядвал в Испания, не може да се приеме за вярно, защото то противоречи на сведенията за живота му, който намираме в Новия Завет. Но светите му мощи били по някое време пренесени в Испания и днес испанците почитат св. ап. Яков като свой покровител.", "date": "2019.04.30", "title": "Св. апостол Яков Зеведеев (Иаков Зеведеев), брат на св. Йоан Богослов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395048-30-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "311 г.  - Римският император Галерий издава едикт, според който християните са законно признати в Римската империя.     1671 г.  - Никола Зрински и Кръсто Франкопан са екзекутирани и погребани тайно.     1789 г.  - Джордж Вашингтон встъпва в длъжност като първи президент на САЩ.     1803 г.  - Покупка на Луизиана: Франция се съгласява да продаде Луизиана на САЩ.     1804 г.  - Шрапнелът, наречен на името на Хенри Шрапнел, е използван за първи път от англичаните срещу холандците в Суринам.     1900 г.  - Гръцката принцеса Мария Георгиевна и великия руски княз Георги Михайлович сключват брак на остров Корфу.     1917 г.  - Основан е уругвайският футболен отбор от Монтевидео К.А. Прогресо.     1918 г.  - Образувана е Туркестанската автономна съветска социалистическа република, просъществувала до 27 октомври 1924.     1933 г.  - Основана е Русенската художествена галерия.     1945 г.  - Втората световна война: Михаил Минин, при щурма на Райхстага успява да се изкачи пръв на покрива и от там да развее червеното знаме на победата.     1945 г.  - Втората световна война:Адолф Хитлер и Ева Браун се самоубиват в бункер в Берлин.     1945 г.  - Излиза последния брой на немския вестник Фьолкишер Беобахтер.     1952 г.  - Създадено е Командването на Тактическата авиация при ГВВС с кралски указ.     1973 г.  - Президентът Ричард Никсън поема отговорност за подслушването в аферата Уотъргейт.     1975 г.  - Завършва Виетнамската война. Престава да съществува Южен Виетнам.     1980 г.  - Кралицата на Нидерландия Юлиана Нидерландска абдикира в полза на дъщеря си Беатрикс Нидерландска, която става новата кралица на Нидерландия.     1981 г.  - Христо Проданов изкачва връх Лхотце и става първият българин изкачил осемхилядник.     1993 г.  - В CERN е създадена World Wide Web.     2000 г.  - Фаустина Ковалска е канонизирана от папа Йоан Павел II.     2010 г.  - Спира излъчването на първият български музикален канал MM.  ", "date": "2019.04.30", "title": "30 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395051-%D0%B2%D0%B0%D1%86%D0%B5%D0%B2-%C2%AB%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B8-%D0%BF%D0%BE-%D0%B5%D0%B2%D1%80%D0%BE%D0%BF%D0%B5%D0%B5%D1%86,-%D1%82%D0%BE%D0%BB%D0%BA%D0%BE%D0%B2%D0%B0-%D0%BF%D0%BE%D0%B2%D0%B5%D1%87%D0%B5-%D0%BA%D1%8A%D1%89%D0%B8-%D0%B7%D0%B0-%D0%B3%D0%BE%D1%81%D1%82%D0%B8-%D0%BC%D0%BE%D0%B6%D0%B5%D1%88-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8%D1%88%E2%80%9C", "text": "Валентин Вацев разглежда предстоящите евроизбори като битка за това кой е по-, по-най-европеец    Иначе казано, борбата е за това кой да разпределя европарите…     Валентин Вацев: Тези европейски избори са един български еврокастинг “Аз съм един от тези, които се съмняваха съвсем доскоро в смисъла на европейските избори“. Това каза пред БНР Валентин Вацев, който участва с коментар към темата за разположението на силите в навечерието на европейските избори и допълни: “Едва от няколко дена смених становището. Аз разсъждавах така – изборите са една процедура, при която се разпределя и преразпределя власт. Това е работата на всички избори. Тъй като в случая не става дума за разпределяне и легитимиране на власт, не беше ясно, поне за мен, защо е толкова важно победата или непобедата на България в европейските избори.     По-скоро се питах откъде идва този непоклатим консенсус между двата генерални щаба – на БСП и на ГЕРБ, че който победи в тези избори, ще се изкачи по стълбата към небето“, каза още той в интервю за предаването “12+4“. “В БСП е ясно, че който победи на тези избори, кой знае защо, ще победи и във всички следващи избори в предстоящия исторически отрязък от време. В ГЕРБ стигнаха дори малко по-далеч – пастирът заплаши паството си, че ще го напусне и ще го тропоса на своя заместник Цветан Цветанов. Борисов направо предупреди гербаджийското мнозинство в България, че ако не спечелите, ще ви напусна и ще ви предам тук на Цветан Цветанов /…/“, коментира още Вацев и допълни: “Тук поне за мен имаше проблем. Откъде идват, тъй като привидно те са скарани за какво ли не двата щаба, а вижте как са съгласни по този неочевиден за мен въпрос – който победи в тези избори, побеждава за всичко друго и в сферата на смисъла, и в сферата на живота“. Едва преди няколко дена аз се досетих, на базата на класиката, която съм живял за една постановка на Желю Желев, който каза, че демокрацията се прави от демократи. Аз бих модифицирал, без да променям духа на това твърдение, че европеизмът се прави от европейци. Така че тези европейски избори са всъщност един български еврокастинг“, посочи още той и допълни: “На тези европейски избори ще се решава кой е по-европеец – Ева Майдел или тъкмо напротив, Цветелина Пенкова, Александър Йорданов, Румен Гечев“. “Истината е, че трябва да направим още една крачка в анализа на понятието идеален европеец, тъй като на нас ни предстои да изберем 17-е идеални европейци“. “Аз се опитвам да разбера какво значи идеален европеец и стигам до много простата мисъл, че истинските европейци са тези, които имат право да разпределят и да преразпределят европейски пари“, посочи още Валентин Вачев. “Истинските европейци, доказаните, сертифицираните, европейците без страх и упрек, получават автоматично право да транжират и да канализират европейските потоци пари в България. Това е реалният смисъл на европеизма в България – колкото си по-европеец, толкова повече къщи за гости можеш да построиш“. “В България се гласува за партия, а не за личност. Още повече аз съм сигурен, че в БСП това е очевидна истина. Още навремето имаше един председател, един от миналите председатели на БСП, който твърдо заяви и то публично, че в тази партия, имайки предвид своята – БСП, ръководителят винаги е прав. Така че от авторитета на ръководителя към авторитета на партията“, така коментира Вацев въпроса дали хората обръщат толкова голямо внимание на имената, които са подредени в листите и допълни: “Ще се гласува за партии, но това не значи, че това, което има да става, не засяга съотношението на тези партии“.   Интервю на Петър Волгин с Валентин Вацев за предаването “12+4“ по програма “Хоризонт“ на БHP", "date": "2019.04.30", "title": "Вацев: «Колкото си по-европеец, толкова повече къщи за гости можеш да построиш“"}
{"url": "http://www.classa.bg/%D1%81%D0%B2%D1%8F%D1%82/item/395049-%D1%84%D0%B0%D1%80%D0%BC%D0%B0%D1%86%D0%B5%D0%B2%D1%82%D0%B8%D1%87%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D0%B3%D0%B5%D0%BD%D0%B5%D1%80%D0%B8%D1%87%D0%BD%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%BD%D0%B0-%D0%B8%D0%BD%D0%B4%D0%B8%D1%8F", "text": "Тази събота, USTR публикува своя годишен преглед на състоянието на защита и прилагане на интелектуалната собственост при американските бизнес партньори по света, „Специален доклад 301\". Заедно с 11 други страни, документът включва Индия в списъка за приоритетни наблюдения за предполагаемо нарушение на права на интелектуална собственост, които „са засегнали неблагоприятно носителите на правата в САЩ\". Индия отхвърли обвиненията, че е източник на фалшиви лекарства за целия свят, представени в доклада. Според властите на азиатската страна, с тази декларация, Вашингтон атакува евтините генерични лекарства, които са от решаващо значение медицинското обслужване да бъде достъпно за по-голямата част от населението. „Ние напълно не сме съгласни с наблюденията, направени от USTR, ние не знаем генезиса или методологията на техните констатации, но вместо това виждаме това като противопоставяне на евтините генерични лекарства и процъфтяващата индустрия за производство на медикаменти в Индия, която е аптеката на света\", заяви в неделя индийският секретар по здравеопазването Преети Судан, цитиран от местните медии. Министърът също така подчерта, че въпреки ниските си цени индийските генерични лекарства са с добро качество и че Индия изнася само сертифицирани фармацевтични продукти.", "date": "2019.04.30", "title": "Фармацевтична война: САЩ срещу евтините генерични лекарства на Индия"}
{"url": "http://www.classa.bg/%D1%81%D0%B2%D1%8F%D1%82/item/395041-%D0%B1%D0%B0%D0%BB%D0%BA%D0%BE%D0%BD%D1%8A%D1%82,-%D0%B1%D0%B0%D1%80%D0%B1%D0%B5%D0%BA%D1%8E%D1%82%D0%BE,-%D1%82%D0%B5%D1%80%D0%B0%D1%81%D0%B0%D1%82%D0%B0", "text": "Балконът и терасата, общата градина и барбекюто – за да не стават те повод за междусъседски битки, законодателят и съдилищата в Германия са създали ясни правила. Ето част от тях, по публикация  във „Вестник на наемателя“ .       Пролетта настъпи и много германци прекарват времето си навън. За какво обаче трябва да се внимава? Кога и къде може да се прави скара, как правилно да се окачат саксиите с цветя? Моят балкон е моята крепост? Балконите и терасите принадлежат към апартамента, следователно наемателите могат да ги използват, както желаят. Но трябва да се съобразяват със съседите и с евентуалните изрични клаузи в договора за наем. Наемателите във всички случаи имат право да отглеждат на балкона си билкови лехи, саксии с цветя и кашпи, както и да поставят дървени решетки за растения.      Саксиите могат да бъдат окачени на парапета на балкона и засадени с растения и цветя според вкуса на наемателите. Тяхното закрепване обаче трябва да отговаря на изискванията, защото в противен случай при силен вятър могат да паднат и да застрашат минувачите.     Съседите трябва да се примирят с факта, че по балкона им може да падат листа и цветове от горния балкон, но не са длъжни да търпят увивни и пълзящи растения, които излизат извън парапета на съседните жилища. И най-важното: на балкона не бива да се засаждат дръвчета. Ако решите да си посадите дръвче в саксия, имайте предвид, че отделни видове достигат до 40 метра височина, с обиколка на ствола до два метра. На наемателите е позволено да поставят на балконите столове, пейки, маси или чадъри по свой вкус. Но опъването на тента или тапицирането и облицоването на балкона изискват съгласието на наемодателя. Балконските партита също са разрешени само .     Барбекюто на балкона е в реда на нещата, освен ако договорът за наем не съдържа изрична забрана или ако димът от скарата не прониква в съседните жилища. Пушачите също трябва да внимават заради съседите - особено ако горните съседи са непушачи. В такива случаи е най-добре пушачите да се споразумеят със съседите. А ако не успеят, наемодателят може да се намеси и да определи часове за пушене.   .   Градината - моя, твоя или ничия? При еднофамилни къщи градината винаги се счита за част от жилището, освен ако в договора за наем не е посочено друго. При многофамилните сгради е точно обратното: наемателите могат да използват градината като част от жилището единствено с изрична клауза в договора. Когато наемателите имат право да използват градината, те могат да вършат това според желанията си: да отглеждат зеленчукови лехи, цветя и храсти, да складират естествен тор, да си инсталират градински гномчета, детски басейнчета, кучешки колибки, пясъчници и люлки. Ако градината на жилищната сграда се отдава под наем на всички или няколко наематели, те трябва помежду си да се споразумеят за използването ѝ. Наемодателят също може да постави определени изисквания. Когато градината се ползва от повече домакинства, в договора може да има клауза за грижите по поддържането ѝ - преди всичко за косенето на трева, плевенето и засаждането на лехи. Ако за поддръжката на градината отговаря наемодателят, разходите за това могат да бъдат прехвърлени на наемателите със съответно договорно споразумение към останалите комунални услуги. Но първоначалните разходи за закупуване на необходимото градинско оборудване и засаждането на растения и цветя не се включват в сметката.  ", "date": "2019.04.30", "title": "Балконът, барбекюто, терасата..."}
{"url": "http://www.classa.bg/%D1%81%D0%B2%D1%8F%D1%82/item/395036-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%B8%D0%B4%D0%B8%D0%BB-%D0%B0%D0%BB-%D0%B1%D0%B0%D0%B3%D0%B4%D0%B0%D0%B4%D0%B8-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2%D1%8A%D0%B2-%D0%B2%D0%B8%D0%B4%D0%B5%D0%BE-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BE%D1%82-5-%D0%B3%D0%BE%D0%B4%D0%B8%D0%BD%D0%B8", "text": "Ръководителят на терористичната групировка \"Ислямска държава\" Абу Бакр ал-Багдади се появи отново във видеозапис, разпространен по каналите на групировката в понеделник вечер. Това е първата публична проява на Ал-Багдади от близо 5 години насам. Единственият известен негов запис беше заснет в началото на юли 2014 г. в Мосул, когато той призоваваше всички мюсюлмани да обявят принадлежност на калифата на ИДИЛ. През 2018 г. привърженици на групировката разпространиха и аудиозапис с неговия глас. В новопоявилото се видео, за което се предполага, че е снимано наскоро, Ал-Багдади говори за нуждата от възмездие заради разгрома им в сирийския град Багуш. Последната крепост на ИДИЛ беше превзета през март от войски, ръководени от кюрдски части. Групировката вече загуби контрола си върху Сирия и Ирак.     В записа Багдади обсъжда преизбирането на Бенямин Нетаняху за премиер на Израел, оставката на алжирския президент Абделазиз Бутефлика и отстраняването на суданския диктатор Омар ал Башир (събития от последните няколко седмици). Говори и за терористичните атаки в Шри Ланка, които се случиха преди по-малко от 10 дни, на 21 април.     Записът с продължителност от около 18 минути показва лидера на ИДИЛ в разговор с трима мъже, чиито лица са замаскирани, за да не бъдат разпознати. Не е ясно къде е заснет клипът. Ал-Багдади беше обявяван за ликвидиран или тежко ранен след няколко операции срещу ИДИЛ през последните пет години. Въпреки всичко нямаше окончателни доказателства за отстраняването му като лидер на групровката. Като един от най-масово издирваните терористи по света, за главата му бяха обявени 25 милиона долара награда от американска страна.  ", "date": "2019.04.30", "title": "Лидерът на ИДИЛ Ал-Багдади се появи във видео за първи път от 5 години"}
{"url": "http://www.classa.bg/%D1%81%D0%B2%D1%8F%D1%82/item/395037-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B8%D1%8F%D1%82-%D1%8F%D0%BF%D0%BE%D0%BD%D0%B5%D1%86-,-%D0%BA%D0%BE%D0%B9%D1%82%D0%BE-%D1%89%D0%B5-%D1%81%D0%B5%D0%B4%D0%BD%D0%B5-%D0%BD%D0%B0-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80%D1%81%D0%BA%D0%B8%D1%8F-%D1%82%D1%80%D0%BE%D0%BD", "text": "На 1 май, принц Нарухито ще наследи баща си, император Акихито, и така ще стане 126-ият японски император. На 1 април официално в страната беше публикувано съобщение с името на новата имперска епоха - Рейва - знак, че историята на Япония обръща нова страница. Японската традиция повелява всеки нов император да избере дума, под която да премине управлението му. По този начин ще се отчита и летоброенето на неговото управление като същевременно с това думата ще бележи и цялостното кредо, общата мисия, която новият император поставя пред себе си. Избраното име се появява по монетите, които Япония сече, официални документи и дори документи за самоличност. В случая \"Рейва\" носи значението на \"общност от хора, които търсят и пазят красивото\". Такава се явява и философията на един скромен, отворен към хората и изкуството мъж, на когото му предстои да се възкачи на императорския трон на япония.  Роден през 1960 г. като най-големия син на император Акихито и императрица Мичико, принц Нарухито е предопределен да бъде наследник на трона. Така още от най-ранна възраст той е отгледан с идеята да натрупа всички необходими умения за един добър император. Неговата първа учителка е майка му, императрица Мичико. Тя го обучава на целия набор от правила и церемонии, които обхващат пълния аспект от дейности в ежедневието на един принц и престолонаследник. Всичко това е събрано в общия списък със \"Законите на Нару\" - по името, с което принцът е наричан като дете. Във всяко едно отношение този сбор от поведенчески норми е изграден, за да научи малкия бъдещ император на мъдрост и сила за препятствията, които ще му предстоят като голям. Така например Нарухито трябвало да научи, че за един император няма хранене, което да е просто приемане на храна - всичко е церемония, в която той бива оценяван за поведението си. Освен това той трябва да научи, че тази храна не се появява магически на масата, а е плод на труда на други хора, на които той трябва да е благодарен. Това смирение му се е предавало и чрез дрехите. Въпреки че се очаква от един принц да носи винаги нови неща, по-голямата част от гардероба на малкия Нару била съставена от дрехи за износване от по-големия му братовчед. Възпитанието на младия принц втълпява аскетичност, уважение към другите и смирение. Всичко това предадено по много строг начин. По заповед на императрицата малкият Нару е третиран със строгост от учителите си и когато не спазвал дисциплината или се държал лошо, те можели да използват леки физически наказания. Всичко това изгражда принц Нарухито като изключително земен и съсредоточен млад човек - перфектния японец. Поне така го описва Кояма Тасей - добър приятел на принца, който публикува книгата си \"Новият император и японският народ\". Според написаното от Тасей принцът бил отдаден студент и се подготвял изключително прилежно за всичките си изпити. И макар да не си поставял за цел да завърши първи в класа си, той се справял повече от добре. Така едно от заключенията на автора е, че ако не бил орисан да заеме трона, от Нарухито би се превърнал в идеала за японски офисен служител и отборен играч. През 1978 г. Нарухито влиза в университета в Гакушуин и учи история. Неговата дипломна работа е посветена на плавателната търговията в средновековна Япония. Между 1983 и 1985 г. той следва в Оксфорд като там се фокусира върху плаването на превозни съдове по Темза през XVIII век. За разлика от Япония, животът му по време на обучението му в Англия е сравнително свободен. На спомените си от този период младият принц посвещава мемоарите си \"Аз и Темза - спомени от две години в Оксфорд\". Скоро след това обаче тази свобода изчезва. На 28-годишна възраст, точно след смъртта на дядо му император Шова и възкачването на баща му на трона, Нарухито е обявен за официален престолонаследник - първи в линията на унаследяване.  Още преди това в императорския дворец е започнала една от най-важните задачи за Нарухито - подбора на неговата бъдеща съпруга. Според книгата на Тасей процедурата е продължила повече от десет години, през които са отсяти множество възможни кандидатури за съпруга на принца. Всяка седмица в резиденцията на императорския дворец, където живее и принцът, са се организирали събития или партита, на които той среща всички млади кандидатки и потенциални бъдещи съпруги. Сред тях успява да се открои Масако Овада - дъщерята на Хисаши Овада, висш дипломат и бивш председател на Международния съд. Самата Масако също е дипломат от кариерата, преди да стане съпруга на принца. Имперскара двойка се срещна за пръв път през 1986 г. по време на посещението на инфанта Елена, испанската принцеса, в Япония. Седем години по-късно - през 1993 г. Нарухито и Масако сключват брак. В годините след това обаче двойката изживява множество проблеми. До голяма степен те са породени от неразбирателството между новата принцеса и държавният орган, отговарящ за императорското семейство. От една страна, тя иска да продължи работата си като дипломат, но от друга, от двореца се опитват да я накарат да изостави тези си цели и да започне обучението си за императрица и да се заеме дейно със създаването на наследници. Цялото това напрежение се отразява на Масако тежко и тя развива леко психично разстройство, което се лекува с медикаменти и до днес.  В крайна сметка през 2001 г. на двойката се ражда дете - дъщеря. Тя обаче, поне според сегашното законодателство, тя няма да може да наследи баща си на трона, тъй като той се прехвърля само на мъжки наследник. Така след Нарухито в линията за наследяване на трона се нареждат неговият брат принц Акишино и синът на Акишино - Принц Хисахито. Дали това ще се промени след 1 май, когато ще стане и смяната на императора, е спорно. Една от причините за това е силно ограничената власт, с която един император разполага днес. Според японската конституция, \"императорът е символ на японската нация\" и ясно постановява, че \"всички действия на императора относно държавните дела трябва да идват по препоръката на премиера\" като за тях отговорност носи именно премиерът. Иначе казано - императорът не взема решения, а само изпълнява съответните държавни дела, предвидени по конституцията. Той няма реална власт в държавата и дори предоставянето, получаването и предоставянето на имперски имоти подлежат на резолюция на парламента. По-интересното в случая е, че в ролята си на символ на японското национално единство, императорът не може дори публично да обяви, че е фен на дадена знаменитост или спортист, нито пък може да отиде на почивка, където пожелае извън страната. Както често се казва шеговито, японският император е гражданинът на страната, чийто основни права най-често биват нарушавани. Въпреки това новият император ще се радва на солидна подкрепа поне в началото на своето управление. Причина за това са множеството истории за добротата и позитивното отношение, което принц Нарухито има към обикновените хора.  Показателно за личността на принца е поведението му спрямо обикновените хора. Като член на имперското семейство той често пристига на местата на големи инциденти и природни бедствия, за да помогне с успокояването на жертвите, често отделяйки повече време, за да остане и да поговори с всички жертви по отделно. Интересна история, която също показва човечната страна на принца, е от сватбата на принцеса Аяко за обикновен човек без потекло. По време на тържеството след сватбата един от гостите от страната на младоженеца се напил видимо. От охраната решили да го изведат, но именно принц Нарухито ги спрял. Дори подал на пийналия мъж бутилка с вино и му казал да се забавлява възможно най-много за здравето на неговата братовчедка. Тази близост до народа и силна популярност обаче скоро ще бъдат изправени пред изпитание от един от най-сериозните проблеми на Япония днес - застаряващото население.  Ще може ли той да намери начин да стимулира младите японци да търсят поколение? И ще успее ли да създаде своето общество на търсещите красотата? Предстоят години, в които да се разбере това.    ", "date": "2019.04.30", "title": "\"Перфектният японец\", който ще седне на императорския трон"}
{"url": "http://www.classa.bg/%D1%81%D0%B2%D1%8F%D1%82/item/395038-%D0%B2%D1%8A%D0%BF%D1%80%D0%B5%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D0%BA%D1%83%D0%BF%D1%83%D0%B2%D0%B0%D1%82-%D0%B4%D0%BD%D0%B5%D1%81-%D1%81%D0%B0%D1%89-%D0%BE%D1%82-%D1%80%D1%83%D1%81%D0%B8%D1%8F", "text": "Въпреки многобройните санкции, през 2018 г. експортът на Русия за САЩ не се е свил, а се е увеличил с 18% Според Федералната митническа служба на Русия, миналата година страната е изнесла в САЩ продукция за 12,5 милиарда долара и почти е стигнато нивото на импорта. Всъщност Русия повече продава, отколкото купува. Американската статистика твърди, че импортът на Щатите от Русия за 2018 г. е 21,5 милиарда долара, тъй като руската митническа служба не отчита стоки, които влизат в САЩ през други страни. На първо място в износа са нефтът и нефтените продукти. Руският експортен център посочи 200 вида стоки с ежегодни доставки от 1 милион долара и 70 вида стоки с доставки над 10 милиона долара. Метали за авиацията Частица от Русия има във всеки самолет, произведен от компанията Boеing – това са металите алуминий и титан. Русия осигурява 35% от потребностите на американския авиоконцерн. Стомана и чугун По внос на стомана и чугун Руската федерация е на трето място на американския пазар. Руски металурзи владеят заводи в САЩ, където изготвят стоманени листи и тръби от руски заготовки. Когато Тръмп въведе повишаване на митата за вноса на черни метали в САЩ, мениджмънтът на тези заводи помоли за Русия да се направи изключение. Администрацията на САЩ се обяви против тази молба. Въпреки всичко продажбата на руски чугун в САЩ миналата година се увеличи. Гориво за АЕЦ Американците не могат да не внасят уранов концентрат. Русия е един от главните им доставчици от много години. Руската статистика по износа на атомно гориво е секретна. Но по данни на американското министерство на икономиката, през 2017 г. сред всички страни, които доставят гориво за АЕЦ, Русия е на трето място с дял от 16%. Химически препарати Русия влиза в тройката страни, от които САЩ купува торове. Руските продукти не съдържат примеси. Щатите купуват основно азотни торове. В руския химически експорт през 2018 г. влизат още синтетичен каучук, автомобилни шини, пластмаси и синтетични смоли. Двигатели и машини Руски силови установки извеждат в Космоса американските ракети. През 1997 г. е сключен първият договор за доставката на двигателите РД-180; Щатите са купили около 100 такива агрегата. В Пентагона звучат призиви да се прекрати това сътрудничество, но САЩ не могат да се откажат от него. Там не могат да създадат такъв надежден и подходящ по цена двигател. Доставките са заявени до 2021 г.  Американците търсят и други машини, произведени в РФ. Миналата година те са купили газови водонагреватели, медицински стерилизатори и сушилни за селскостопанска продукция за над 35 милиона долара. Скъпоценности Основните скъпоценни стоки от Русия са елмази и платина. Търсят ги не само американските бижутери, но и компании в автомобилната, електронната и медицинската промишленост. Компанията Apple използва в мобилните си устройства изкуствен сапфир от Ставропол. Електротехника Руски произход имат много лазерни производства в САЩ. Главният производител – международната група IPG Photonics, е създадена през 90-те години от физика Валентин Гапонцев. Нейни производства има в различни страни, включително и в Щатите. Продукти на руската електротехника отскоро са на американския пазар. Как се увеличаваха доставките на руски стоки в САЩ – януари-ноември 2018 г., по данни на Руската митническа служба Нефт и нефтени продукти – 4,48 милиарда долара, + 43%  Черни метали – 1,66 милиарда долара, +19%  Платина – 1,05% милиарда долара, +41%  Торове – 794 милиона долара, +55%  Двигатели и силови установки – 222 милиона долара, +19%  Титан и титанови изделия – 187 милиона долара, +15%  Строителна дървесина – 184 милиона долара, +38%    ", "date": "2019.04.30", "title": "Въпреки санкциите: Какво купуват днес САЩ от Русия"}
{"url": "http://www.classa.bg/%D1%81%D0%B2%D1%8F%D1%82/item/395039-%D0%BD%D1%8F%D0%BA%D0%BE%D0%BB%D0%BA%D0%BE-%D0%B2%D0%B0%D0%B6%D0%BD%D0%B8-%D0%B8%D0%B7%D0%B2%D0%BE%D0%B4%D0%B0-%D1%81%D0%BB%D0%B5%D0%B4-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D0%B8%D1%81%D0%BF%D0%B0%D0%BD%D0%B8%D1%8F", "text": "Традиционната левица не е осъдена на изчезване и заменяне с някакви блудкави либерално-зелени структури. ИСРП е създадена през 1879, а сега печели изборите. Защо? Защото заложи преди всичко на социалната политика, на защита правата на работещите хора, а не на разни, изсмукани от пръстите, проблеми. Не се правеше на много “съвременна” и “модерна”, а отстояваше класически леви каузи. Една от причините за провала на алтернативната левица, олицетворявана от “Подемос”, е именно тази криворазбрана “модерност”. В желанието си да бъде много “cool” Пабло Иглесиас си взе отпуск по бащинство и така напълно изчезна от обществената сцена в най-решаващите месеци. В партията го замени….жена му. Щото, нали, да имало равноправие…..Заради въпросното “равноправие” днес “Подемос” имат по-лош резултат и от дяснолибералната “Сюдаданос”.Вътрешните разцепления в “Подемос” също изиграха роля за лошия й резултат. В десния лагер пък видяхме тоталния провал на Народната партия. Избирателите я наказаха, заради корупционните скандали. VOX пък съвсем не взеха толкова гласове, колкото очакваха. Желанието им да се правят на “неофранкисти” по-скоро уплаши избирателите, вместо да ги спечели за каузата на новата дясна партия. Очертава се кабинет на социалиста Педро Санчес. Да се надяваме, че в международните отношения ще бъде също така безкомпромисен. Защото в момента е по-скоро сляп изпълнител на нарежданията, които идват от Вашингтон. Само му свирнаха от американското посолство в Мадрид и той веднага подкрепи президентските претенции на венецуелския самозванец Гуайдо.  ", "date": "2019.04.30", "title": "Няколко важни извода след парламентарните избори в Испания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395040-%D0%BA%D0%B0%D0%BA%D0%B2%D0%BE-%D0%BB%D0%B8-%D1%89%D0%B5-%D1%81%D1%82%D0%B0%D0%BD%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-26-%D0%BC%D0%B0%D0%B9,-%D0%B0%D0%BA%D0%BE%E2%80%A6", "text": "Отговорът на въпроса, който задаваме в заглавието, зависи изцяло от решенията на прокуратурата по \"Апартаментгейт\". Защото те несъмнено ще повлияят на нагласите.  Същото беше навремето и с паметната Костинбродска афера.       Прокуратурата в България изглежда е 28-ият участник в европейските избори. При това далеч по-важен от регистриралите се за вота 13 партии, 8 коалиции и шестима независими. Защото нейните решения (или отлагането им) след проверките на публични фигури заради имотни афери несъмнено ще повлияят на настроенията сред избирателите. Както го стори и паметната Костинбродска афера през 2013 година.     Как ли ще гласуват българите на 26 май, ако броени дни преди това прокуратурата съобщи, че е констатирала данни за престъпление, извършено от заместник-председателя на ГЕРБ Цветан Цветанов? Какво ли решение ще вземат избирателите, ако на 23 май Върховната касационна прокуратура каже същото за водача на листата на БСП Елена Йончева? И какъв ли ще е резултатът от вота, ако снемат от тях всякакви съмнения и ги обявят за чисти? Апартаменти, тераси, къщи за гости … Отсега е ясно, че всяко избирателно действие на държавните обвинители ще разгневи електората. А всеки опит да се услужи на управляващите в крайна сметка може и да им навреди, тъй като навярно ще предизвика силна обществена реакция. Да си припомним: в края на миналата седмица еврокомисарят по правосъдието Вера Йоурова заяви, че независимостта на съдебната система е под заплаха в България, Унгария, Полша и Румъния. И припомни, че в България „усещането за независимост е третото най-ниско в ЕС“. В момента текат много прокурорски проверки и дори при някои от тях резултатите да не станат известни преди евровота, до изборите наесен при всички случаи ще ги знаем. В годината, когато българите гласуват и за евродепутати, и за местна власт, прокуратурата изглежда по-натоварена от всякога. Причината: избухналият в края на март скандал „Апартаментгейт”, който започна с разкрития за луксозни жилища, купени на цени под пазарните, и продължи с още разкрития за частни имения, построени със средства от европейска програма и маскирани като „къщи за гости“. В резултат прокуратурата разпореди проверки по няколко от случаите с апартаментите, а наскоро нареди на Главна дирекция „Национална полиция\" в двумесечен срок да провери дали 746 къщи за гости, изградени с пари от европейската Програма за развитие на селските райони, се ползват именно като такива. Формулата:  протакане Стартът на „Апартаментгейт“ бе даден с разкритията за жилище на Цветанов в сграда, построена от компанията „Артекс“. В резултат той напусна парламента и освободи председателския пост на парламентарната група на ГЕРБ. Според изявлението на Румяна Арнаудова, говорителка на главния прокурор Сотир Цацаров, на 20 март прокуратурата е започнала двумесечна проверка на сделката за апартамента на Цветанов. През това време, по думите на Арнаудова, ще се изисква „информация от Агенцията по вписванията, снемат се обяснения от продавачи, купувачи, прави се експертна справка за пазарната стойност на определен имот и се взема решение дали има извършено престъпление“. Едва ли ще е толкова трудно да се сверят приходите, декларирани от Цветанов (депутат) и съпругата му (държавен служител), и да се сравнят с разходите на семейството, свързани с издръжката, образованието на трите деца, жилища и т.н. Но няма как да се надяваме на резултати преди евровота. Не само защото Цветанов оглавява предизборния щаб. Проверката може да бъде удължена с месец и така да продължи общо три, а и прокуратурата се произнася в едномесечен срок от получаването на материалите. На същия този 20 март Арнаудова заяви, че ако е сезирана и КПКОНПИ, „вероятно и прокуратурата ще ѝ възложи извършване на проверката, след което решаващото действие ще бъде на прокуратурата“. Два дни по-късно, на 22 март, КПКОНПИ се сезира за апартамента на Цветанов. Но Антикорупционната комисия вече е отиграла номера с проверките. По закон нейните проверки също продължават два месеца. И също могат да бъдат удължени с още един. Така постъпи КПКОНПИ при проверката за конфликт на интереси на министъра на финансите Владислав Горанов, чийто мил кръстник подслонил семейството му в луксозен апартамент в затворен комплекс заради страха на децата му от пернишкото земетресение. Горанов продължава да обитава жилището, защото конфликт на интереси не бе установен. А  ако последват още турбуленции ? Колкото и да се забавят сега прокурорите, констатациите им по случая „Цветанов\" ще станат известни ако не преди европейските, то най-късно до местните избори. Следизборно се очаква да научим и какво са установили проверките на други четирима. А може би някои ще бъдат огласени по-рано? На 4 април, по разпореждане на главния прокурор Сотир Цацаров, Върховната касационна прокуратура започна три проверки. Първата е за произхода на средствата, платени от шефа на КПКОНПИ Пламен Георгиев за тризонета му - онзи със сауната и барбекюто на огромната тераса. Втората също е за пари, като целта е да се установи как 21-годишният син на директора на Националната следствена служба Борислав Сарафов е осигурил 540 000 лева за луксозен имот в затворен комплекс в „Бояна“. Третата проверка е за жилище, закупено от фирмата на съпругата на председателя на ВКС Лозан Панов преди брака им. Също от „Артекс“ и също на цени под пазарните. На 23 април пък Върховната касационна прокуратура определи едномесечен срок за завършване на проверката на Елена Йончева и семейството на мъжа ѝ заради имоти край морето - как са придобити и чии са в действителност. Всички тези резултати се чакат от институция, призвана да защитава обществения интерес, а не да замазва управленски далавери. А и междувременно предстоят номинации и избор на нов главен прокурор. Какво ли ще стане, ако турбуленциите във властта се засилят от още разкрития, които да затвърдят социологическите прогнози, че ГЕРБ може и да загубят евроизборите? Прокуратурата пак ли ще си търси нови господари?", "date": "2019.04.30", "title": "Какво ли ще стане в България на 26 май, ако…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395032-%D0%B4%D0%B0-%D0%BD%D0%B5-%D1%82%D0%B8-%D0%B5-%D0%BD%D0%B0%D1%81%D1%80%D0%B5%D1%89%D0%B0", "text": "Страховит удар и пукната глава донесоха победата на Вета Артеага в ММА двубоя с Илима Лей Макфарлейн на Белатор 220. \r\n   В третия рунд Артеага приклещи съперничката си на пода и успя да я удари силно по главата, което моментално предизвика обилно кръвотечение. \r\n\t \r\n Медицинските лица опитаха да затворят раната, но установиха, че не става дума само за аркада, а за счупен череп. \r\n Вижте зловещия момент на 18:25 минута от видеото по-долу: \r\n   \r\n   \r\n   \r\n   \r\n        ", "date": "2019.04.30", "title": "Да не ти е насреща!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395033-%D0%BC%D0%B5%D0%B3%D0%B7-%D0%B3%D0%BE-%D0%B7%D0%B0%D0%B3%D0%B0%D0%B7%D0%B8-%D0%BC%D0%BD%D0%BE%D0%B3%D0%BE-%D0%B7%D0%B4%D1%80%D0%B0%D0%B2%D0%BE", "text": "Миглена Каканашев – Мегз за пореден път е в полезрението на прокуратурата. Този път дизайнерката от Раковски е проверявана за нападение над жена в Пловдив. Потърпевшата, чиято самоличност няма да бъде разкрита, е била атакувана от Мегз преди няколко месеца, а причината е ревност, пише trafficnews.bg, позовавайки се на свои източници. Дизайнерката се нахвърлила върху дамата в града под тепетата, като е блъскала и скубала. След скандала жената подава жалба в Криминална полиция. Започната е била предварителна проверка, която преди дни е приключила, а материалите са предадени в Районна прокуратура. Държавното обвинение до един месец ще излезе със заключение по казуса. Жители на Раковски, както и бивши служители във фирмата на Румен Рончев, твърдят, че пловдивчанката не е единствената жертва на Каканашева. Още една жена е била атакувана вербално и физически от дизайнерката. По една или друга причина обаче, потърпевшата не е сигнализирала до компетентните органи за случилото се. Последната отказа да коментира нападението от страх за мъст. Случаят обаче е добре известен на обкръжението на Румен Рончев. Оказа се, че преди дни е започната повторна проверка спрямо модната принцеса. Този път тя е нарушила три закона за движение по пътищата и е причинила ПТП с пострадала жена. В момента на удара, Каканашева е била без книжка.      Преди време тя е била лишена от правоуправление заради административни нарушения. Тя не спряла на знак „Стоп\" и отнела предимството на лек автомобил „Хонда\" в град Раковски. По данни на МВР, 71-годишна жена е била пострадала и настанена в болница за лечение. Коментарът на Мегз не закъсня. Самата тя в личният си профил заяви, че ранени е нямало, както и че не е била лишавана от книжка. Мегз за ПТП-то: И най-малкото, което направя, се третира като престъпление!Това, че аз съм известна, не означава, че трябва цялата помия на света да се изсипе върху мен, обяснява дизайнерката. Актовете на Миглена Каканашева възлизали на над 1000 лева, които обаче бързо били платени от нея преди дни. В неделя Мегз застана пред камерата на предаването „Папараци\", за да разкаже за ареста на транспортния бос и за връзката им. \"Не е вярно, че съм го излъгала и съм му взела бизнеса. Това са лъжите на бившата му жена. От години той не е с нея, не споделят един дом и едно легло. Нормално е тя да не иска да даде развод. Бившата му го заплашва, че ще се самоубие, ако й поиска развод\", каза тогава Каканашева. Бизнесдамата Зорница Рончева не е предприела законови действия спрямо „лъжите\", по думите й, спрямо Мегз. На този етап тя ще се въздържи от коментари по казуса и „когато му дойде времето\" ще вземе отношение по твърдяното. Преди дни стана ясно, че разследването срещу нея и Румен Рончев е на финалната права. Съвсем скоро се очаква да приключи досъдебното производство и транспортният бос да се сдобие с обвинителен акт. Той е обвинен в измама в съучастие с дизайнерката Миглена Каканашева - Мегз, тъй като са обявили за откраднат джипа й \"Мерцедес\", а след това са го продали. Заради тези щети, той е привлечен като обвиняем заедно с Мегз и братовчед й. Скъпото возило бе обявено за откраднато през лятото, но по данни на разследващите \"кубчето\" е станало \"жертва\" на схема за източване на пари. Припомняме, че мерцедесът е собственост на лизинговата компания \"София ауто\".", "date": "2019.04.30", "title": "Мегз го загази много здраво!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395034-%D0%B6%D0%B5%D1%81%D1%82%D0%BE%D0%BA%D0%B8-%D1%83%D0%B4%D0%B0%D1%80%D0%B8-%D0%BF%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B7%D0%B2%D0%B5%D0%B7%D0%B4%D0%B0", "text": "Световният №3 в мъжкия тенис Александър Зверев понася жестоки удари в последно време и то не само на корта. 22-годишният германец отпадна рано от турнирите в Маракеш, Монте Карло и Барселона, но това не са най-големите му проблеми. В последно време тенисистът е лишен от най-големите си опори извън корта. Баща му Александър има заболяване, заради което дори беше приет в болница за няколко дни.     „Важното е, че вече започна да се оправя и отново ще бъдем заедно“, призна Саша Зверев. Друг проблем е отсъствието на треньора му Иван Лендъл. Легендарният чех има алергия към полените и заради това не присъства на последните мачове на немеца. Очаква се 59-годишният Лендъл все пак да бъде до тенисиста на предстоящия „Ролан Гарос“ (26 май–9 юни). Вчера пък Александър Зверев призна, че се е разделил гаджето си – 21-годишната тенисистка Олга Шарипова. Към добавка на всички проблеми извън корта идва и съдебното дело доскорошния си мениджър Патрисио Апей. „Цялата история около раздялата с Патрисио ми отнема много време и енергия. В момента сам съм си мениджър. Всичко обаче постепенно си идва на мястото. Радвам се, че ще мога да се концентрирам изцяло около изявите на корта“, обяви победителят във финалния турнир на АТР в Лондон през 2018 г.", "date": "2019.04.30", "title": "Жестоки удари по световна звезда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395035-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Трябва да използвате неоспорими аргументи, при това във всички сфери на живота. Може да напреднете в кариерата, ако сте по-оптимистични. Всичко ново, е добре забравено старо. Здравословния начин на живот, трябва да е приоритет. Може да спортувате, да плувате или да отидете сред природата, за да се отървете от тъжните мисли. ТЕЛЕЦ ( 21 април - 21 май )  Ще имате много въпроси към любимия. Но ако нямате пълно доверие, защо продължавате връзката? Семейните двойки, ще украсят своя съюз с романтика и нежност. Има възможност да организирате пътуване, преместване или ремонт на жилището. Що се отнася до парите, не се притеснявайте, защото вечерта, може да получите необходимата сума на сметката си. БЛИЗНАЦИ ( 22 май - 21 Юни ) Очаква ви приятен и лъчезарен ден, който дори малките спорове и недоразумения, няма да могат да развалят. Има вероятност, да се влюбите от пръв поглед. Но ако все още не сте готови за сериозни стъпки в личния си живот, не давайте обещания на никого. Може да закалите тялото си, с водни процедури или с народни методи за лечение.   РАК ( 22 юни - 23 юли ) Не бива да повдигате прекалено високо летвата, на своите претенции. Вашето самочувствие е голямо, което пречи на топлото отношение с приятели и колеги. Работата с техника, ще бъде отлична, но интелектуалната сфера на дейност, днес не е вашата област. За попълване на портфейла ви, ще спомогне влиятелен покровител. ЛЪВ ( 24 юли - 23 август ) Препоръчително е, да се откажете, ако някой ви предложи сътрудничество на търговска основа. Малко вероятно е, да сте състояние да усвоите такова голямо количество информация и да намерите точната сума пари. Не рискувайте да взимате заеми от банка и пари от роднини. Колкото по-логично се държите в любовта, толкова по-ярко, тя ще засвети в живота ви. ДЕВА ( 24-ти август - 23 септември ) Не трябва да се съблазнявате по авантюри, дори ако най-близките ви приятели започнат да ви скланят към това. Погрижете се, да укрепите имунитета си, планирайте диета и спорт. Възможни са проблеми в материалната сфера, които е по-добре да решите заедно с близките си. Вечерта е добра за срещи. ВЕЗНИ( 24 септември - 23 октомври) Денят ви обещава, мощен поток от енергия и сила, които ще помогнат да въплътите мечтите си в живота. Основното е, да насочите целия си мощен потенциал в правилната посока. Благоприятни ще са обстоятелствата към тия, които търсят нови източници на доходи. Дори да е нещо необичайно, ще имате шанс да успеете. Не пречи да се откажете от пушенето и алкохола. СКОРПИОН ( 24 октомври - 22 Ноември ) Този ден, трябва да проведете мирно и спокойно. В противен случай, конфликтите ще ви изкарат от равновесие. На пътя трябва да бъдете много внимателни, за да се застраховате от инциденти. Избягвайте масови мероприятия и нови срещи. Ако ви хрумне интересна творческа идея, трябва да си я запише. В края на краищата, да помните всичко е невъзможно.   СТРЕЛЕЦ ( 23 Ноември - 21 Декември ) Възможни са множество малки проблеми, така че трябва да се обърнете към интуицията си, за да ги разрешите един по един. Финансовите ситуации заплашват да бъдат сложни, но вас е трудно да ви изкарат от пътя. Ако се откажете от съмнителни проекти и инвестирането на пари, ще се избавите от загубите. Полезно е да минете, на лека диета. КОЗИРОГ (22 Декември - 20 януари ) Удачно, ще превъплътите в работата, смелите си планове. Основното нещо в този момент е, да се възползвате от желязната си логика и да аргументирате всичко, което за другите е непонятно. В любовта, трябва внимателно да планирате своите стъпки. Това ще ви помогне, да предпазите себе си и любимия от глупави разпити, негодувание и разочарования.  ВОДОЛЕЙ ( 21 януари -  19  февруари ) Очаква ви невероятен късмет в любовта и работата. Ще сте на върха на славата и успеха, затова не падайте от там. Енергията, ще бъде основният ви коз, затова и намерете достойна посока. Да избегнете проблемите във финансовата сфера, ще може само в един случай, ако престанете да преследвате големите пари. Колкото имате, то си е ваше.   РИБИ ( 20 февруари - 20 март ) Възможни са множество малки проблеми, но те могат да бъдат решени с един замах. Как? Просто повдигнете ръката си и рязко я спуснете надолу с думите – да става, каквото ще става. Не се отдръпвайте от хора, които искрено ви помагат. Ако вярвате, че сами сте в състояние да се справите с бремето на неприятностите, то това е напразно. Без морална подкрепа от другите, няма да минете.", "date": "2019.04.30", "title": "Дневен хороскоп 30 април"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395031-%D0%B5%D0%BC%D0%B8%D0%BB%D0%B8%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5", "text": "Популярната актриса и модел Емили Ратайковски реши да зарадва феновете като съблече дрехите си пред огледалото и остана по черно бельо.      Красавицата публикува фотографията на страницата си в Instagram и се похвали със своя тен. \"Най-после имам тен\", пише Ратйаковски. Феновете подкрепиха звездата с лайкове и оставиха много положителни коментари под снимката.  ", "date": "2019.04.30", "title": "Емилисе съблече"}
