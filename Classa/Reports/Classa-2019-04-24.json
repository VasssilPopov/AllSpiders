{"url": "http://www.classa.bg/%D0%BC%D0%B5%D0%B4%D0%B8%D0%B8/item/394862-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%BE%D0%B3%D0%BB%D0%B0%D0%B2%D0%B8-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B1%D0%BD%D1%82-%D1%81-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D1%81%D0%B5%D0%BC,-%D0%B7%D0%B0%D0%BF%D1%80%D1%8F%D0%BD%D0%BE%D0%B2-%D0%B8-%D0%BF%D0%B0%D1%81%D0%B8-%D0%BF%D0%BE%D0%B4%D0%B0%D0%B4%D0%BE%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B8", "text": "  Съветът за електронни медии прие оставката на Константин Каменаров като генерален директор на БНТ с пет гласа „за\". СЕМ избра програмния директор на БНТ Емил Кошлуков за временно изпълняващ длъжността генерален директор на обществената телевизия с три гласа „за\", един „против\" и един „въздържал се\". На заседанието е била приета и оставката на Валери Запрянов като член на Управителния съвет на БНТ.   Междувременно стана ясно, че Гергана Паси се оттегля от състава на Обществения съвет на Българската национална телевизия.   Предвижда се процедурата по избор на нов генерален директор на БНТ да се проведе до три месеца.   Оставката на Каменаров идва след като състав на Софийски градски съд потвърди на втора инстанция постановената условна присъда за шофиране след употреба на алкохол на тв шефа. Законът за радио и телевизия постановява, че на ръководна позиция в обществените медии не можа да бъде назначавано лице, което е осъждано и е с влязла в сила присъда. Законодателят не е уточнил има ли разлика между условни и ефективни наказания. Решението на съдиите е окончателно и не подлежи на обжалване.   На заседанието на СЕМ бе преизбрана досегашната председателка на регулатора - София Владимирова. Тя получи 5 гласа \"за\", а поредният й мандат стартира от 9-ти май.", "date": "2019.04.24", "title": "Кошлуков оглави временно БНТ с решение на СЕМ, Запрянов и Паси подадоха оставки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394853-%D1%88%D0%B5%D1%84%D1%8A%D1%82-%D0%BD%D0%B0-%D0%B2%D0%BA%D1%81,-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B8-%D0%BF%D0%BE%D1%80%D0%BE%D1%87%D0%BD%D0%BE%D1%82%D0%BE-%D1%81%D1%82%D0%B0%D1%82%D1%83%D0%BA%D0%B2%D0%BE", "text": "Шефът на ВКС Лозан Панов нарича нещата с истинските им имена. Затова онези, които искат да превърнат обществото в стадо, го заливат с медийна помия и се опитват да го демонтират.       Годишнината на Търновската конституция беше отбелязана с куп празнично излъскани официални речи. Като техен противовес председателят на Върховния касационен съд (ВКС) припомни един от ненаучените уроци на историята: Правата и свободата не се ценят достатъчно и се губят, когато са подарени и неизстрадани. Време е да заслужим свободата си, а не да чакаме отново наготово, каза той и описа състоянието на днешната българска демокрация така: Върховенството на закона и разделението на властите са силно компрометирани, ключови държавни институции са завладени от частни и олигархични интереси. Изродени са основни принципи, върху които се изгражда демокрацията. Независимостта на съдебната власт и свободата на медиите са под голям въпрос, а мракобесните времена в българското правораздаване тепърва предстоят. Корупцията остава необезпокоявана и всепроникваща. Всички независими от властта са под постоянна атака, по вестницити висят списъци на „врагове\" и „предатели\", ксенофобията и омразата са едва ли не управленска политика. Като в експеримента с жабата - водата, в която е потопена правовата ни държава, почти достига точката на кипене. Демокрацията загива, правовата държава деградира и е на път да се превърне в празна опаковка. Той казва истината. Те го заливат с медийна помия. Не за първи път съдията поставя тази диагноза. Той, разбира се, не е единственият. Но изречена от него, тя е особено дразнеща за някои – защото идва, така да се каже, отвътре. И защото е истина. Затова и той отдавна е обект на всевъзможни атаки, заплахи и тормоз – от маскираните мъже с прясно отрязани агнешки глави, през всекидневната медийна помия, до безбройните проверки. Със съчинени обвинения напоследък се опитват  . С две думи, търсят му цаката - за да се отърват от него, а и за назидание на останалите. В случаи като този с последната му реч обаче стандартната реакция надхвърля рамките на простото отмъщение. Става дума за упреците, че нарушава професионалните и етичните стандарти. Че на тази позиция няма право да говори по този „политически“ начин. Че руши независимостта и авторитета на съдебната система. Че има вземане-даване с партии и олигарси. И в крайна сметка - че има политически амбиции. За „умните“ и „лудите“ в българския преход Първата (отдавна преследвана) цел на тези упреци към съдията е да се изнамери формален повод за неговото отстраняване. По-важната цел обаче е да се внуши, че той е зависим, което го прави пристрастен и необективен. Следователно - това, което казва, не е вярно. Внушението разчита на елементарна подмяна, но може и да върши работа в някои среди. За масовия човек, който не следи в детайли политико-съдебните сюжети и въобще не е наясно кой кой е и за какво се бори, това е разбираемо. Известно отегчение обаче се усеща и сред по-начетените и по-добре информираните хора. Уморени, отвратени или отчаяни (а може би уплашени), те са се затворили и изолирали от всичко. За тях съдията е нещо като местния луд, който с безнадеждната си битка само им нарушава спокойствието. Не познавам този човек, дори никога не съм го виждал на живо. Нямам представа какво е обкръжението му. За личните му мотиви не знам нищо повече от онова, което казва самият той. Например: „Оттук нататък има само два пътя - на борбата за право и на предателството към него.“ Не знам и дали има или няма някакви формални пречки да върши това, което върши. Но и не ме интересува. Защото, първо, знам, че това, което казва, е самата истина. И второ, защото случващото се с него е поредното проявление на един отвратителен парадокс, който се наблюдава през целия т.нар. български преход и донякъде обяснява защо през тези десетилетия истината, моралът и разумът се оказаха безсилни пред лъжата, грубата сила и глупостта. Най-общо този парадокс може да бъде формулиран с поговорката „Докато умните се наумуват, лудите се налудуват“. Кои са „умните“ и кои – „лудите“, решете сами.     Докато едни неотклонно спазваха добрия тон, придържаха се към доброто възпитание, много внимаваха да не обидят някого и да не накърнят нечие достойнство, докато спазваха писаните и неписаните морални и професионални стандарти на поведение, други не си губеха времето и: - безогледно мачкаха всякакво приличие и прекрачваха всякакви принципи и правила; - източиха, окрадоха и разграбиха всичко, до което успяха да се докопат, останалото разсипаха; - добрали се и до властта, не свършиха „за 5 стотинки работа“, за да реформират държавата; - но приписаха провалите на истинските реформатори, а несгодите - на пазарната икономика и на демокрацията; - превзеха институциите, включително ключови позиции в съдебната власт, и ги подчиниха на собствените си интереси; - натвориха закони в своя угода, а гаврата с правото представяха като връх на справедливостта; - завладяха или изпълниха с ментета медийната среда, за да подменят свободата на словото с лъжи, клевети и измислици; - счупиха ценностния компас за добро/зло, разумно/неразумно, за да превърнат обществото в стадо; През това време възпитаните, принципните, моралните, просветените заминаха надалеч или се изпокриха - политиката не била за хора като тях. Така политиката се напълни с полу- и неграмотни, интелектуално непълноценни, морално осакатени всевъзможни дребни и едри безскрупулни търчи-лъжи, мошеници, мутри, милиционери и тем подобни. Крайно време е това статукво да бъде разбито. Ако не искаме то да присвои и бъдещето на децата и внуците ни. Затова колкото се може повече хора трябва да последват примера на председателя на ВКС, да загърбят умората и безразличието и на висок глас да назовават нещата със собствените им имена. Няма кой друг да ни спаси. „Време е да заслужим свободата си, а не да чакаме отново наготово“.    ", "date": "2019.04.24", "title": "Шефът на ВКС, истината и порочното статукво"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394854-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D1%81%D0%B0%D0%B2%D0%B0-%D1%81%D1%82%D1%80%D0%B0%D1%82%D0%B8%D0%BB%D0%B0%D1%82-%D0%B8-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D1%80%D0%B8%D0%BC%D1%81%D0%BA%D0%B8-%D0%B2%D0%BE%D0%B9%D0%BD%D0%B8-%D1%81-%D0%BD%D0%B5%D0%B3%D0%BE", "text": "  Свещеномъченик Сава бил по произход гот. Той живял през времето на римския император Аврелиан (270 - 275). Както показва името му (стратилат - воевода), бил военачалник във войската. Като приел християнската вяра и станал ревностен Христов служител, той посещавал християните, които били затворени в тъмница, подпомагал ги с щедри дарения и ги съветвал да бъдат твърди и с търпение да понасят страданията за името Христово.     Аврелиан узнал, че Сава е християнин и го повикал при себе си на съд. Сава смело изповядал пред него вярата си, свалил знаците на военния сан, хвърлил ги пред императора и заявил, че е готов да понесе всякакви страдания за Христа. Подложили го на страшни изтезания: жестоко го били, горили с огън раните му, хвърляли го в котел с кипящ катран. Но Господ го запазил и той излязъл от катрана невредим. Като видели това чудо, седемдесет войници повярвали в Христа и високо изповядали вярата си. По заповед на императора всички били осъдени на смърт, която те посрещнали с радост. Свети Сава бил хвърлен в тъмница. Една нощ през време на усърдна молитва му се явил Сам Господ. Изпълнен с нова сила, св. Сава изтърпял още много жестоки наказания и най-после бил удавен в една река.", "date": "2019.04.24", "title": "Св. свещеномъченик Сава Стратилат и седемдесетте римски войни с него"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394855-24-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1479 г. пр.н.е. - Тутмос III става фараон на Египет.   1184 г. пр.н.е. - Гърците влизат в Троя с помощта на Троянски кон (по предания).   1771 г. - 85-метрово цунами връхлита японския остров Ишигаки.   1792 г. - Французинът Клод-Жозеф дьо Лил съчинява музиката и текста на Марсилезата - химн на Франция от 1795 г.   1877 г. - Светият синод избира за български екзарх Йосиф I.   1877 г. - Начало на Руско-турска война (1877-1878): Руският император Александър II с манифест обявява война на Османската империя.   1884 г. - Канцлерът на Германия Ото фон Бисмарк обявява немско владичество върху територията на днешна Намибия, което е начало на германската колониална империя.   1895 г. - Джошуа Слоам започва първото самостоятелно околосветско плаване с яхта.   1915 г. - С ареста и депортирането на стотици видни арменци в Константинопол (днес Истанбул) започва Арменския геноцид в Османската империя.   1916 г. - Започва Великденското въстание в Дъблин, което цели отделяне от Великобритания и създаване на ирландска република.   1938 г. - Иван Джаков излъчва първото радиолюбителско повикване от територията на България, от София, в телеграфен режим по морзовата азбука, на честота 7 МХц - „CQ de LZ1ID\".[1]   1941 г. - Принц Нородом Сианук става крал на Камбоджа.   1953 г. - Уинстън Чърчил е ръкоположен за рицар от кралица Елизабет II.   1967 г. - Съветският космонавт Владимир Комаров загива при приземяване на Союз 1, след като парашутът на капсулата отказва да се отвори (Комаров е първият човек, загинал по време на мисия в космоса).   1968 г. - Мавриций става член на ООН.   1970 г. - Китайската народна република извежда в орбита първия си изкуствен спътник Дун Фан Хун I.   1970 г. - Гамбия е обявена за република.   1981 г. - Демонстриран е първият персонален компютър - IBM PC.   1984 г. - Apple Computer представят своя преносим компютър Apple IIc.   1990 г. - Космическият телескоп Хъбъл е изстрелян с помощта на космическата совалка Дискавъри.   1995 г. - Международният наказателен трибунал за бивша Югославия посочва босненския сръбски лидер Радован Караджич и двама от неговите високопоставени помощници като заподозрени във военни престъпления.   2004 г. - След 18-годишно действие САЩ отменят икономическото си ембарго над Либия, като резултат от демонстрираното желание на Либия за съдействие при премахваненето на оръжията за масово унищожение.   2005 г. - Кардинал Йозеф Рацингер е избран за 265-я папа под името Бенедикт XVI.    ", "date": "2019.04.24", "title": "24 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394856-%D0%BF%D1%8A%D0%BB%D0%B5%D0%BD-%D0%BF%D0%BE%D1%82%D1%80%D0%B5%D1%81-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%B8-%D0%B0%D0%BD%D0%BA%D0%B5%D1%82%D0%B8-%D0%BA%D0%B0%D1%80%D0%B0%D1%82-%D0%B4%D0%B0-%D0%BF%D0%BE%D0%BF%D1%8A%D0%BB%D0%B2%D0%B0%D1%82-%D0%B4%D0%B5%D1%86%D0%B0%D1%82%D0%B0-%D0%BD%D0%B8", "text": "                  «Лелеее хорааа... това е незаконно дори и в Норвегия го няма... какъв натиск да ни отнемат децата та то е очевадно от въпросите ...още стъкмистики ли ще правят???» – Къде се раздават такива анкети? Това вече минава всякакви граници! – София – Любопитно ми е на каква възраст е детето? – 6/7 клас – Което говори, че се раздава на деца във възраст, в която вече започват да създават проблеми – пубертетът. И вероятно се досещате какви биха били повечето отговори, ако отговарят искрено. Това е много, много притеснително! – На това разчитат «Искам да знам как Олигофрена написал тази простотия ще ми разтълкува \"Не ме обича истински!\". Как според него едно дете ще дефинира Истински! Един тийнейджър в разгара на пубертета ще отговори на всички тези въпроси от камбанарията на бушуващите хормони и после върви обяснявай, че детето просто искало да направи напук на майка си! ИЗРОДИ осъзнайте се докато е време!» «Какво е това нещо??? Това минава всякакви граници! Да те е страх, да родиш дете...»", "date": "2019.04.24", "title": "Пълен потрес! Вижте какви анкети карат да попълват децата ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394857-%D0%B4%D0%BE%D1%81%D1%82%D0%B8%D0%B3%D0%B0%D0%BD%D0%B5%D1%82%D0%BE-%D0%B4%D0%BE-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B5-%D1%82%D1%80%D1%83%D0%B4%D0%BD%D0%BE,-%D0%BD%D0%BE-%D1%81%D0%BB%D0%B0%D0%B2%D0%BD%D0%BE", "text": "За първи път, единствено и само тук ще можете да се насладите на оригиналното писмо, с което Министерство на енергетиката стартира процедурата за публикуване на Покана към бъдещите инвеститори в АЕЦ “Белене”, в Официален вестник на ЕС. Едва след като публикацията стане факт ще стартира истинската процедура за избор на милиардери, готови да си изсипят парите в прословутия гьол.   Какво е важно да се отбележи в тази връзка? Писмото е датирано и подписано от заместник-министър на 12-ти март, т.е. на следващия ден след като МЕ и лично министър Теменужка Петкова биха барабана, че процедурата за избор на инвеститори е стартирала. Това, обаче, далеч не е така. Ето защо аз и още един буден гражданин отправихме питане-заявление към министъра, съгласно Закона за достъп до обществена информация (ЗДОИ). В резултат на питането ни получихме писмото, което виждате, плюс приложена оригиналната Покана, плюс приложенията към самата нея, който са публично достъпни от сайтовете на МЕ и НЕК. Какво следва от тук на сетне? Миналата седмица от град Сочи, Русия, министър Петкова се закле, че Поканата щяла да бъде публикувана в Официален вестник на ЕС в началото на май. В момента се превеждала на всички езици, на страните-членки на ЕС. Дали и кога това ще се случи остава да видим. Ще бъде истинско чудо ако Поканата бъде публикувана два месеца след нейното изпращане до посредници, които да задействат нейната поява в Официален вестник на ЕС.   НЕ СИ ПРАВЕТЕ ИЛЮЗИИ!  Да не си помислите, че всички въпроси зададени на министър енерГЕПИка се удовлетворяват? Ъ-ъ! Вече разполагам и с един  ОТКАЗ  за достъп до информация, защо и как  , имитирайки студен резерв, който не може да включи. Искате да го видите? Зависи от интереса към настоящето писмо.  ", "date": "2019.04.24", "title": "Достигането до истината е трудно, но славно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394858-%D0%B8-%D0%B1%D0%BD%D1%82-%D1%82%D1%8A%D1%80%D1%81%D0%B8-%D1%82%D0%B0%D0%BB%D0%B0%D0%BD%D1%82", "text": "Никой не очакваше чудеса от храброст, когато СЕМ посочи Константин Каменаров за генерален директор на БНТ през август 2017. Старо и познато лице на \"По света и у нас\", с известен ръководен опит и скромно-амбициозен план, но и без скандали зад гърба си - Каменаров се върна на \"Сан Стефано\" 29 като у дома си. На фона на останалите несъстоятелни и/или тежко амортизирани алтернативни кандидатури (Емил Кошлуков, Иван Гарелов, Валерий Тодоров и др.) липсата на новина беше добра новина. Във всеки случай, за отлагане на избора не можеше да става и дума, защото последният мандат на Вяра Анкова беше изтекъл преди повече от година. Това, което се случи впоследствие, беше толкова скоростно, поразително и неразбираемо, че все още е трудно за обработка от здравия разум.   По-малко от 3 месеца след избора на Каменаров дойде първоинстанционната присъда \"Виновен\" за шофиране в нетрезво състояние. Как е допуснато да се укрие фактът за воденото дело за умишлено престъпление  - този важен въпрос спря да бъде интересен, веднага щом публичното внимание се отмести към епизодите от нелицеприятната съдебна епопея. Краят настъпи символично в ефира на БНТ, когато (не)волно \"По света и у нас\" потвърди съмненията за шиканиране на процеса от страна на собствения си генерален директор. Мандатът на Каменаров приключи предсрочно и без право на подновяване, без почести и с никому ненужна агония. Самият той не се възползва от възможността да излезе с достойнство от кризата - да изпревари удара, но и да защити 2-годишното си наследство. Точно преди началото на предизборната кампания, когато изискванията и натискът върху БНТ от всички възможни страни се умножава по милион, обществената телевизия остана \"без глава\". Едва ли някой ще потърси сметка за (не)изпълнените обещания от тригодишната концепция на Константин Каменаров, доколкото СГС облекчи Съвета за електронни медии от тази отговорност. Факт е, че БНТ смени изцяло   и се опита да излезе от черупката си; най-после се раздели с нелепи и вехти формати като \"Шоуто на Канала\"; повиши гледаемостта в следобедния делничен блок с помощта на \"Стани богат\" (по данни от БНТ и в. \"Сега\"); преформатира БНТ2, като спря разпиляването на един и същи ресурс от регионалните центрове за дублираща се дейност. Управлението на програмното съдържание също беше централизирано, така както Каменаров обещаваше - с какъв резултат, това е друг въпрос.  не беше сред ангажиментите, получили благословията на СЕМ през 2017, но едва ли някой страда горко за последствията. За съжаление, почти всички останали очаквания не се сбъднаха: не се случи мечтата за изграждане на нов ТВ-комплекс за по-ефективна координация на всички екипи; не се появи амбициозната нова онлайн-платформа, която трябваше да конкурира Vbox7 (сайтът на БНТ е все така неудобен за ползване); не се изпълни изкуствено ограниченият ресурс за привличане на приходи от търговска реклама, а идеята за \"алтернативни източници на финансиране\" се оказа изместена по посока на още по-силна зависимост от държавните институции чрез бюджетите от еврофондове. Гръбнакът на БНТ - новините и публицистиката - става все по-нестабилен и слаб, вместо да се подсили, за да носи цялата програма с професионализъм и авторитет. Назначеният за програмен директор на БНТ1 Емил Кошлуков доведе до бунт екипа на \"Денят започва с култура\", след което си изпроси   в ефира на \"Още от деня\". Вместо да продуцира качествени образователни програми, БНТ2 се обзаведе с предаване за мистика и  . Още чакаме резултата от конкурса за \"ново разследващо предаване\", който трябваше да е приключил преди месец. И съдържанието, и администрацията на БНТ се оказаха в зависимост от решенията на бивши функционери от  . За всичко това вина трябва да се търси и при Съвета за електронни медии, чиито членове не направиха нищо по силите си, за да не допуснат сътресението в БНТ да излезе от контрол. Какви са гаранциите, че новоизбраният и.д. директор няма да се окаже поредното слабо кадрово решение? Кой ще се закълне, че предстоящите конкурси за генерални директори на БНТ и БНР (мандатът на Александър Велев вече изтече) няма да допуснат нови неприятни изненади на принципа \"повече не можем да отлагаме\" и \"да гласуваме за най-малкото зло\"? Никой не очаква чудеса от храброст, когато става дума за структура като БНТ, в която реформите се случват само след десетилетия на упорство, кризи и компромиси. Но институция с 60-годишна история, която все пак пази обществения си авторитет, не заслужава подобна безотговорност.", "date": "2019.04.24", "title": "И БНТ търси талант"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394859-%E2%80%9C%D1%82%D1%8A%D0%B6%D0%BD%D0%B0%D1%82%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0%E2%80%9D-%D0%BC%D0%B0%D1%81%D0%B0%D0%BA%D0%BE-%E2%80%93-%D0%B8%D0%BC%D0%BF%D0%B5%D1%80%D0%B0%D1%82%D1%80%D0%B8%D1%86%D0%B0-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F", "text": "За дипломатически совалки България-Япония на най-високо ниво.     Император Хирохито  /1901-1989/ - най-дълго управлявалият император на Япония. Възкачва се на трона през 1926г. И остава до смъртта си през 1989г. Това е ерата на “Шьова” - “изобилие и добродетел”.  Хирохито  или  император Шьова , е   на японските войски и британски почетен генерал. Неговото управление е най-дълго в историята на Япония. Баща е на    . С император Хирохито българският първи ръководител Тодор Живков има три срещи по време на визите му в Япония – 1970, 1976 и 1985г. Императорът нарича Живков “мой братовчед” по спомените на посланика ни в Токио Тодор Дичев. Тодор Дичев: “Император Хирохито наричаше Тодор Живков “мой братовчед”. Тодор Живков прави три държавни визити в Япония – през 1970, 1976 и 1985г. Живков присъства на изложението “Експо” на 24 май 1970г. в Осака. България имаше един от най-хубавите павилиони. Живков открива „Денят на България“ на връх 24 май, най-светъл празник на българската култура. Посланик на България тогава в Токио е Тодор Дичев, ярък дипломат и международник. В дипломацията ние се познаваме, имаме именити личности по страни и по региони, асови дипломати, които оставят почерка си в тази съкровищница за поколенията. Останалите, колкото и да се напъват, потъват в забравата... Моят добър приятел Тодор Дичев е дипломат от класа, работил в Япония, Филипините, Индия, Швейцария, Австрия, САЩ. В последните години от кариерата си е началник на отдел по въпросите на разоръжаването и човешките права в ООН. Автор е на книги, на публицистични материали, преводач от японски, английски и руски език. Доктор на икономическите науки и почетен доктор на японския университет “Токай”. Репортер на известно издание го пита: Г-н Дичев, вие сте, доколкото знам, първият “японист” у нас... - Да, завършил съм Международни отношения в Москва - специалност “Япония”. След мен завършиха Румен Сербезов, Петър Младенов. Там учиха и Андрей Карлович Луканов, Владимир Шейтанов - първият адвокат по либийското дело, и други изтъкнати личности – наши и чужди. Имах преподаватели японци - емигранти в тогавашния Съветски съюз. Единият от тях е бил преводач по време на Нюрнбергския процес в Германия. Не забравяйте, че японците считаха Тодор Живков за свой приятел - доверяваха му се. Императорът го наричаше “мой братовчед”. Аз бях на тези аудиенции. Тодор Живков имаше три официални посещения в Япония. Познаваха го и в Япония му вярваха…” Император Акихито , роден през 1933г. още с раждането си става наследник на Хризантемовия трон, но неговата интронизация и възкачване на престола е на 12 ноември 1990г. Неговата Епоха е “Хейсей” - означава “Постигане на мир”. По негово желание 85-годишният император абдикира на 30 април 2019г. в полза на сина си престолонаследник Нарухито, който от 1 май 2019г. е новият император на Япония. На коронацията на император Акихито, 10 ноември 1990г. присъства сред 3600 гости и българският президент д-р Желю Желев. Авангард от българска страна на визитата е посланик Тодор Дичев. Българският президент д-р Желю Желев, който през август 1990г. встъпва в длъжност като президент, през ноември 1990 г. със съпругата си е поканен да присъства на церемонията по коронясването на император Акихито в Токио. Посланик Тодор Дичев: “Още като пристигнах в Токио, съпровождайки президента Желю Желев за коронацията на император Акихито, имах възможност да се срещна с генералния секретар на управляващата Либералнодемократическа партия - мой познат от много години, бивш председател на японския парламент. Всъщност по една случайност го бяха избрали за генерален секретар в деня на срещата ни. Въпреки суматохата около избора му и тумба журналисти след него той ме прие с приятелска прегръдка. По време на разговора ни обаче ме попита: ”Какво прави моят голям приятел Тодор Живков?” Аз се стъписах - не исках да навлизам в политически разговори, и отговорих за Първия като за пенсионер, който вече си гледа внуците в Бояна. Японецът обаче беше напълно осведомен какво става в България и в прав текст ми каза: “Трябва да знаете, че ако новият (Желю Желев) постъпи в Япония така, както е направил във Вашингтон - говорил е против Тодор Живков, това ще се отрази зле на отношенията между страните ни, а случаят Тодор Живков остава.” Веднага след пристигането на българската делегация се опитах да предам на Ивайло Трифонов, дясната ръка на д-р Желев, това предупреждение. Той беше толкова не на “ти” с дипломатическия етикет, че искаше да му кажа това пред хора: ”Казвай, вика, какво има?” Не, викам, ще ви го кажа лично. Като чу, направо се изпоти. Тръгна да ме води при Желев, който се бе настанил в хотелския апартамент за гостите и гледаше през прозорците красотите навън - картина, каквато едва ли бе виждал в живота си. Ръкува се с мен даже без да ме погледне, и по същия начин ме изслуша. На другия ден, когато му зададоха въпроса какво прави неговият предшественик, той се хвана на уловката и се издаде, че е инструктиран - отговори точно с моите думи какво прави Живков...” Японският посланик Такаши Коидзуми: “Тогава аз работех като дипломат в посолството на Япония в България и като преводач и съпровождащо лице имах честта да придружавам делегацията на д-р Желев по време на неговия престой в Япония. Тъй като не разполагам с детайлната програма и записките от визитата му, ще се опитам да възпроизведа онези моменти, които са останали в паметта ми. По време на церемонията на коронясването, президентът Желев и съпругата му се срещнаха с Техни Величества Императора и Императрицата на Япония. Освен това, те имаха поредица от срещи с тогавашния министър-председател на Япония Тошики Кайфу, с председателя на Долната камара на японския парламент Йошио Сакураучи, с министъра на външните работи Таро Накаяма и с други официални лица...” Новият император, принц Нарухито  е роден през 1960г, 59годишен. След смъртта на дядо си, император Хирохито, през 1989г става престолонадледник. Завършил е исторически науки в Оксфорд. Съпругата му принцеса Масако Овада, 55г., която е дипломат ще бъде най-високо образованата императрица в историята на Япония от 1 май 2019г. Дъщеря им е принцеса Айко, 18г. На 1 май 2019 е интронизацията на император Нарухито, след като баща му абдикира на 30 април 2019г. Новият император ще бъде в ерата на “Рейва” - “Благоденствие и хармония”. Церемонията по прокламацията на император Нарухито е предвидена за 22 октомври 2019г., шест месеца след абдикацията на баща му император Акихито, на която са поканени 2.600 гости от цял свят. Императрица Масако Преди да стане японска принцеса, Масако е дипломат във Външно министерство. Тя е от благородническо семейство свързано с дипломация и право. Бащата на Масако – Хисаси Овада е съдия в Международния съд на ООН, а преди това е посланик в ООН и заместник-външен министър. Интересен факт е, че тя ходи на детска градина в Москва, където нейните родители живеят известно време. Живяла е и учила също в САЩ. След като се дипломира, тя се връща в Япония, за да продължи своето обучение, завършва право с отличие в Харвард, говори свободно 5 езика освен японски, /китайски, руски, английски, френски и немски/. Пътешествията оформят характера на младата Масако, възпитана по \"западен\"модел.  Младата Масако се запознава с принц Нарухито през 1986 година на дипломатически прием, организиран в чест на испанската инфанта Елена, която е в Токио. Наследникът на императорския трон, обаче, е запленен от девойката Масако и не след дълго й прави предложение за брак. Първоначално младото момиче отказва, защото е смятала, че този брак ще я ограничи и ще спре кариерното й развитие. В крайна сметка Масако се омъжва за принц Нарухито, разделя се със своята обещаваща дипломатическа кариера през 1992г. и не след много се превръща в “тъжната принцеса” в императорския двор. Принцеса Масако официално става част от императорското семейство през 1993г., когато се омъжва за престолонаследника на Япония, принц Нарухито. Младата дипломатка с амбиции да се развива в международната дейност стресово приема брака си с принца. Протоколът на Императорския двор я задължава да скъса с професията си и да бъде само принцеса. Принцесата преживява “проблеми с адаптацията” към новия живот, което се отразява на здравето на младата жена, загубва първото си дете, а по-късно ражда дъщеря, която днес е 18-годишната принцеса Айко. Проблемът, че не успява да роди син, който да бъде престолонаследник по японските дворцови канони, я затваря депресивно за дълго в себе си. Напрежението и стресът определено са се отразили на бъдещата императрица, но тя успя да разбие стереотипа на принцеса от приказките. Масако всъщност внася човечност в образа на монархията. Някои западни журналисти я наричат \"Печалната принцеса\", \"японската Даяна\", \"пленница на Трона на Хризантемата\"... Днес принцесата е обнадеждена, че от 1 май ще бъде императрица на Япония, най-високо образованата императрица в историята на страната и се е заела да приложи своята дипломатическа експертиза в международната дейност на Япония. Вратите на нейния “затвор в Императорския двор” ще бъдат най-после отворени за “тъжната принцеса”, която е вече императрица на Япония в ерата на “Рейва” - “Благоденствие и хармония“: “Това, което мисля и което ме занимава е да мога да поема задачите си, за да помагам на народа ни”. Нека тези кратки дипломатически примери послужат, както за президентската ни институция, така и за бъдещите нови български евродепутати. Нека премислят преди да говорят, да проявяват повече дипломатичен такт в мисията си и да знаят, че България е една и тя е била и остава, както за света, така и за Европа. България е над политическите и партийни игри и страсти и и ще оцелее, въпреки президенти, премиери, политици, депутати, въпреки всички нас...    ", "date": "2019.04.24", "title": "“Тъжната принцеса” Масако – Императрица на Япония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394860-%D0%BE%D1%81%D0%BE%D0%B1%D0%B5%D0%BD%D0%BE%D1%81%D1%82%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B8%D0%B7%D0%B1%D0%BE%D1%80%D0%B8", "text": "Заветната дата на  наближава с пълна сила и размислите и страстите заливат пространството около нас. Както и всички други, така и ние сме развълнувани от темата и изгаряме от желанието да погледнем по-задълбочено в това що-за-животно-са-беге-изборите.    Знаем, че изборите (каквито и да са те) са един вид кастинг или интервю за работа, ако щете. Ние сме работодателят, те са кандидатите за позицията, която се е освободила. С това свършват всички прилики с взаимоотношенията работник-работодател, защото, веднъж избрани, те рязко ни стават шефове. Това е нещо като извратен вариант на кандидатстване за работа, в което всъщност избирате бъдещия си началник. Така че, избирайте внимателно.  Прави впечатление, че голяма част от „патриотите“ на тези избори се състезават помежду си за това кой повече мрази ЕС и европейските ценности. Дори се обвиняват един друг, че кандидатът Х от партията Y бил прекалено либерален и бил за свободното движение на хора, търсещи по-добри условия за труд и живот. Казва се „европейска ценност“, съответно ние сме против нея, защото е еврогеЙска и либерална и току виж ни докарала оная зараза истанбулска, след което всички ще се изджендърим и ще спрем да сме истински българи. Свободното движение на хора трябва да се спре, защото не щем имигранти. Нищо, че всички имаме по петима до десетима роднини и приятели, които са имигранти някъде по света.  Следваща особеност: може да мразим Европейския парламент, но харесваме заплатите на европейски депутати от по 15 000 евро на месец. Важното обаче е да твърдим, че искаме в Брюксел не за друго, а заради националния интерес. После ставаме по-тихи от самата тишина и единствените хора, които знаят, че сме там, са счетоводителите на парламента… просто защото те ни подготвят месечните заплати.  Все пак обаче не всички можем да бъдем депутати, така че голяма част от нас трябва да го играем електорат. Националната особеност на тази биологична единица е апатията. Все пак не ти е работа наистина да гласуваш, първо защото ще те мъчи гузна съвест (а и приятелите ти ще ти се подиграват какво дърво си избрал); и второ, защото гласуването е за безделниците, които си нямат друга работа, не ходят за гъби, не ремонтират жигулата, не водят децата в парка и не стоят пред телевизора, за да разберат какво става с изборите, а вместо това ходят да участват в тях. Не само са безделници, но също така са и мързеливци и ги мързи следващите години да се оплакват от избраните политици – нещо, което на нормалните хора не им пречи.  Все пак, ако се излъжеш да гласуваш, трябва да помниш, че в беге не се гласува „за“ някого, а се гласува „против“ някой друг. Решаваш кой те дразни повече и гласуваш за опонента му. По-здравословно е така.      Друга особеност е моралната дилема: ако гласувам за тоя калъф, поне ще се разкара от България и ще е проблем на Брюксел, но пък от друга страна... ще ме излага пред чужденците. А и, за съжаление, рано или късно, Брюксел ще ми го върне. С еднопосочен билет.  „Един от най-характерните белези на европейската култура е именно, че тя периодично преживява някаква криза“. Думите са на Хосe Ортeга-и-Гасeт. Това не са двама човека между другото, а само един и е бил испански философ, живял през края на 19 и първата половина на 20 век. Както и да е. Виждаме в красотата на завършената си цялост защо България не е, не е била и няма да бъде в прегръдката на някакви си европейски ценности и култури. „Периодично“ преживява някаква криза, докато България периодично не е в криза. Абсолютен сблъсък на състояния и ценности.      Ето какво още е казал Хосe Ортeга-и-Гасeт: „И разбираш, че да си само англичанин, германец или французин означава да си провинциалист“. Тоест да си европеец и жител на Стария континент, означава да си космополитен човек с уклон към глобализацията. А ние знаем, че глобализацията е тъпа. Освен ако, разбира се, светът не иска да се глобализира, определяйки България за център на новата цивилизация – тоест, ако всички проговорят български, проядат кисело мляко и започнат да слушат Тони Стораро, Софи Маринова и  . Тогава – може, иначе – не.  Друга особеност на беге: модерно е да си фашист. Дори станахме център на европейския фашизъм и нацизъм, правейки среща на модерните крайно десни през изминалия уикенд. Да си фашист е същото, като да си патриот, защото мразиш циганите, бежанците, обратните, тия, дето приличат на обратни, жените (за тях знаем, че са от дявола, а това не е патриотично и православно), НПО-тата, Сорос, турците, чужденците, като цяло, цветните дрехи, Америка, Европа, черните, жълтите, кафявите, собствената си жена, дори и себе си. Патриотично е. Нужно е – за клета майка България.      Ако си от съвременния тип патриоти, но не можеш добре да се ориентираш, трябва внимателно да слушаш – когато някой ти заговори за „Европа на нациите“, значи е твой човек. Когато някой говори за тази митична Европа на нациите, не е изключено да има много приятели, които се поздравяват с изпъната ръка. Както казах – твой човек е. Ако някой ти каже, че „Европа на нациите“ тайно се противопоставя на „Европа на гражданите“, защото тайничко се опитва да орязва човешките права, като например правото на свободно движение и търсене на щастие за всеки един индивид, което е основополагащо право, не го слушай, тоя е някакъв еврогеец. Плюс това ти най-вероятно си бял, така че това не те засяга чак толкова много. Но пък от друга страна… си българин и така или иначе нямаш много възможности да пътуваш. Поне това ти казва банковата сметка. Няма проблеми – твоите избраници в Брюксел редовно качват снимки във Facebook – почти същото е. Не случайно ще получават по много-много-хиляди евро на месец – за да могат да те утешават и забавляват през Facebook.  Друга беге особеност, избуяваща силно около изборите: кафявата междупартийна война, изразяваща се в компромати на всички нива, защото, както вече споменахме – тук не се гласува „за“, а „против“, важно е да те мразят по-малко от опонента. Както се казва – ако ни подгони мечка, не е важно да бягам по-бързо от мечката, важно е да бягам само по-бързо от теб.  Също така… мнозина чувстват, че всичко това е вярно, но все пак някак си се чувстват обидени и първото, което им хрумва да кажат, е: „Б*си тъпотията“. Няма нищо, всичко е съвсем в реда на нещата, не се тревожете. Тук все пак е територията, в която  , в което е най-силно застъпено преподаването на икономика… фалира.  Положението е „Има ли пилот в самолета?“. Всеки път, когато се доближат избори, усещам една особеност, която до днес не можеше да бъде описана. Но от днес вече мога да я опиша, защото имам точно с какво да я сравня:  , след като бе установено, че документите му за пилотиране на самолет са фалшифицирани, а самият той никога преди това не е минавал през специални курсове за летене. Любопитното е, че това се случва след като мнимият пилот е изкарал на тази длъжност около… 24 години.  Тоест… нещо като депутат беге – било тук, било в Брюксел. Или пък ОСОБЕНО в Брюксел.", "date": "2019.04.24", "title": "Особености на българските (и национални) избори"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/394861-%D0%BC%D0%B8%D0%BB%D1%8F%D0%BD%D0%B0-%D0%B2%D0%B5%D0%BB%D0%B5%D0%B2%D0%B0-%D0%BE%D0%B3%D0%BB%D0%B0%D0%B2%D1%8F%D0%B2%D0%B0-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B0", "text": "Миляна Велева поема новините и актуалните предавания на Нова, считано от 2-ри май 2019 г. Това съобщиха специално за classa.bg от медията. \"Велева ще допринесе за затвърждаване на лидерската позиция на медията като предпочитан източник на информация от аудиторията в България\", заявяват от Нова Броудкастинг Груп.   На уточняващ въпрос на classa.bg от Нова отговориха, че Даниел Чипев остава Главен изпълнителен продуцент на „Новини и актуални предавания\", а доскорошният генерален директор на \"Информация\" - Вяра Анкова, запазва позицията си на Изпълнителен директор на Нова Броудкастинг Груп. Анкова зае новия висш мениджърски пост през април, заедно с Николай Андреев, след като братя Домусчиеви придобиха Нова Броудкастинг Груп от шведската MTG за сумата от 185 млн. евро.   Миляна Велева е журналист с 25-годишен опит в електронните и печатни медии. Телевизионната й кариера започва в БНТ, където последователно заема позициите репортер, редактор и водещ. Велева е била изпълнителен продуцент в РИНГ ТВ /част от БТВ Медия груп/, директор „Новини и актуални предавания\" в ТВ7 и Канал 3. Опитът й в печатните медии е във вестниците - „7 дни спорт\" и „Сега\".   Миляна Велева е доктор на науките по журналистика. Магистър по журналистика от Софийския университет „Св. Климент Охридски\". Средното си образование завършва в Hankinson High School, САЩ. Успоредно с това се дипломира и в 133 СОУ „А. С. Пушкин\" в София. Има езикова специализация в Университета в Нант, Франция. Като телевизионен журналист е преминала обучителна програма на CNN.   През 2009 г. става носител на отличието „Братя Ексерови\" за принос в спортната журналистика.", "date": "2019.04.24", "title": "Миляна Велева оглавява новините на Нова"}
{"url": "http://www.classa.bg/%D1%81%D0%B2%D1%8F%D1%82/item/394852-%D0%B7%D0%B0%D1%82%D0%B2%D0%BE%D1%80%D1%8A%D1%82-%D0%BD%D0%B0-%D0%B5%D1%80%D0%B8%D1%85-%D1%85%D0%BE%D0%BD%D0%B5%D0%BA%D0%B5%D1%80", "text": "Нацистите вкарват антифашиста Ерих Хонекер в затвора Бранденбург. След Втората световна война държавният и правителствен ръководител на ГДР вкарва в същия затвор противниците  на комунистическия режим.       \"Не всичко в ГДР беше лошо\". Това изречение разделя духовете и 30 години след падането на Берлинската стена. За бившия политически затворник Манфред Вилхелм то звучи като подигравка. Той много добре си спомня времето, прекарано в затвора Бранденбург. Много преди него в същия затвор е лежал и Ерих Хонекер. Няколко дена преди края на Втората световна война младият комунист Хонекер е освободен от войниците на Червената армия. А през 1971 година става най-влиятелната фигура в източногерманската диктатура. Ерих Хонекер се отнася към политическите си противници точно така, както нацистите са се отнасяли към него. Той просто ги вкарва в затвора. Престъплението на Манфред Вилхелм се състои в това, че разказвал в тесен приятелски кръг и по кръчмите политически вицове за режима в ГДР. През 1981 година е осъден на осем и половина година затвор за \"антидържавна пропаганда\".      Попада в същия затвор, в който навремето е лежал и Ерих Хонекер. През 1985 година Федералната република откупува Манфред Вилхелм от хуманитарни съображения и той е освободен. С тази масова форма на търговия с хора, режимът в ГДР години наред си докарва така необходимата западна валута. Съдбата на Вилхелм не е единствена. По време на 40-годишната диктатура в затворите на ГДР са вкарани най-малко 170 000 политически затворници.     Като по времето на нацизма   Затворът Бранденбург е един от най-големите. В него излежават присъди до 3500 затворници. Историкът Тобиас Вуншик е описал нечовешките условия и съдбите на много политически затворници в своето изследване \"Затворът на Хонекер\". Свидетелствата на 68-годишния Манфред Вилхелм също помагат на историка. Но лъвският дял информации той събира от досиетата на ЩАЗИ, която се разпорежда с политическите затворници. Тобиас Вуншик описва и методите в затвора Бранденбург. Затворниците неизменно биват насъсквани едни срещу други. Според Вуншик, до 12 процента от затворниците са били доносници на ЩАЗИ. Политическите затворници са били поставени в много по-лоши условия от криминалните престъпници. Недоверието между затворниците е било голямо. Манфред Вилхелм си спомня, че е било много трудно да говори за лични проблеми с криминалните престъпници. За да преодолее ежедневната монотонност, враждите и подозренията, той си налага стратегията на положителното мислене. \"Какво си преживял?\", \"Какво си мечтаеш за в бъдеще?\".     За да получат поне някаква представа за живота извън затвора, политическите затворници слушат чрез саморъчно направени миниатюрни радиопарати новините от Запада. Много затворници в затвора Бранденбург не издържат. Най-малко 500 затворници се самоубиват. Затворническият пастор Йоханес Древс е бил свидетел на душевните страдания на много затворници. От 1988 година му разрешават да води църковна служба един път в месеца в затвора Бранденбург. Личните разговори със затворниците са забранени. Той обаче не се съобразява с тази забрана. Пасторът е бил мотивиран и по лични причини. Съветските окупатори са вкарали неговия дядо в бившия нацистки концлегер Заксенхаузен, където той лежи от 1945 до 1948 година. Тоест пасторът е имал представа за методите на подтисничество по времето на ГДР. Методи, които не се отличават много от тези на СССР и на националсоциалистите. За да облекчи поне малко изолацията на затворниците, по време на църковните служби той ги поздравява с ръкостискане и им разказва за промените в страната.  Пресконференция на затворниците След падането на Берлинската стена на 9 ноември вече нищо не може да спре народа. Смелостта надвива страха. Също и в затвора Бранденбург. Четири седмици по-късно, на 5 декември, затворниците предизвикват пресконференция. Пастор Йоханес Древс казва, че това е бил \"един незабравим ден\". Затворниците му показват своите килии, където често съжителствали по десет и повече души. Двуетажните легла, няколкото стола и тоалетната без преградна стена. \"Ние забравяме толкова бързо и лесно\", казва Древс, визирайки своите преживявания в затвора Бранденбург. А Манфред Вилхелм допълва: \"Те привнесоха в ГДР собствения си опит от нацистко време\", казва той, като има предвид и Ерих Хонекер, който от жертва на нацизма по-късно се превръща в извършител.  ", "date": "2019.04.24", "title": "Затворът на Ерих Хонекер"}
{"url": "http://www.classa.bg/%D1%81%D0%B2%D1%8F%D1%82/item/394847-%D0%B2%D0%B5%D0%BB%D0%B8%D0%BA%D0%B0-%D1%81%D1%80%D1%8F%D0%B4%D0%B0-%E2%80%93-%D0%B4%D0%B5%D0%BD%D1%8F%D1%82-%D0%BD%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%B2%D0%B5%D1%87%D0%B5%D1%80%D1%8F-%D0%B8-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Днес е Велика сряда - денят на Тайната вечеря на Божия син с апостолите и предателството на Юда. Денят на покаянието на блудницата, която се превръща в най-предана последователка на Спасителя.   На Тайната вечеря Божият син Христос споделя с апостолите хляба и виното - своята плът и кръв, и им казва, че един от тях ще го предаде. На този ден Юда отива при юдейските първенци и се уговаря с тях да предаде Учителя си за тридесет сребърника.     На Велика сряда, си припомняме и за една жена, разкаяла се блудница, която изляла драгоценен елей върху Христос в дома на Симон Прокажени. Случката е описана в евангелието на Матей. С мирото грешницата е помазала Спасителя като за погребение, приживе го е оплаквала, омивайки нозете Му със сълзите си и откривайки ги с великолепните си коси. За нея Той каза, че много се прощава на този, който умее много да обича. Някои от апостолите възроптали срещу това, като казали, че по-добре би било мирото да се продаде и парите да се раздадат на бедните. А Христос казал да не я смущават, защото усърдието на разкаялата се блудница ще се разгласи по целия свят. Голяма е разликата между спасената грешница и погиналия Юда, избран преди това за апостол. Тя отдала цялото си богатство за Христа и целувала нозете Му, а той продал за пари Учителя си с целувка. Общата тема на първите три дни от Страстната седмица е краят на света и съдът Христов. На днешния ден в храмовете се служи Преждеосвещена Литургия. Вечерта богослужението е Малко повечерие. В народната традиция обичаят повелява да се бере здравец - предимно от децата. На Разпети петък той се раздава за здраве. Не се работи никаква домакинска работа, защото се вярва, че умението ще се отнеме.", "date": "2019.04.24", "title": "Велика сряда – денят на Тайната вечеря и предателството"}
{"url": "http://www.classa.bg/%D1%81%D0%B2%D1%8F%D1%82/item/394848-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%B7%D0%B0-%D0%BA%D0%B0%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%B2%D0%BE%D1%82%D0%B0-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Върховният избирателен съвет на Турция отхвърли искането на управляващата партия на президента Реджеп Таийп Ердоган за анулирането на гласовете на повече от 41 000 гласоподаватели в Истанбул.   Въпреки това избирателният съвет прие „извънредното” искане на управляващата Партия на справедливостта и развитието (АКП) за разследване на повече на 41 000 гласоподаватели и изборни представители. Бившият турски премиер Бинали Йълдъръм се провали в опита си да поеме властта над Истанбул по време на изборите в края на март. Загубата е особено тежка за Ердоган, който е започнал своята политическа кариера като кмет на този град. АКП и нейният предшественик държаха града от 1994 г., съобщава БНТ.", "date": "2019.04.24", "title": "Отхвърлиха искането за касиране на вота в Истанбул"}
{"url": "http://www.classa.bg/%D1%81%D0%B2%D1%8F%D1%82/item/394849-%D0%B8%D0%B4-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D1%83%D0%B4%D0%B0%D1%80%D0%B0-%D0%B2-%D1%88%D1%80%D0%B8-%D0%BB%D0%B0%D0%BD%D0%BA%D0%B0", "text": "Терористичната организация ”Ислямската държава” пое отговорност за атентатите в Шри Ланка, при които бяха убити най-малко 320 души. Групировката обаче не представи доказателства, съобщи БНР. Правителството в Коломбо смята, че нападението е извършено в отговор на масовото убийство в няколко джамии в Нова Зеландия. На 15-и март в Крайстчърч загинаха 50 души. В Шри Ланка са арестувани 40 души, сред тях е и един сирийски гражданин, съобщи полицията. Шри Ланка от снощи е в режим на извънредно положение след няколкото бомбени атентата в неделя, отнели живота на най-малко 290 души, предадоха осведомителните агенции. Указът на президента дава на силите за сигурност и полицията големи правомощия в издирването и арестите на заподозрени. Четиридесет заподозрени са задържани във връзка с нападенията. Сред тях е шофьор на автомобил, използван от терористите, както и сирийски гражданин, съобщиха източници от силите за сигурност.  Вчера официални лица разкриха, че преди седмици са били отправени предупреждения за възможна атака от страна на местната джихадистка групировка \"Нешънъл таухид джамаат\". Но властите смятат, че тя е действала с помощта на засега неизвестен международен терорист.  Според министър от правителството това е грандиозен провал на разузнаването: \"Разузнаването изобщо не е съобщило за нападение от такъв мащаб. Говореха за изолирани инциденти, нищо подобно\".  От днес в страната е в сила и обявеното от президента извънредно положение, което разширява правата на военните да задържат и арестуват заподозрени.  Междувременно стана ясно, че властите в Шри Ланка са получили предупреждение от чужда партньорска държава, че местна групировка планира самоубийствени терористични атаки срещу църкви. Наблюдатели коментират, че властите не са реагирали адекватно на предупрежденията. В Шри Ланка днес е ден на траур.", "date": "2019.04.24", "title": "ИД пое отговорност за удара в Шри Ланка"}
{"url": "http://www.classa.bg/%D1%81%D0%B2%D1%8F%D1%82/item/394850-%D0%BC%D0%B8%D1%80%D1%8A%D1%82-%D0%B2-%D0%BB%D0%B8%D0%B1%D0%B8%D1%8F-%D1%81%D0%B5-%D0%BA%D0%B0%D0%B7%D0%B2%D0%B0-%D1%85%D0%B0%D1%84%D1%82%D0%B0%D1%80", "text": "Само „здрава ръка“ ще оправи Либия – с тази нагласа няколко важни страни подкрепят генерал Хафтар. Но ООН и правителството в Триполи са на друго мнение. Коментар от Райнер Херман във ФАЦ.       Расте международната подкрепа за либийския генерал Хафтар. Наскоро и американският президент Доналд Тръмп застана на страната на оспорвания генерал, който от началото на април обсажда столицата Триполи с армията си, съставена от различни въоръжени групировки. Така Тръмп попада в подходяща компания. Неговите най-важни съюзници от Саудитска Арабия и ОАЕ също искат Хафтар със здрава ръка да оглави страната, за да не се стига до намеса на съседите – защото в Судан и в Алжир вече се чуват такива гласове. Франция също ухажва Хафтар, както и  , впрочем. В същото време Съветът за сигурност на ООН подкрепя правителството на Сарадж в Триполи и настоява да се сплотят всички сили за намиране на политическо решение.     Но ако броят на страните, които залагат на военно решение с генерал Хафтар, продължи да нараства, политическото разрешаване на конфликта ще се превърне в химера. От своя страна хората в Триполи обаче едва ли ще се предадат толкова лесно и бързо.   Райнер Херман, ФАЦ Frankfurter Allgemeine Zeitung www.faz.net Всички права запазени Frankfurter Allgemeine Zeitung GmbH, Frankfurt am Main  ", "date": "2019.04.24", "title": "Мирът в Либия се казва Хафтар?"}
{"url": "http://www.classa.bg/%D1%81%D0%B2%D1%8F%D1%82/item/394851-%D0%BA%D0%B0%D0%BA-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE%D1%82%D0%BE-%D0%B2-%D1%80%D1%83%D1%81%D0%B8%D1%8F-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D1%83%D0%BB%D0%B8%D0%BA%D0%B0", "text": "Фактическото притежание на богатство в Русия измести въпроса за законността на неговото придобиване. А тази тенденция не вещае нищо добро, коментира Александър Плюшчев.       Разсъжденията за това, че все повече богатства се натрупват по престъпен начин, дълго време бяха характерни за хората с леви убеждения. \"Левият завой\", за чиято неизбежност писа осъденият олигарх Михаил Ходорковски през 2005 година, продължава и сега. Страната все по-осезаемо завива наляво. Напълно логично Ходорковски се интересуваше от проблема за взаимоотношенията между бизнеса и населението. Сега обаче вододелът минава по линията \"елит и не-елит\" Бизнесът стана част, и то не малка част от елита. Сега предприемачите не стават част от елита, благодарение на успешния си бизнес. Тъкмо напротив - успехите в бизнеса неизменно съпътстват онези, които по рождение, благодарение на брак или просто на връзки се оказват в подходящото обкръжение. В правилната прослойка. По-точно в правилния слой. А такива слоеве има само два - тънкият на \"елита\" и гигантският на \"не-елита\". Прословутият милиард Днес между двата слоя има пропаст и средната класа (отчасти и бизнесът, който не се крепи на държавни пари) е много по-близко до бедните, отколкото до този нов елит. При това новия елит се състои не само от онези, които успяха да натрупат богатство още преди 15 - 20 години и се смятаха за недостижими благодарение на своите бизнес способности. Знаменитата фраза на олигарха Полонски, че \"Който няма милиард, да ходи на майка си у...\", произнесена през 2008 година, днес е още по-актуална. Този прословут милиард, дори \"изяден от инфлацията и девалвацията\", стана един вид разграничителна линия. Милиардните богатства (при това не доларовите, а тези в рубли) днес са в ръцете на няколкостотин бизнесмени. Първото публично обявено \"непредприемаческо\" милиардно състояние станаха съкровищата на арестувания през 2016 година полковник Захарченко. И събитията се развиват стремително. Допреди две години такива съобщения шокираха хората. После станаха нещо обичайно за криминалната, а днес са включени и в светската хроника. Новите \"буржоа\" Шефът на руските пощи Николай Подгузов, тулският губернатор Алекей Дюмин и шефът на \"Роснефт\" Игор Сечин се споменават през последните месеци в медиите като притежатели на недвижими имоти за не по-малко от един милиард рубли. Впрочем едва ли някой би се удивил, че сред тях е и шефът на \"Роснефт\". На този фон един от главните пропагандатори в страната, телевизионният водещ Владимир Соловьов се оказва още по-богат, отколкото се предполагаше.  Той не блести толкова ярко със своята втора вила в Подмосковието и с недвижимите си имоти в Москва. Но все пак впечатлява. При това въпросът : \"Откъде? Че плащат ли толкова много в телевизията?\" вече все по-малко интересува публиката.     Фактическото притежание на богатство в Русия измести въпроса за законността на неговото придобиване. Корупционните схеми, прането на пари, подкупите, кражбите и всякакви други начини на обогатяване останаха на заден план. На преден план излязоха скъпите часовници, луксозните лимузини, жилищата и вилите. Дори сред кръговете, уважаващи частната собственост се налага становището, че в съвременните условия с честен труд не е възможно да бъде натрупано каквото и да е било състояние. Ето защо в очите на \"не-елита\"- от лумпена до креативната класа - богатството само по себе си представлява улика. При тези темпове не е далеч и денят за разправа с \"буржоата\". Сегашната атмосфера на класова ненавист до болка напомня описанието на революцията от 1917 година в съветските училища. И това не вещае нищо добро. Особено на фона на, меко казано, скромните икономически показатели и перспективи. Всички знаем, че в такава ситуация бедните стават още по-бедни, а богатите - още по-богати. Това означава, че желаещите да отнемат и поделят ще стават все повече. Макар и мнозина от тях да знаят, че подобни начинания не завършват добре.  ", "date": "2019.04.24", "title": "Как богатството в Русия се превръща в улика"}
{"url": "http://www.classa.bg/%D1%81%D0%B2%D1%8F%D1%82/item/394843-%D0%BF%D1%8A%D1%82%D0%B8%D1%89%D0%B0-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0-%D0%BF%D0%B5%D0%BA%D0%B8%D0%BD-%D0%BF%D0%BB%D0%B5%D1%82%D0%B5-%D0%BC%D1%80%D0%B5%D0%B6%D0%B0%D1%82%D0%B0-%D1%81%D0%B8-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5", "text": "Китай посреща тази седмица участниците във втората среща на върха на \"Нови пътища на коприната\". Пекин привлича все повече страни с глобалната си програма за инфраструктурни проекти, въпреки критиките, че се стреми към световна колонизация, предаде Франс прес, цитиран от БТА. Инициативата, която официално се нарича \"Един пояс, един път\" цели да подобри търговските връзки между Азия, Европа, Африка и отвъд тях. Тя предвижда строителството на мостове, железопътни линии, летища и индустриални паркове. Проектът, който е лична инициатива на президента на Китай Си Цзинпин, разделя европейците и предизвиква съпротивата на САЩ. Скептиците подчертават рисковете от задлъжняване и политическо обвързване за страните, които получават заеми. Въпреки това 37 държавни и правителствени ръководители ще пристигнат в Пекин за срещата на върха, която ще се проведе от 25 април до 27 април. Броят на участниците е по-голям в сравнение с форума по откриването през 2017 година, когато присъстваха 29 ръководители. Китай успя през миналия месец да присъедини към инициативата и Италия, първата страна от Г-7, която направи тази стъпка. Премиерът на Италия Джузепе Конте ще присъства на срещата на върха. Президентът на Швейцария Ули Маурер също ще бъде в Пекин и страната му е готова да се присъедини към китайския проект. В Китай ще пристигнат президентът на Русия Владимир Путин, европейски, азиатски и африкански лидери, но по-голямата част от страните в Западна Европа ще изпратят само министри, а САЩ няма да имат делегация на високо равнище. След началото на инициативата \"Нов Път на коприната\" през 2013 година Китай е инвестирал общо 80 милиарда евро в различни проекти, а банките са отпуснали между 175 и 265 милиарда евро. Това съобщи Сяо Вейми, високопоставен китайски служител, ангажиран с програмата. Паричен поток, който буди страхове, че страните бенефициенти могат да задлъжнеят: Шри Ланка, неспособна да покрие дълговете си, вече трябваше да даде на Пекин контрола над пристанище за 99 години. Черна гора също задлъжня сериозно, след като взе заем от над 800 милиона евро от китайска банка за построяването на магистрала. Китай твърди, че тези заеми са единственото средство за най-бедните страни да финансират развитието си. Сяо Вейми отхвърля всеки намек на критиците за \"капан на дълга\". Според експерти присъединяването към инициативата \"Един пояс, един път\" изглежда като начин за страните участнички да се покажат отворени към нормите, технологията и влиянието на Пекин. Присъединяването на Италия, която е едновременно член на НАТО и на ЕС, предизвика тревога от Вашингтон до Брюксел, както и разногласия в управляващата коалиция в Рим. Министърът на вътрешните работи Матео Салвини предупреди за риск от колонизация. За Рим подписаното споразумение с Пекин показва, че страната \"приема дипломатическата инициатива на Си Цзинпин, определяйки я като добра за Италия, Китай и целия свят\", твърди анализаторът от германския институт Меркатор Томас Едер. Според него обаче нищо не показва, че страните, които са подписали такъв документ с Китай, получават инвестиции с преимущество или балансират търговския си баланс. Точно обратното за Китай това е начин да изтъргува излишъците си на чуждите пазари, отбелязва Франс прес.   /БТА/", "date": "2019.04.24", "title": "\"Пътища на коприната\": Пекин плете мрежата си за срещата на високо равнище"}
{"url": "http://www.classa.bg/%D1%81%D0%B2%D1%8F%D1%82/item/394844-%D0%B2%D1%81%D1%8F%D0%BA%D0%B0-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BF%D0%BE%D1%80%D0%B0%D0%B6%D0%B4%D0%B0-%D0%B2%D1%8A%D0%BB%D0%BD%D0%B5%D0%BD%D0%B8%D1%8F", "text": "Китай се утвърждава като един от първостепенните фактори в съвременния свят. Това поражда притеснения, вълнения и подозрения. Всяка радикална промяна в международната система поражда много емоции. Това каза проф. Динко Динков, УНСС, в ефира на  .  \"Наблюдаваме утвърждаването на Китай като фабриката на света. Страната вече много дълго време поддържа много високи темпове на икономически растеж. Китай се превърна в икономическо чудо. Средният темп на икономически растеж в Китай през последните 30 години надхвърля 9%\", посочи Динков. Според него през последните 2 години се наблюдава известен спад. Китай не се е сринала, каквито са очакванията на анализаторите, като това дава основания да се говори за китайски модел на икономическо развитие, обясни той. „В еднопартийна система Китай съумя относително ефективно да използва природните и човешките си ресурси“, посочи експертът. Той коментира и китайския мащабен проект „Път на коприната“. „Китай официално лансира идеята през 2013 г. Това е грандиозен проект за жп линии, пътища, пристанища, които ще свързват над 60 държави от Азия, Европа и Африка“, заяви Динков, като добави, че ако трасето е еднопосочно, то рано или късно ще се обезсмисли. Според него Китай е имал интерес към пристанищата в Бургас и Варна. „Пекин искаше да купи корабостроителници в Русе и Варна. Азиатската страна отдавна разработва стратегия за достъп до европейския пазар\", посочи още той. По негово мнение САЩ едностранно са напуснали ключови международни договори, превръщайки се в „най-протекционистката държава“, която парализира Световната търговска организация.", "date": "2019.04.24", "title": "Всяка радикална промяна в международната система поражда вълнения"}
{"url": "http://www.classa.bg/%D1%81%D0%B2%D1%8F%D1%82/item/394845-%D1%80%D0%B5%D1%88%D0%B8%D1%85%D0%B0-%D0%B4%D0%B0-%D0%BF%D1%80%D0%B5%D0%BE%D0%B1%D0%BE%D1%80%D1%83%D0%B4%D0%B2%D0%B0%D1%82-%D1%80%D1%83%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B0-%D0%B2-%D0%B0%D1%80%D0%BC%D0%B5%D0%BD%D0%B8%D1%8F-%D1%81%D1%8A%D1%81-%D1%81%D1%83-30%D1%81%D0%BC", "text": "Министерството на отбраната реши да преоборудва 3624-та руска военновъздушна база на летището в Еребуни в Армения за многоцелеви изтребители от поколение 4++ Су-30СМ, съобщи източник в руското военно управление. Според източника се планира да се заменят всичките 18 МиГ-29, които понастоящем са пилотирани от летището със Су-30СМ. Преоборудването на въздушната база с Су-30СМ е планирано да започне през 2020 г. и да приключи за една година. Планира се обновяването на флота на въздухоплавателните средства да се извърши на два етапа, за да не се спре изпълнението на задачите, тъй като екипажът ще трябва да премине програма за преквалификация. „Когато самолетите започнат да пристигат, част от летателния персонал ще бъде изпратен за преквалификация в Липецкия авиационен център, а някои ще продължат да служат в летище „Еребуни”, допълни източникът. През февруари стана известно за плановете за унифициране на изтребителите Су-30 СМ и Су-35. През януари бяха обявени крайните срокове за завършване на изпитанията на модернизираната версия на изтребителя Су-30СМ.   Превод: В.Сергеев ", "date": "2019.04.24", "title": "Решиха да преоборудват руската база в Армения със Су-30СМ"}
{"url": "http://www.classa.bg/%D1%81%D0%B2%D1%8F%D1%82/item/394846-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%BD%D0%B0-%D0%BA%D0%BD%D0%B4%D1%80-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B2-%D1%80%D1%83%D1%81%D0%B8%D1%8F", "text": "Председателят на Държавния съвет на КНДР Ким Чен-ун ще посети Русия по покана на президента Владимир Путин, съобщи Централната телеграфна агенция на Корея (ЦТАК). Съобщението на ЦТАК е първото официално потвърждение от Пхенян за планираната среща на лидерите на Русия и КНДР. Мястото и времето на срещата не се назовават. Според ЦТАК по време на посещението се планират преговори „между другаря Ким Чен-ун и президента на Русия”. По-рано в Кремъл съобщиха датите на посещението на Ким Чен-ун в Русия. Според южнокорейските медии Ким Чен-ун би искал да посети Русия след неуспешната среща на високо равнище с американския президент Доналд Тръмп. В САЩ срещата на лидерите на Русия и КНДР беше обяснена с намерението на Путин да „натрие носа на Тръмп”. В Япония посещението на Ким Чен-ун се приема като желание на КНДР да отслаби зависимостта си от Китай.   Превод: В.Сергеев ", "date": "2019.04.24", "title": "Властите на КНДР обявиха посещението на Ким Чен-ун в Русия"}
{"url": "http://www.classa.bg/%D1%81%D0%B2%D1%8F%D1%82/item/394842-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BF%D0%B8%D1%88%D0%B5-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "На 22-ри април, икономика №1 на Европа постави нов исторически рекорд по задоволяване на дневните си нужди от електроенергия на 77% от възобновяеми енергийни източници (ВЕИ-та), срещу едва 23% от т.нар. конвенционални (ядрени, въглищни, петролни и газови) централи. \r\n   \r\n   А цената? На каква пазарна цена беше изтъргуван този рекорд? Вижте я и нея, а после и участието ми в бТВ, от преди точно шест години. След това можете да ми викате вече Пророк Георги. \r\n   \r\n \r\n   Над 3/4-ти от произведената електроенергия е от ВЕИ-та, а за консумацията и се е плащало на потребителите, а не както става у нас – най-скъпо плащаме на зелената мафия, част от енерГЕПИйната мафия. \r\n Не забравяйте да видите или си припомните историческото предсказание, което вече се сбъдва, според точните прогнози тогава. \r\n   \r\n   А докато това се случва (из)родната пролитико-медийно-енерГЕПИйна мафия продължава неистово да краде милиарди от нашите джобове, за да ни лъже, че един ден ще ни построи нова, чиста и евтина АЕЦ. \r\n          И този грабеж от всички нас ще продължава, докато вие продължавате да научавате уникалните разобличения на гигантските престъпления, но упорито отказвате да споделяте с останалите жертви, като всички нас. \r\n   \r\n   \r\n", "date": "2019.04.24", "title": "Германия продължава да пише историята на бъдещето"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394835-%D0%BA%D0%B0%D1%82%D1%80%D0%B8%D0%BD-%D0%B2%D0%B0%D1%87%D0%B5%D0%B2%D0%B0-%D1%83%D0%B4%D0%B0%D1%80%D0%B8-%D0%B2%D1%81%D0%B8%D1%87%D0%BA%D0%B8-%D0%B2-%D0%B7%D0%B5%D0%BC%D1%8F%D1%82%D0%B0", "text": "Безспорно родните моделки, певици и манекенки могат да завидят и само да цъкат с език по перфектната визия на манекенката Катрин Вачева! С последните снимки, които тя качи в социалните мрежи, със сигурност е оставила десетки пред мониторите с отворени усти.   Моделката, която тренира усилено във фитнес залата, спазва и специален хранителен режим, а резултатите от дисциплината й са видими. Определено отвява новоизлюпените 20-годишни моделки, които още отсега са с целулит и стрии.     „Всичко е режим, начин на живот и воля! Ако се стремиш към перфектната физика ти просто трябва да я поддържаш, но не за няколко месеца лятото, както правят повечето, а целогодишно!”, споделя Катрин. Определено, когато се появи на подиума, походката й не прилича на никоя друга и прави впечатление, коментират я модни експерти - изпънат торс, грациозна походка, усмивка и перфектна кординация при завъртане и позиране.     Наскоро красавицата пусна снимки от спа центъра, където релаксираше заедно със своя приятелка. Разбира се, социалните мрежи прегоряха за минути от тях! А коментарите за Катрин гласяха: „тя е с огън тяло и завладяваща харизма”.     Манекенката успя да събере погледите и с още един неподозиран талант. От снимките й е видно и колко пластична е всъщност Катрин Вачева, която демонстрира завидно изпълнение на йога пози, като огъва тялото си почти на 90 градуса.     Но да не забравяме, че тя все пак е тренирала гимнастика и състезателни танци, с което допринася за свежия си външен вид и перфектни физически данни!  ", "date": "2019.04.24", "title": "Катрин Вачева удари всички в земята"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394836-%D0%BD%D0%B5-%D0%B1%D0%B8%D0%BB-%D1%81%D0%B0%D0%BC%D0%BE-%D0%B3%D1%80%D0%B8%D0%B3%D0%BE%D1%80", "text": "Българинът Григор Димитров безспорно е сред секс символите в мъжкия тенис в последните години. Сигурно е, че много негово колеги го гледат с респект след връзките с Мария Шарапова и Никол Шерцингер, но оказва се нашенецът не е единственият в тениса, който е магнит за красивите жени. Босненецът Дамир Джумхур е с една година по-малък от Гришо (26 г.), но вече смени няколко секс бомби, минавайки през леглата на моделите Деяна Живкович и София Милошевич за последните години. Сега усилено се говори, че е във връзка с певицата Риалда Карахасанович, а според местните медии, любовта им вече е на 6 месеца. Самата певица преди време се разведе с богат бизнесмен и явно Джумхур е новата й любов.", "date": "2019.04.24", "title": "Не бил само Григор..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394837-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Заемете се с интересни проекти. Но не ги оценявайте само от гледна точка на финансовата печалба, проявете творческо въображение. В личния живот шансът е пропуснат, така че не променяйте нищо изкуствено. Битовите проблеми, не трябва да отлагате \"за утре\", решете ги бързо. Здравето, ще зависи от вашето настроение. ТЕЛЕЦ ( 21 април - 21 май )  Очаква ви професионален успех. Здравият ентусиазъм, ще ви предаде жизненост и ще помогне да реализирате грандиозните си идеи. Не се притеснявайте, за всичко ще имате достатъчно енергия и време. Любовният ви роман, ще има продължение, но не спирайте на не едно място. Вземете инициативата и дайте нов ритъм на връзката. БЛИЗНАЦИ ( 22 май - 21 Юни ) Препоръчително е да бъдете по-активни в бизнеса, разговорите и пътуването. Основното е да се движите с тази скорост, която няма да наруши вашите планове. Заедно с роднини, може да започнете някакъв важен проект или организация за празника. Денят е неблагоприятен за нови начинания и самостоятелни решения. Особено, ако въпросът засяга бита и здравето.   РАК ( 22 юни - 23 юли ) Очаква ви продуктивен ден, но не се стремете всичко да свършите. Само ще изхабите силите си, а те ще ви трябват за решаването на семейни проблеми. Нереализираните идеи могат да ви заредят с жизненост и амбиция и това е чудесно. Не съжалявайте за изразходваните пари, скоро ще получите повече. Вечерта, е възможен откровен разговор. ЛЪВ ( 24 юли - 23 август ) Денят обещава, много ярки и незабравими срещи. В процеса на общуване внимавайте да не изпуснете нещо важно. Импулсивните действия в любовта, ще доведат до кавги и конфликти, дръжте се в ръце. Покажете повече загриженост и внимание към децата, за да се разбирате повече с тях. От командировки, се откажете. ДЕВА ( 24-ти август - 23 септември ) Трябва да положите всички усилия, за да вдъхновите себе си и своя партньор на романтични постъпки. Мислите само за работата и финансовите проблеми и така не можете да се концентрирате върху личната сфера. Погрижете се и за здравето си, то е от първостепенно значение. Купете си абонамент за фитнес, закалете се. ВЕЗНИ( 24 септември - 23 октомври) Днес са възможни сериозни разходи, които леко ще подкопаят вашият бюджет. Но това са временни затруднения, така че се успокойте. Много по-сложни са проблемите в личния живот. Отношенията с любимия са на ръба, погрижете се да ги запазите. В бизнеса има възможност да инвестирате, в оригинален проект. СКОРПИОН ( 24 октомври - 22 Ноември ) Ще се къпете в любов, ще получите неочаквани печалби и ще намерите нови приятели. Като цяло животът, ще е успешен! Необвързаните имат всички шансове да срещнат своята \"сродна душа\". Само не забравяйте за здравето, има вероятност за заболяване от ангина или гастрит. Храненето трябва да бъдат пълноценно, откажете се от яденето на крак.   СТРЕЛЕЦ ( 23 Ноември - 21 Декември ) Очаква ви труден ден, когато и най-малката дреболия, може да ви изкара от релси. Естествено, това ще се отрази негативно на много неща, на здравословното състояние и на портфейла. Неочаквана среща по време на пътуване или почивка, ще преобърне живота на необвързаните. Ще погледнете по нов начин, на всичко което сте правили преди. По-позитивно! КОЗИРОГ (22 Декември - 20 януари ) Трябва да прекарвате повече време на открито, а не в затворената и задушна стая. Дори ако работите в офис, излизайте за малко навън. Полезни ще бъдат превантивните мерки, насочени към укрепване на имунната система. Ако някой от вашите приятели ви покани да отидете на риболов или пикник, се съгласете.  ВОДОЛЕЙ ( 21 януари -  19  февруари ) Препоръчва се днес да се държите сдържано, дори ако някой от колегите или приятелите ви е откровено досаден. Нищо не украсява човека, така както сдържаността и достойнството. Необходимо е спешно да се откажете от вредните навици, за да посрещнете лятото в добро настроение. За пътуване, денят не е благоприятен.   РИБИ ( 20 февруари - 20 март ) Ще се потопите в такива събития, които ще ви превърнат в щастлив и доволен човек. Добри новини от приятели, както и похвали от шефовете - всичко това не е измислица, а реалност. Не трябва да се паникьосвате, ако изхарчите една кръгла сума за решаване на битовите проблеми. Няма друг начини, особено след като сами сте започнали ремонта.", "date": "2019.04.24", "title": "Дневен хороскоп 24 април"}
{"url": "http://www.classa.bg/%D1%81%D0%B2%D1%8F%D1%82/item/394838-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%BA%D0%BE%D0%B8-%D1%81%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%B8%D0%B3%D1%80%D0%B0%D1%87%D0%B8-%D0%B8-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D0%B1%D0%BE%D1%80%D1%8F%D1%82", "text": "Изборите за парламент в Испания са на финалната си права. На 28 април испанците ще излязат до урните, за да изберат състава на следващия парламент, а с това и да решат в каква посока ще тръгне страната след последните няколко години на доста политически трусове. Корупционният скандал, който в крайна сметка свали консервативното правителство на премиера Мариано Рахой, вече е отшумял и от близо година на власт са социалистите на настоящия министър-председател Педро Санчес - предостатъчно време да се оформят нови нагласи, да се затвърдят стари и да се преструктурират цялостно електоралните нагласи.     Въпреки това обаче последните социологически проучвания в страната показват, че 4 от всеки 10 испанци все още не са решили за кого ще гласуват на изборите, затруднени от огромните обеми информация, пропаганда, нападки, обвинения и обещания, които летят във всички посоки на политическия спектър.   Тук представяме ключовите кандидати и това, за което се борят.    Педро Санчес, Испанска Социалистическа Работническа Партия (PSOE)     Преди по-малко от година Педро Санчес изоставаше в изборите като лидер на испанската опозиция, натъртена от две огромни изборни загуби срещу Народната партия на Мариано Рахой. Корупционният скандал с управляващите обаче разтърси обществото достатъчно, за да може прокараният от социалистите вот на недоверие към кабинета да мине и, на свой ред, Педро Санчес трябваше да формира правителство с широка коалиция. За времето си на власт Санчес успя да наложи образа си като човек, който действително може да влезе в ролята на премиер, а не е просто \"смяна в края на мача\". Независимо от това дали той успява в действителност да управлява страната качествено за времето, в което е на поста, или не (това зависи от личната преценка на човек), той успява да проектира поне към левите избиратели идеята, че действително се справя със задачата. Така той предприе серия от привличащи погледа мерки, с които левите избиратели да се припознаят в политиката му. Такива например са повишаване на минималната работна заплата в страната, назначаване на кабинет, в който преобладават жените, и приемането на кораба с мигранти \"Водолей\", след като Италия отказа да го допусне до водите си. Манифестът на PSOE преди изборите обещава партията да се бори срещу социалното изключване и неравенството. Що се отнася до въпроса с все още борещата се за независимост Каталуния, партията подкрепя диалога със сепаратистите, въпреки че е ясно, че тя няма да позволи провеждането на нов референдум за независимост при каквито и да е обстоятелства. Според социологическите проучвания сегашният премиер е фаворит за победа на изборите. Основната цел пред Санчес и неговата партия в момента е да удържи властта и да събере управляващо мнозинство, което да е достатъчно, че да си спести премиерът такива проблеми, каквито имаше през последните месеци. Изследванията сочат, че Социалистическата партия ще спечели между 123 и 138 места от 350-местния парламент. Иначе казано - трябват им още между 37 и 53 депутати от други формации за формиране на мнозинство. За целта Санчес може да се обърне към другата лява формация - \"Podemos\" (\"Можем\"), както и към независими народни представители. Друг вариант за действие е дясно-центристката либерална формация Ciudadanos (\"Гражданите\"), макар оттам засега да отказват подобно бъдещо партньорство.   Пабло Касадо, Народната партия     На 38 години Касадо е най-младият партиен лидер в момента, както и най-младия лидер в историята на собствената си партия. И подобно много други млади лидери той вярва в сериозната промяна. За него пътят към връщането на властта от ръцете на социалистите минава през сериозен и труден завой надясно. Затова и той не се притеснява да втвърди реториката по редица въпроси, вариращи от абортите, през миграцията, независимостта на Каталуния, та до сигурността и икономиката на страната. Касадо си позволява да флиртува с национализма, реториката на войната между културите (типична за много крайнодесни в Европа в момента) и с нападките срещу бежанци и мигранти, които са по-скоро типични за популистите в Централна Европа, отколкото за политическия климат на Испания след Франко. По все още болния въпрос с Каталуния той не се притеснява отново да заговори за директна власт на Мадрид върху региона, каквато предшественикът му Рахой наложи след референдума за независимост. Само че този път лидерът на Народната партия не говори за период от няколко месеца, а за цялостна отмяна на автономията. Колкото до въпросите като абортите и миграцията, за тях Касадо има едно и също решение - много по-строги регулации. Той също така обещава значително намаляване на данъците, преоценка на пенсиите и сериозна работа по въпроса с развитието на регионите предвид големия проблем с обезлюдяването на части от Испания. За тази почти една година, в която е начело на Народната партия, той извърши и сериозна кадрова промяна, издигайки на преден план млади, умели в комуникацията с медиите кадри с вкус към идеологическите схватки и политическата некоректност. С това той постави още по-рязка промяна спрямо управлението на Рахой, когато в Народната партия доминираха суховатите административни политици. И ако реториката му е доста по-радикална, отколкото избирателите на Народната партия са свикнали, то самата партийна програма остава във все същото русло. Там дори нито веднъж не е спомената думата \"аборт\", а вместо това се говори за подпомагане на жените, които искат да имат деца. Тя също така не включва радикални предложения срещу имиграцията и оставя открит за тълкуване въпроса дали Мадрид веднага ще приложи пряко управление в Каталуния или ще остане за някъде напред във времето. Социологическите данни обаче не дават благосклонни за него прогнози. Според общите прогнози Народната партия ще спечели на изборите между 66 и 76 места в Конгреса - най-лошото представяне на формацията от три десетилетия насам. Въпреки това Касадо и компания ще се борят да опровергаят социолозите. Основната цел все пак остава да се спечелят най-много гласове сред трите формации в спектъра \"Център-Дясно\" и заедно с другите две - Vox и \"Гражданите\" да се формира управляващо мнозинство - нещо, което поне към момента е малко вероятно да се случи.   Пабло Иглесиас, \"Подемос\"     Политологът и преподавател Пабло Иглесиас основава \"Подемос\" през 2014 г. заедно със свои колеги от Мадридския университет \"Комплутенсе\", изграждайки протестното движение за борба срещу строгите мерки в Испания. \"Подемос\" се явява политическото крило на гражданското \"Движение на възмутените\". Те бяха близо до надминаването на социалистите на последните избори, печелейки цели 20%. Вътрешните спорове в ръководството обаче накараха бившия №2 в партията  втори номер на партията да се раздели с Иглесиас и да създаде алтернативна платформа за регионалните избори в Мадрид. В най-добрия случай сега партията може да се окаже младши партньор на воденото от социалистите правителство, но подобен резултат ще изисква подкрепа и на други партии, които вероятно ще се борят да надделеят. От партията както и досега поставят основен акцент в предизборната си програма борбата със социалното неравенство и корупцията, както и връщането на властта в ръцете на \"малкия човек\". \"Подемос\" се позиционират като основен противник на стремежите на големите международни корпорации, банките и богатите бизнесмени. Тя обещава социално развитие, гарантиран основен универсален доход и защита на уязвимите семейства. Партията описва себе си като про-републиканска и феминистка. Това личи и от хода на самия Пабло Иглесиас, който доскоро беше в отпуск по бащинство. След завръщането си на политическата сцена обаче медиите не гледат на него с особено добро око. Социологическите проучвания отреждат на \"Подемос\" между 33 и 41 места в парламента. С този резултат партията може да се присъедини към PSOE за сформиране на кабинет заедно с регионалните баски и каталунски партии. Това обаче до голяма степен ще зависи от уменията на лидера на социалистическата партия Педро Санчес да убеди каталунците да участват действително в една управляваща коалиция на фона на въпроса с независимостта на автономната територия. От партията на Пабло Иглесиас обаче са категорични, че няма как да се включат в коалиция, в която участват \"Гражданите\", които отиват все по-надясно в позициите си.   Алберт Ривера, \"Гражданите\"     Макар от самата партия на Алберт Ривера да се определят като модерна градска партия с центристки позиции и прогресивни, либерални виждания, от PSOE и \"Подремос\" я определят като по-скоро клоняща надясно. Това, по което си приличат \"Гражданите\" с лявата \"Подемос\", е фактът, че и двете формации искат да разбият старото двупартийно статукво. Самият Алберт Ривера, който е едва на 39 години, е сред най-опитните лидери от най-младото поколение кандидати, които се борят за националните избори в Испания. Той е работил в CaixaBank преди основаването на Ciudadanos през 2006 г., проевропейска партия, първоначално от Каталуния, която обаче през 2015 г. излезе на националната сцена. На последните избори в Каталуния тя събра най-много гласове, макар и да остана изолирана от сепаратистките формации, които формираха мнозинство. Подобно на Касадо, Ривера категорично се противопоставя на каквато и да е отстъпка спрямо каталунските националисти, което е и една от основните точки в неговата кампания. Друг ключов момент е обещанието за намаляване на данъците както и подкрепата за работещата средна класа и самонаетите хора. Програмата на \"Гражданите\" се цели в традиционния икономически капитализъм, залагащ на защита на интересите на дребния и среден бизнес, както и на средната класа в страната. Според изследванията до момента резултатите, които \"Гражданите\" могат да очакват, са между 42 и 51 места в парламента. Ривера е обещал, че няма да прави коалиция със социалистите, поне не и докато Педро Санчес е начело на партията. Той по-скоро би търсил обща коалиция с Народната партия и крайнодясната формация Vox, както на практика стана на местните избори в Андалусия, където трите формации излъчиха мнозинство. В национален план това би било доста по-сложно обаче, тъй като се очаква те да съберат значително по-малко от 176 депутатски места в Конгреса.   Сантяго Абаскал, VOX     Новакът в испанската политика VOX се показа с доста добри резултати на местните избори в Андалусия. Крайнодясната формация следва общото течение на възраждане на национализма в Европа (и по света), противопоставяйки се на законите за защита на равенството между половете, мигрантите, автономията на регионите, както и на левите мерки. Партията е основана през 2013 г. като сега обаче тя прави своята заявка за поява на националната сцена - нещо, което се случва за пръв път от оттеглянето на диктатора Франциско Франко. 12-те места в регионалния парламент на Андалусия говорят сериозно за това. А както Сантяго Абаскал коментира в своя туит \"Превземането на Испания започва от Андалусия\". Политик с твърд подход и още по-твърда реторика, който твърди, че законите за равноправие между половете дискриминират мъжете, Абаскал определено постигна утвърждаване през последната година. Цялостната му кампания в стил \"Да направим Испания отново велика\" засега печели учудващо много подкрепа (за страна, в която национализмът отдавна не вирее). Той и партията му критикуват масовите медии и дори бойкотират публичните дебати по телевизията (след като електоралната комисия реши да му откаже правото да се яви там) и се обявяват в подкрепа на дискриминацията по принцип (в коментар за построяването на стена около няколко островни анклава в Средиземно море, за които в крайна сметка Мароко трябва да плати - заигравка с американския президент Доналд Тръмп). От VOX обвиняват Народната партия в страхливост и се обявяват за \"истинското дясно в Испания\". Основните теми за партията са мигрантите и независимостта на Каталуния като и по двата въпроса позицията е крайна и твърда - срещу. VOX също така е против абортите и поставя като важни национални дебати относно феминизма, насилието, свързано с пола, и притежаването на оръжия. Тя подкрепя идеята за \"семейството и традициите\". Социологическите агенции предвиждат, че крайнодясната формация ще получи между 29 и 37 места в Конгреса, което прави евентуално дясноцентриско правителство невъзможно без тяхното участие.", "date": "2019.04.24", "title": "Изборите в Испания: Кои са основните играчи и за какво се борят"}
{"url": "http://www.classa.bg/%D1%81%D0%B2%D1%8F%D1%82/item/394839-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D0%BC%D1%8A%D1%82-%D0%BD%D0%B5-%D0%BF%D1%80%D0%B5%D1%87%D0%B8-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D0%B4%D0%B0-%D0%BE%D0%B1%D0%BE%D0%B6%D0%B0%D0%B2%D0%B0%D1%82-%D0%BC%D0%B0%D1%8F%D0%BC%D0%B8", "text": "В руската столица мръсният сняг вече се топи след месеците на смразяваща зима. Много от московчаните все още изпитват остра липса на витамин D. Далеч не всички обаче имат този неприятен проблем. Хиляди богати руски граждани хващат тен по крайбрежието на Флорида. Много от тях са прекарали цялата зима в отдих в Маями, където се радват на луксозни имоти, наричани \"далечните дачи\". Те за момента успяват да избегнат международните санкции, наложени от САЩ. Но във въздуха над лекия морски бриз се усеща и напрежение. За първи път от десетилетия насам самолетите от Москва за Флорида са полупразни. Причината е анексирането на Кримския полуостров от 2014-а година, когато САЩ и Европейският съюз наложиха редица санкции на Русия.     Така много от руските олигарси се оказаха със забрана да пътуват на Запад. Американските санкции бяха допълнително затегнати след подозренията за руска намеса в президентските избори на САЩ през 2016-а и принудиха руските богаташи в Маями да продават своите лъскави вили и апартаменти. А повечето от имотите се намират в небостъргачите, които президентът Доналд Тръмп притежава, включително внушителния \"Порше Дизайн\". За да добиете добра представа за какво иде реч, \"Порше Дизайн\" е известна със стъклените си асансьори, които позволяват да се качите с колата си до апартамента си. Сградата се издига на 60 етажа над брега. Последното руско семейство, което политическата ситуация е принудила да продаде имота си в \"Порше Дизайн\", дори плаче, докато напуска жилището. То не плаче за милионите си сънародници, които едвам оцеляват в кошмарните държавни болници и нямат пари за скъпите частни клиники в Русия. Още по-малко скърби за 20-те процента руснаци, които дори нямат работеща канализация в дома си. Това, което истински ги тревожи, е опасността да попаднат в затвора заради луксозните си имоти. През 2017-а \"Ройтерс\" публикува обширно разследване около собственици на недвижимо имущество в небостъргачите на Тръмп във Флорида. Поне 63 от имотите принадлежат на граждани с руски паспорти, които са дали поне 98,4 млн. долара при закупуването. Тези цифри не включват собственици, които успешно са закупили имоти през фронтови компании или са в Маями под наем, за да се родят децата им като американци. Има причина много от олигарсите да предпочитат да не разкриват откъде точно са средствата им за подобен лукс. Антикорупционната фондация, ръководена от лидера на опозицията Алексей Навални, например открива, че кметът на Нижни Новгород - Иван Карнилин - е инвестирал първоначално 824 хил. долара, а впоследствие още 1,1 млн. долара в апартаменти в Маями. И това - със заплатата на държавен служител. Скоро след разкритията на Навални кметът се оттегля от поста си. Московският екип на \"Прозрачност без граници\" също провежда разследване около \"Руския Маями\" и \"Малката Москва\". Руските корумпирани бюрократи продължават да гледат на Флорида като на примамливо място за инвестиции. Затова \"Прозрачност без граници\" проверява имоти на бизнесмени, бандити, държавни служители и политици, включително и бившия вътрешен министър ген. Анатоли Петухов, който е инвестирал над 30 млн. долара във Флорида. Явно дори хора, отговорни за националната сигурност, си купуват имоти в Маями. Заради международните санкции и независимите разследвания много от руските държавни служители проявяват невероятно лицемерие. В Москва те на висок глас осъждат \"русофобията на американското праителство\", но в Маями и Ню Йорк се надпреварват да хвалят \"свободата, която витае във въздуха\". Има дори служители на ФСБ, които имат огромни имоти във Флорида, но не могат да пътуват дотам. И тяхното положение скоро няма да се промени заради влошеното отношение на Русия към западните държави. Руснаците, които все още могат да пътуват до Маями през зимните месеци, когато в родината им е тъмно и потискащо, се връщат у дома най-вече за да изкарват пари. Руският бизнес и сделките с недвижими имоти са честа тема на разговорите в крайбрежните ресторанти. Там се навъртат и брокерите, които се опитват да продават луксозни имоти. Тръмп може и да се провали в изграждането на собствен небостъргач в Москва, но московчани лесно намират начин да се сдобият с негови жилища във Флорида. Те Цените започват от 3 млн. долара, но много от руснаците предпочитат възможно най-скъпите вили и апартаменти. В Маями изникват и традиционни руски ресторанти и магазини, които да отговарят на търсенето от клиентите. За разлика от западните елити, които внимават да не афишират толкова явно богатството си, руснаците гледат да покажат състоянието си колкото се може, повече. Те лесно могат да бъдат разпознати по скъпите си автомобили, но е факт, че продажбите все пак спадат. Става все по-трудно за руският елит да изнася парите си извън родината си, а в Америка се изисква пълна прозрачност на сделката, включително и произходът на средствата. Дали руските купувачи се чувстват гузни за тайните си имоти в страна, която Кремъл постоянно нарича \"русофобска\"? Едва ли. Руските \"патриоти\" са повече от щастливи във Флорида. Те изкарват парите си в Русия и след това прекарват няколко месеца в Щатите, докато в родината им е зима. Някои от тях са богати татенца над 50 години, а придружителките им не изглеждат на повече от 30. Плажовете са пълни с млади бременни рускини и такива с малки деца. На места не може да се чуе английска реч. Има го и феноменът с бебетата на руснаци, родени на американска земя. Те автоматично получават американско гражданство, което прави по-лесно за родителите им също да получат жителство. Схемата е една и съща - наемат имот в някой от небостъргачите на Тръмп, прекарват няколко приятни месеца покрай океана и осигуряват на новороденото си американски паспорт. Медицинските услуги и наемите са съвсем поносими за руските олигарси, а накрая като място на раждане в документите на бебето пише Флорида. А когато попиташ някой от руснаците в Маями как имотите им на американска земя се комбинират с лоялността им към Кремъл, повечето казват, че \"щастието е приоритет номер едно\".  ", "date": "2019.04.24", "title": "Патриотизмът не пречи на руските олигарси да обожават Маями"}
{"url": "http://www.classa.bg/%D1%81%D0%B2%D1%8F%D1%82/item/394840-%D0%BA%D0%B0%D0%BA-%D1%81%D1%8A%D0%B2%D0%B5%D1%82%D1%81%D0%BA%D0%B8-%D0%BF%D0%B0%D1%82%D1%80%D1%83%D0%BB%D0%B5%D0%BD-%D0%BA%D0%BE%D1%80%D0%B0%D0%B1-%D0%B4%D0%BE%D0%BA%D0%B0%D1%80%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D1%80%D0%B0%D0%B9%D1%86%D0%B5%D1%80-%D0%B4%D0%BE-%D0%B8%D1%81%D1%82%D0%B5%D1%80%D0%B8%D1%8F-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Преди 31 години, на 12 февруари 1988 г., се случва едно от последните сражения от Студената война, известно като “стълкновението между кораби на СССР и САЩ в Черно море”, припомня “ Российская газета “. Без да откриват огън, стражевите кораби на Черноморския флот гонят от съветските териториални води американски ракетен крайцер и есминец, три пъти по голям от тях самите. \r\n \r\n \r\n \r\n Във втората половина на 1980-те години, на фона на сериозното затопляне на отношенията между СССР и САЩ зачестяват провокациите от страна на американския флот в териториалните води на СССР. Възползвайки се от различните тълкувания на определените морски граници и конвенциите на ООН в сферата на морското право, даващи на чуждестранните кораби възможност да навлизат в чужди териториални води – в интерес на истината, с включени радари и само за съкращение на пътя – флотът на САЩ води неприкрито разузнаване по съветските брегове. \r\n През март 1986 г. два кораба на 6-и флот на САЩ, ракетният крайцер Yorktown и есминецът Caron се приближават с 6 мили повече от допустимото към частта на Крим, където е разположен тренажорът на палубната авиация на съветския ВМФ НИТКА и комплексът от правителствени дачи “Форос”, където действат системи за специални комуникации. Радарите и останалите средства за радиотехническо разузнаване на американците работят с пълна пара. \r\n           Скоро главнокомандващият на съветския ВМФ адмирал Владимир Чернавин предлага на ръководството на страната мерки за активно противодействие на подобни провокации, включително масово изместване на нарушителите. Михаил Горбачов одобрява плана и препоръчва “да се използват по-силни кораби” и да се избегнат загуби сред личния състав. \r\n Две години по-късно Yorktown и Caron се връщат в Черно море. Командването на Черноморския флот знае, че те приближават и праща срещу тях два стражеви кораба – “Беззаветни” и СКР-6. Те съпътстват американците още от Босфора. Малко по-далеч ги следват пограничният СКР “Измаил” и издирвателно-спасителният кораб “Ямал”. Yorktown и Caron прекосяват териториалните води на България, Румъния и спират на 40-45 мили от Севастопол, където прекарват две денонощия. \r\n В утрото на 12 февруари командният пункт на Черноморския флот получава съобщение: “Американските кораби са поели курс на 90 градуса, който води в нашите териториални води, със скорост 14 възела. До териториалните води остават 14 мили”. Стражевите кораби предават следната информация на крайцера, който е най-отпред: “Вашият курс води към съветски води. Имаме заповед да ви изместим”. Американецът отвръща: “Разбрах всичко. Нищо не нарушавам, следвам предишния курс и скорост”. \r\n В 10:45 ч есминецът и крайцерът влизат в териториалните води на СССР. Пограничният СКР “Измаил” изпраща сигнал: “Нарушихте държавната граница на СССР”. “Беззаветни” и СКР-6 започват да приближават американците. “Беззаветни” догонва Yorktown и известно време се движи паралелно с него. В 11:02 ч стражевият кораб завива надясно и под ъгъл от 30 градуса се насочва към кърмата на крайцера. От удара се възпламеняват искри и боята изгаря. “Беззаветни” пробива обшивката на Yorktown. В същото време СКР-6 преминава по допирателната по левия борд на Caron, пробива обшивката му и разбива спасителната лодка. \r\n По време на втория удар високия форщевен на “Беззаветни” навлиза в хеликоптерната палуба на крайцера, при което задната част на стражевия кораб се потапя под водата и разрушава командирския катер и пусковата установка за крилати ракети “Харпун”. На крайцера избухва пожар. \r\n Стражевият кораб се отдръпва, но предупреждава, че ще повтори навала, ако американските кораби не напуснат  териториалните води на Съветския съюз. В отговор есминецът приближава “Беззаветни” от другия борд и се опитва да приклещи съветския кораб. На стражевия плавателен съд зареждат и разполагат от страната на Yorktown и Caron реактивни бомбомети РБУ-6000. Корабите на САЩ се отдръпват, но на крайцера започват да се готвят за излитане на палубни хеликоптери. “Беззаветни” вика авиацията и предупреждава, че ако бъдат вдигнати хеликоптери, те ще бъдат свалени заради нарушение на въздушното пространство на СССР. След  това, когато над палубата на Yorktown преминават два Ми-24, хеликоптерите се връщат обратно в ангарите. \r\n Американските кораби променят курса и отиват в неутрални води, където стоят на дрейф и започват активни радио преговори с командването. След няколко часа Yorktown и Caron се насочват към Босфора и без да спират напускат Черно море. Пострадали в инцидента няма. Yorktown е на ремонт за няколко месеца, а командирът на “Беззаветни” капитан втори ранг Владимир Боглашин е награден с орден “Червена звезда”. \r\n   \r\n", "date": "2019.04.24", "title": "Как съветски патрулен кораб докарва американски крайцер до истерия в Черно море"}
{"url": "http://www.classa.bg/%D1%81%D0%B2%D1%8F%D1%82/item/394841-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%BD%D0%B0-%D0%B5%D0%BD%D0%BF-%D0%B7%D0%B0-%D1%88%D0%B5%D1%84-%D0%BD%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BE%D0%B1%D0%B5%D1%89%D0%B0-%D0%B4%D0%B0-%D1%81%D0%BF%D1%80%D0%B5-%E2%80%9C%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "  Водещият кандидат на Европейската народна партия (ЕНП) за председател на следващата Европейска комисия Манфред Вебер обеща да блокира строителството на газопровода “Северен поток-2”.     Американската намеса в строежа на газопровода “Северен поток 2 е безцеремонна и предизвиква безпокойство, коментира на свой ред руският външен министър Сергей Лавров: “Обърнете внимание на редовните публични изказвания на американския посланик в Берлин, който изисква от германското правителство да промени своята позиция и да се противопостави на собствените си интереси.”    ", "date": "2019.04.24", "title": "Кандидатът на ЕНП за шеф на Еврокомисията обеща да спре “Северен поток 2”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394833-%D0%BA%D1%83%D0%BF-%D0%BC%D0%B0%D0%B4%D0%B0%D0%BC%D0%B8-%D1%80%D0%B0%D0%B7%D0%B2%D1%8F%D1%85%D0%B0", "text": "  Попаднахме на нова и супер странна тенденция, която завладя Instagram.   Мотото на горещите снимки е „Fish Bra”, а #FISHBRA заля интернет. Тънкостта в тези фотоси е, че горещи мадама захвърлиха сутиените и горнището на банските си и започнаха да се снимат с прясно уловена риба.   Според легендата инициативата принадлежи на съпругите на норвежките рибари, които по същия начин са решавали да благодарят на съпрузите си за улова и да „нагорещят” страстите помежду им преди и след риболова. И така, ето няколко от най-горещите снимки от Instagram, на които от jenata.blitz.bg попаднахме.                                          ", "date": "2019.04.24", "title": "Куп мадами развяха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394834-%D0%B7%D0%B0%D0%BC%D0%B5%D1%80%D0%B8%D1%85%D0%B0-%D0%B0%D1%80%D0%B8%D0%B0%D0%BD%D0%B0-%D0%B3%D1%80%D0%B0%D0%BD%D0%B4%D0%B5-%D1%81", "text": "По американската певица Ариана Гранде хвърлиха лимон по време на спектакъл на фестивала Coachella, съобщава The Sun.  \r\n   \r\n   Изданието отбелязва, че е много вероятно това да са направили фенове на певицата Бейонсе, които са недоволни, че Гранде получила по-висок хонорар за представянето си от техния идол. В статията се уточнява, че лимоните се асоциират с Бионсе след излизането на албума й Lemonade. \r\n        ", "date": "2019.04.24", "title": "Замериха Ариана Гранде с..."}
