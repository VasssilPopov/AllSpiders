{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400780-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%B7%D0%B0-%D0%BF%D0%B0%D0%BD%D0%B8%D0%BA%D0%B0%D1%82%D0%B0-%D0%B2-%D1%81%D0%BB%D0%B8%D0%B2%D0%B5%D0%BD-%D1%82%D0%BE%D0%B2%D0%B0-%D0%B5-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%B5%D0%BD-%D0%B0%D0%BA%D1%82-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%83%D1%80%D1%83%D0%BC%D0%BE%D0%B2-%D0%B8-%D0%B2%D0%BC%D1%80%D0%BE-%D0%BD%D1%8F%D0%BC%D0%B0%D1%82-%D0%BD%D0%B8%D1%89%D0%BE-%D0%BE%D0%B1%D1%89%D0%BE", "text": "  Според главния секретар на ромите в България Петко Асенов в основата на случилото се стоят доста хора на много високо ниво Нито Александър Урумов, нито ВМРО имат нещо общо с паниката в Сливен, заяви в ефира на Нова телевизия евродепутатът от ВМРО Андрей Слабаков. Той бе гост в предаването \"Неделята на NOVA\" заедно с главния секретар на ромите в България Петко Асенов. Андрей Слабаков определи случилото се в ромските махали на Сливен, Карнобат и Ямбол като абсурд. „В конкретния случай има някакъв абсурд. В концепцията на Красимир Каракачанов за хората, които не желаят да се образоват пише, че трябва да има глоби за тези, които не пращат децата си на училище, а не обратното”, коментира Слабаков.  Той допълни, че напрежението от публикация в интернет определи случилото се като терористичен акт. „Това се нарича терористичен акт в интернет. Терорист не е само човек, който се опасва с динамит и се гърми на площад „Народно събрание”. Те трябва да бъде намерени и осъдени. Най-големият проблем е, че по-голямата част от ромските общности са неграмотни и полуграмотни”, заяви още евродепутатът.  В основата на паниката в Сливен и други градове стоят доста хора на много високо ниво, заяви в ефира на NOVA Петко Асенов, главен секретар на ромите в България.  Той допълни, че повечето секти са извадени от ромските църкви. Петко Асенов настоя прокуратурата и ДАНС да разследват хората, които стоят в основата на случилото се в началото на седмицата. Той посочи, че вечесе говори за 100 лв. на глас.      ", "date": "2019.10.14", "title": "Слабаков за паниката в Сливен: Това е терористичен акт в интернет! Урумов и ВМРО нямат нищо общо!"}
{"url": "http://www.classa.bg/%D1%81%D0%B2%D1%8F%D1%82/item/400781-%D0%BC%D0%B5%D1%80%D0%BA%D0%B5%D0%BB-%D0%BD%D0%B0%D1%81%D1%82%D0%BE%D1%8F-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B0-%D1%81%D0%BF%D1%80%D0%B5-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%BE%D1%84%D0%B0%D0%BD%D0%B7%D0%B8%D0%B2%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F", "text": "Тя предупреди, че това може да предизвика по-нататъшна дестабилизация на региона и възобновяване активността на джихадистката групировка “Ислямска държава“ Германският канцлер Ангела Меркел призова в телефонен разговор президента на Турция Реджеп Тайип Ердоган незабавно да спре офанзивата на Турция в Северна Сирия, като предупреди, че това може да предизвика по-нататъшна дестабилизация на региона и възобновяване активността на джихадистката групировка “Ислямска държава“, цитира думите й AFP. Операцията заплашва да прогони голяма част от населението от домовете им, каза тя, като отбеляза, че това също би рискувало \"дестабилизация на региона и ще доведе до възобновяване на активността на „Ислямска държава“. Германия и Франция в събота заявиха, че прекратяват износа на оръжие за Турция заради офанзивата й в Сирия срещу кюрдските Отряди за народна самоотбрана (ОНС), припомня    ", "date": "2019.10.14", "title": "Меркел настоя Ердоган да спре незабавно офанзивата в Сирия"}
{"url": "http://www.classa.bg/%D1%81%D0%B2%D1%8F%D1%82/item/400782-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D1%81%D0%B0%D1%89-%D0%B4%D0%BE%D1%81%D1%82%D0%B8%D0%B3%D0%B0-%D0%B5%D0%B2%D1%80%D0%BE%D0%BF%D0%B0", "text": "В САЩ опиоидите междувременно причиняват повече смърт, отколкото хероинът и кокаинът. Смъртоносната епидемия вече достига и Европа. Проблемът е, че в повечето случаи тези таблетки се изписват и продават напълно легално.       В края на август в един мотел в нюйоркския квартал Куинс бе намерено безжизненото тяло на Андреа Цамперони - главен готвач на престижния италиански ресторант \"Чиприани долчи\" в Манхатън. Оказа се, че той е починал вследствие на свръхдоза фентанил. Този случай привлече вниманието на италианците към опиоидната криза, от която САЩ страда вече от години. Консумацията на фентанил е нараснала в световен мащаб - развитие, което е отбелязано в тазгодишния Световен доклад за наркотиците на ООН и което би трябвало да разтревожи цяла Европа.  По-смъртоносни от хероина и кокаина? Все още по света се говори най-вече за опасността, произлизаща от нелегалната търговия с наркотици като хероин, кокаин, метамфетамини.  . Едно от тези лекарства е широко разпространеният синтетичен опиоид фентанил. Той се предписва за лечение на силна болка. Други лекарства от този тип са оксиконтин и хидрокодон.     Американската агенция за борба с наркотрафика (DEA) представя стряскащи данни. През 2014 година 52 от общо 129 смъртни случая дневно, причинени от свръхдоза, са се дължали на опиоиди. Това отговаря на 18 980 жертви на опиоиди за цялата година. Само четири години по-късно, през 2018, вече става дума за средно 172 смъртни случая на ден вследствие на свръхдоза, като при 116 от тях става дума за опиоиди, отпускани по лекарско предписание. Това се равнява на 42 000 жертви за цялата година. В последния си доклад DEA посочва, че повечето хора, на които неправомерно се изписват такива лекарства, се оплакват от силна физическа болка. В ежедневната си практика много американски лекари твърде често предписват опиоидни болкоуспокояващи, включително и на деца със зъбобол. Опиоидите, отпускани по лекарско предписание, заемат второ място сред най-често консумираните наркотици в САЩ. Преди тях се нарежда единствено марихуаната. Смята се, че 18 милиона американци употребяват канабис. Междувременно болкоуспокояващият аналгетик фентанил е толкова широко разпространен в САЩ, че дори мексиканските наркокартели започнаха да го произвеждат и продават - разбира се, нелегално. Опаковката на фалшификата изглежда измамно истинска, но продуктът обикновено съдържа добавки от хероин, кокаин или метамфетамин, което прави консумацията му още по-опасна. В момента той се произвежда предимно в Китай или Мексико. Синтетичните опиоиди - вече и в Европа Междувременно синтетичните опиоиди достигнаха и Европа. Наскоро италианският вестник \"Ла Стампа\" съобщи, че, според италианския експерт Антонио Никазо и заключенията на италианските власти, калабрийската мафия Ндрангета е започнала да внася фентанил от Канада през 2017 година и да го разпространява на Стария континент. \"В Европа всеки пети възрастен се оплаква от хронична болка\", пише изданието и посочва, че \"днес в Италия опиоидни вещества като фентанил се предписват четири пъти по-често, отколкото преди десет години\". \"Синтетичните опиоиди представляват сериозна заплаха за здравето\", предупреждава тазгодишният доклад на ООН за наркотиците. В него също така се отбелязва, че спешно трябва да се обърне по-голямо международно внимание на проблема. В доклада се посочва още, че в Западна и Централна Европа се конфискуват все по-големи количества фентанил. Докато през 2013 година иззетият фентанил е бил само 1 килограм, то през 2017 вече са 17 килограма. Според доклада на ООН, \"по-голямата част от фентанила, търгуван на нелегалния пазар, идва от напълно законно производство\". А това означава, че не само престъпните организации, които извършват незаконна търговия с наркотици, трябва да бъдат преследвани от закона. И компаниите, които произвеждат легално този аналгетик, трябва да бъдат подложени на много по-строг контрол.    ", "date": "2019.10.14", "title": "Смъртоносна епидемия от САЩ достига Европа"}
{"url": "http://www.classa.bg/%D1%81%D0%B2%D1%8F%D1%82/item/400783-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%B4%D0%B0%D0%B4%D0%B5-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%B0%D0%B2%D0%B0-%D0%B8-%D1%81%D0%B2%D0%BE%D0%B1%D0%BE%D0%B4%D0%B8-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5", "text": "Новата цел на Турция се нарича съдебна реформа. Предвиждат се промени на 15 закона, които ще дадат повече права и свободи на гражданите, твърди Ердоган. Наистина ли? Според критиците, властта замазва очите на хората.       След неуспешния опит за преврат на 15 юли 2016 свободата на печата в Турция беше силно ограничена. Стотици критични журналисти бяха изправени пред съда, много от тях получиха сурови присъди. Сега, след дългогодишното извънредно положение и масовите арести, се задава съдебна реформа, чиято цел е да върне страната към правовите принципи. За целта през идните седмици турският парламент ще обсъди обширен пакет с реформи. 15 закона ще бъдат променени Предвидени са промени на 15 закона, някои от които са свързани с наказателното производство и борбата срещу тероризма. Промените си поставят за цел да дадат по-голяма свобода на мненията и да засилят независимостта на правосъдието. По някои наказателни присъди, издадени преди по-малко от 5 години, ще се въведе например възможността за обжалване пред Върховния съд на страната. Турският президент Ердоган подчерта, че пакетът с реформи ще даде повече права и свободи на гражданите.     Предвидена е и промяна на прословутия член 7 от антитерористичното законодателство, в който става дума за \"терористична пропаганда\". По този параграф особено често бяха привличани към отговорност журналисти. Повечето от наблюдателите твърдят, че пакетът с мерки остава под очакванията. Същевременно турски журналисти смятат, че с него няма да се сложи край на обичайната сега практика за инкриминиране на мисли и идеи. От опозицията твърдят, че реформата няма да предотврати възможността за задържане и съдене на журналисти. \"Изказването на мнения и на критика не е престъпление - така е записано в Европейската конвенция за човешките права, както и в турската конституция\", казва Йомер Фарук Еминагаоглу от синдиката на юристите YARSAV. Според него с пакетът от реформи правителството на практика е потвърдило, че в продължение на дълго време по неправомерен начин е наказвало журналисти. \"Пакетът обаче не дава на журналистите нужните им свободи. Малките компромиси, които се правят, няма да проправят пътя към свободата на мненията\", казва бившият прокурор. \"Пакетът с реформи е пълна глупост\" Най-голямата опозиционна партия в Турция - Републиканската народна партия - се присъединява към тези критики. Нейният представител Енгин Йозкоч казва в интервю за ДВ: \"Би трябвало парламентът да изработи по-добри мерки за реформа. В сегашния си вид те няма да изпълнят очакванията\". А Бариш Яркадаш от същата партия допълва, че промените няма да доведат до освобождаването на многото журналисти, които лежат по затворите. \"Обвинения като \"членство в терористична организация\", \"водене на терористична пропаганда\", \"обида на президента\" или \"злословене по адрес на Турската република\" са станали неотменими инструменти на днешното турско правосъдие\", казва той. Според проучванията на Яркадаш, само през последния месец десет журналисти са получили дългогодишни присъди. Бившият председател на Истанбулската адвокатска камара Тургут Казан не сдържа сарказма си: \"Свободата на мненията винаги е била разглеждана като терористично деяние. Нима критичните информации сега внезапно няма да са вече престъпление?\". Пакетът с реформи, според него, е опит да се позаглади влошения имидж на Турция пред външния свят. \"Пакетът с реформи е пълна глупост\", казва Казан. Ще освободят ли Демирташ? Много турци се надяват, че задържаният след опита за преврат  . Неговият арест заради \"терористична пропаганда\" се възприема от мнозина като несправедливо. Казан обаче смята, че подобни очаквания са илюзорни. \"Демирташ е символ за това, че правовата държава в Турция не съществува. Неговото освобождаване е възможно само ако правителството реши да го използва за някоя своя игричка\", казва юристът. По данни на \"Репортери без раници\", в турските затвори в момента се намират 134 журналисти. Страната е смятана за един от най-големите затвори за журналисти в света. Неправителствената организация настоява дебатите по съдебната реформа да се водят публично и прозрачно. Представители на управляващата Партия на справедливостта и развитието реагираха спокойно на отправените им критики. Недоволствата щели да бъдат обсъдени и анализирани в парламента, бе заявено от партийното ръководство.", "date": "2019.10.14", "title": "Турция ще даде повече права и свободи на гражданите?"}
{"url": "http://www.classa.bg/%D1%81%D0%B2%D1%8F%D1%82/item/400784-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%B2-%D1%81%D0%B8%D1%80%D0%B8%D1%8F-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D0%BD%D0%BE%D0%B2%D0%BE-%D0%BC%D0%B0%D1%81%D0%BE%D0%B2%D0%BE-%D0%B8%D0%B7%D1%81%D0%B5%D0%BB%D0%B2%D0%B0%D0%BD%D0%B5", "text": "Отново десетки хиляди сирийци бягат, повтаряйки кошмара с набързо стегнат багаж, задръстени от трафик шосета и несигурна съдба. Семейства, които само преди няколко години са избягали от яростните атаки на „Ислямска държава“ (ИД), сега бягат от турската офанзива срещу същите кюрдски бойци, победили екстремистката група. Съединените щати, които работеха рамо до рамо със сирийските кюрди, се отдръпнаха настрана и изоставиха своите съюзници.     Сега цивилните отново са обърнати в бягство, но този път има още по-малко места, където да отидат. Северната граница с Турция е затворена, лагерите за вътрешно разселени лица са препълнени, а вражески сили, вкл. непобедени бойци от ИД са в готовност да се надигнат и да се възползват от хаоса. Следва преглед на бежанската криза в Североизточна Сирия на фона на опасенията, че тя ще се задълбочи драматично. ОТ ЕДНА ВОЙНА КЪМ ДРУГА След избухването на гражданската война през 2011 г. сирийските правителствени сили до голяма степен се изтеглиха от североизтока, за да се съсредоточат в други части на страната. Това позволи на кюрдското малцинство да създаде автономен район, който прие с отворени обятия бежанци от боевете в други части на страната, вкл. християни и други религиозни малцинства. Но ИД започна офанзива в района през 2013 г., превзе голяма част от него и установи столицата на самозвания халифат в североизточния град Ракка. Десетки хиляди хора избягаха от боевете и бруталното управление на групировката, белязано от масови кланета, публични обезглавявания и други жестокости. След като бяха почти заличени в североизточния граничен град Кобане, оглавяваните от кюрди Сирийски демократични сили (СДС) започнаха контрафанзива. С голямата военна подкрепа на САЩ те постепенно отнеха цяла Североизточна Сирия от екстремистите, вкл. Ракка. Но победата беше извоювана с потресаваща цена – десетки хиляди убити и цели квартали и градове в развалини. Голяма част от Ракка бе разрушена, а градът все още е осеян с неизбухнали взривни устройства. Сега кюрдските бойци се втурват отново към фронтовите линии, този път да се бият с Турция, която ги смята за терористи заради връзките им с кюрдското въстание на турска територия. Турция се е заканила да създаде „безопасна зона“ по границата си до 30 км навътре в Сирия, където възнамерява да засели част от наброяващите над 3,5 милиона сирийски бежанци, които е приела. Но самата офанзива може да породи нова вълна от преселване. „Стотици хиляди цивилни в Северна Сирия са сега за застрашени“, каза Върховният комисар на ООН за бежанците Филипо Гранди. „Цивилните и цивилната инфраструктура не бива да бъдат мишени“, каза той. МАЛКО МЕСТА, КЪДЕТО ДА СЕ ОТИДЕ Когато Турция започна въздушни удари и артилерийски преграден огън по границата, по главните шосета можеше да се видят колони от коли, камиони и моторизирани рикши, натоварени със семействата, набързо събрали своите вещи в брезентови чували и найлонови торби. По оценка на Норвежкия съвет за бежанците в петкилометровата ивица по границата живеят около 450 хиляди човека, сред които и 90 хиляди, които са бягали поне веднъж през гражданската война. Международният спасителен комитет (International Rescue Committee) – друга група за помощ, която работи в региона, – заяви, че сраженията може да прокудят до 300 хиляди човека и че даже ограничена военна операция може да прогони 60 хиляди от граничната зона. „Много от тези хора вече са се преселвали много пъти и са страдали ужасно под бруталното управление на [ИД], за да се изправят пред още една криза“, казаха от комитета. Останаха малко места за бягство. На север, Турция до голяма степен е затворила границата си и вече не приема бежанци. На изток е Ирак, който вече е приел 250 хиляди сирийски бежанци, 90 хиляди от които в лагери, които разчитат на международна помощ, сочат данни на Норвежкия съвет за бежанците. На запад е територия, държана от сирийските правителствени сили и техните руски и ирански съюзници. Бежанците, които са избягали от зоните под правителствен контрол, не бързат да се завръщат, опасявайки се от арести и жестоки отмъщения. Остава югът, осеян с опустошени малки и големи градове и лагери, обитавани от над 108 хиляди вътрешно разселени. „Хората, които живеят в лагери за вътрешно разселени в Североизточна Сирия, са крайно уязвими“, казва Карл Шембри от Норвежкия съвет за бежанците. „Те обитават пренаселени лагери, които изцяло разчитат на помощта на хуманитарни агенции, затрудняващи се да покрият нуждите“, добави той. В региона също има вълна от нападения от оцелели джихадисти. Силите на сирийските кюрди държат в плен хиляди бойци на ИД, вкл. мнозина чужденци, но казват, че може да не съумеят да опазят центровете за задържане заради турската офанзива. Бягството и на малък брой от тези бойци може да ускори ново възраждане на екстремистката група, която в различни форми оцеля след някои поражения от времето на войната на САЩ в Ирак. ПРОДЪЛЖИТЕЛЕН КОНФЛИКТ В продължение на месеци Турция заплашваше с мащабна операция, но се въздържаше отчасти заради съпротивата на САЩ срещу нанасянето на удар по кюрдските съюзници на Вашингтон. Тези опасения сякаш се изпариха в края на миналата седмица, когато президентът Доналд Тръмп каза, че иска да извади Америка от „глупавите безкрайни войни“ и така даде зелена светлина на турския президента Реджеп Тайип Ердоган, като започна изтегляне от граничните постове на част от над хилядата американски войници, базирани в Североизточна Сирия за борбата срещу ИД. Това решение бе нашироко осъдено от демократи и мнозина републиканци, вкл. някои близки съюзници на Тръмп. Непостоянният Тръмп и преди е променял становищата си за Сирия и може да се намеси в опит да спре операцията, ако насилието ескалира. Но е възможно също Турция да направи опит да елиминира Сирийските демократични сили веднъж завинаги, като пренесе сраженията навътре в Сирия. В готовност са и силите, лоялни на сирийския президента Башар ал Асад, който многократно се е заканвал да установи под своя контрол цялата страна.    ", "date": "2019.10.14", "title": "Турската офанзива в Сирия предизвиква ново масово изселване"}
{"url": "http://www.classa.bg/%D1%81%D0%B2%D1%8F%D1%82/item/400785-scmp-%D0%B2%D1%8A%D0%BF%D1%80%D0%B5%D0%BA%D0%B8-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD,-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B7%D0%B0-%D1%81%D0%B5%D0%B3%D0%B0-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%B2%D1%80%D0%B0%D0%B6%D0%B4%D1%83%D0%B2%D0%B0%D1%82-%D1%81-%D0%BA%D0%B8%D1%82%D0%B0%D0%B9", "text": "Според проучване на Чикагския съвет по външните работи, въпреки войнствената позиция на Вашингтон, две трети от американците подкрепят приятелските отношения с Китай, пише South China Morning Post. Общественото мнение обаче бавно, но сигурно следва политическия елит - и все повече жители на САЩ скоро ще започнат да възприемат Поднебесната като заплаха, твърдят авторите на изследването. Позицията на Вашингтон не винаги отразява възгледите на всички американци. Поне потвърждение за това е скорошно проучване на Чикагския съвет по международните отношения (Chicago Council on Global Affairs). Както се оказа, две трети от американците подкрепят приятелското сътрудничество с Китай, съобщава South China Morning Post. Както припомня изданието, официалните отношения между Вашингтон и Пекин продължават бързо да се влошават от март 2018 г., когато администрацията на президента Доналд Тръмп наложи мита върху стоки, внесени от Китай. Оттогава се развихри цяла търговска война, която засегна много сектори: от науката и туризма до инвестициите и националната сигурност. Засега представители на двете страни провеждат срещи в опит да възобновят преговорите по търговската сделка. Ако не бъде постигнато споразумение, митата в САЩ ще се увеличат от 25% на 30%, а от 15 декември ще бъдат въведени допълнителни. „ , коментира авторът на изследването Дина Смелц. -  Според проучването 68% от американските респонденти подкрепят приятелските отношения с Китай, докато само 31% настояват, че САЩ е по-добре да ограничат растежа на влиянието на Китай. Според изследователите от 2006 г., когато на американците започнаха да задават въпроси за отношенията с Пекин, ситуацията не се е променила много. The South China Morning Post отбелязва, че в двете анкети, проведени през юни и юли, са участвали по 2000 възрастни жители на САЩ от 50 щата. Повече от половината от анкетираните изразиха мнение, че Америка трябва да води преговори с Китай по контрола над въоръженията, а също и да работи заедно по международни проекти. Около 61% от анкетираните се обявиха срещу продажбата на оръжие в Тайван, което също се отразява негативно на отношенията с Китай. Но, ако разгледаме по-отблизо резултатите от проучването, става ясно, че конфронтацията между Пекин и Вашингтон все пак до известна степен се отразява на настроението в САЩ. Това е особено вярно за републиканците, които много по-често от демократите са изразявали опасения относно  , отбелязва South China Morning Post. Именно републиканците бяха много по-склонни да подкрепят използването на военна сила в потенциален конфликт между Китай и Япония за спорните острови; републиканците искаха да ограничат научния обмен с Поднебесната и да намалят броя на китайските студенти в САЩ. Така, въпреки че официалната позиция на властите не е повлияла на общественото мнение, според авторите на проучването, тенденцията е ясна.  , твърдят авторите на изследването. Според професора от Школата за глобална политика и стратегия в Калифорнийския университет в Сан Диего, Сюзън Шрънк, двете страни са виновни за влошаването на отношенията между Вашингтон и Пекин. САЩ се изплашиха от засилването на Китай, а самият Китай започна да действа по-агресивно, за да защити позицията си.  , смята анализаторът. Според данните от проучването на Чикагския съвет по външните работи, американците възприемат Поднебесната като втората най-влиятелна държава в света след САЩ, при това разликата между двете държави бързо намалява. Третото място си делят Европейския съюз и Русия. The South China Morning Post подчертава, че други проучвания вече регистрират нарастващо ниво на недоверие на американците към Китай. Така през август изследователският център в Пю публикува доклад, в който се посочва, че 60% от американците не са приятелски настроени към Китай. През 2018 г. тази цифра беше 48%. И през март тази година Институтът Галъп сподели данни, че само 41% от населението на САЩ положително оценява Поднебесната - с 12% по-малко от миналата година.  ", "date": "2019.10.14", "title": "SCMP: Въпреки позицията на Вашингтон, американците за сега не искат да враждуват с Китай"}
{"url": "http://www.classa.bg/%D1%81%D0%B2%D1%8F%D1%82/item/400786-%D0%BA%D0%B0%D0%BA-%D0%B0%D1%82%D0%BE%D0%BC%D0%BD%D0%B8%D1%8F%D1%82-%E2%80%9C%D0%BF%D0%BE%D1%81%D0%B5%D0%B9%D0%B4%D0%BE%D0%BD%E2%80%9D-%D1%89%D0%B5-%D1%81%D0%B5-%D0%B4%D0%BE%D0%B1%D0%B5%D1%80%D0%B5-%D0%BD%D0%B5%D0%B7%D0%B0%D0%B1%D0%B5%D0%BB%D1%8F%D0%B7%D0%B0%D0%BD%D0%BE-%D0%B4%D0%BE-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B0%D1%89", "text": "Руското ядрено безпилотно подводно средство “Посейдон” ще може спокойно да стигне до брега на САЩ, използвайки карта на морското дъно. Това мнение се споделя от военните експерти след анализ на всички възможности на подводния дрон. Отбелязва се, че солената морска вода възпрепятства разпространението на радиовълни, следователно външният контрол на Посейдон в дълбочините, на които трябва да действа, е невъзможен. Автономната инерциална навигационна система (ANN), която е оборудвана на руския подводен атомен дрон, също не е идеално решение, защото след ден на непрекъсната работа, в нея се натрупват грешки.     Единственият изход от ситуацията е навигацията по топографията на морското дъно, твърдят военните експерти. За това обаче е необходимо да се решат няколко важни инженерни проблема. И първият от тях е съставянето на точна карта на морското дъно. Задачата на пръв поглед изглежда нерешима, но в действителност всичко е по-просто, отколкото изглежда. Не е необходимо да се сканира цялото морско дъно нагоре и надолу. Достатъчно е това да се направи това само в някои области. Освен това подобна система вече работи в американски ракети “Томахоук”.", "date": "2019.10.14", "title": "Как атомният “Посейдон” ще се добере незабелязано до бреговете на САЩ"}
{"url": "http://www.classa.bg/%D1%81%D0%B2%D1%8F%D1%82/item/400787-%D0%B8%D0%B7%D1%80%D0%B0%D0%B5%D0%BB%D1%86%D0%B8-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D1%81%D0%B5-%D0%B1%D0%B8%D1%8F%D1%82-%D0%B7%D0%B0-%D0%BA%D1%8E%D1%80%D0%B4%D0%B8%D1%82%D0%B5-%D1%81%D1%80%D0%B5%D1%89%D1%83-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "Израел ще помогне на кюрдите, които се сражават срещу турската армия-агресор. Това пише в обръщение на десетки офицери от запаса, които са част от армията на резервистите, на която Тел Авив винаги е разчитал много заради патриотичния заряд и военните умения, който притежават чиновете от резерва.     В своята петиция те призовават правителството на Израел да подкрепи кюрдите не само с оръжие и продукти, но и с военна сила. Това съобщава изданието Jerusalem Post. Ние сме израелци и евреи и най-добре от всички знаем какво означава да те изостави съюзник, да останеш сам в беда и да се защитаваш. Помним колко кръв сме проляли, за да отстояваме нашата независимост и свобода, когато целият свят ти е обърнал гръб, - споделя пред медията майор Яир Финк. Петицията вече е на бюрото на премиера Бенямин Нетаняху. С нея са запонати и в Министерството на отбраната и Генералния щаб. Шефът на ГЩ ген. Авив Кохави коментира, че подкрепя идеята. Израел подкрепя желанието на кюрдите да създадат своя държава, заяви преди дни премиерът Нетаняху.  Поддържаме делови отношения с кюрдите от 1960 година. Няма да ги оставим в този тежък момент, категоричен е министър-председателят.", "date": "2019.10.14", "title": "Израелци готови да се бият за кюрдите срещу турската армия"}
{"url": "http://www.classa.bg/%D1%81%D0%B2%D1%8F%D1%82/item/400788-%D0%BF%D1%80%D0%B5%D0%B4%D0%B0%D0%B4%D0%B5-%D0%BB%D0%B8-%D0%BA%D1%8E%D1%80%D0%B4%D0%B8%D1%82%D0%B5-%D1%82%D1%80%D1%8A%D0%BC%D0%BF", "text": "Изявлението на президента Тръмп в неделя, че ще пусне Турция да навлезе в кюрдските части на северна Сирия, като изтегли американските войски, е силно обезпокоително. Съединените Щати де-факто предадоха кордите, които изнесоха голямата част от битките срещу Ислямска Държава. Това, което Ердоган е замислил, не е мирно разселване на сирийци. Под претекста на разселване на сирийски бежанци, войските му ще нападнат, за да унищожат кюрдските бойци и цивилно население.     По-късно Тръмп предупреди, че ще помете турската икономика, ако кюрдите биват атакувани, но на Ердоган просто му трябва американските войски да се махнат от пътя му. Той няма да обръща внимание на това какво говори Тръмп сега. Съединените Щати пращат на съюзниците си в района – и всъщност навсякъде – грешното послание: Ще ви използваме, докато ни трябвате, и после ще ви хвърлим на вълците. Освен това е много вероятно 10 хилядите заловени бойци на Ислямска Държава, които се държат от кюрдите, да избягат след като кюрдските части се насочат да отблъснат Турция. Поздравления, г-н Тръмп. Опасявам се, че това е началото на турски геноцид срещу кюрдите. И Тръмп ще е виновен за това. Така не се прави външна политика.     Ивета Чернева, коментар в Ню Йорк Таймс Чернева е автор на книги и е служила в агенции на ООН, както и като асистент в Конгреса", "date": "2019.10.14", "title": "Предаде ли кюрдите Тръмп?"}
{"url": "http://www.classa.bg/%D1%81%D0%B2%D1%8F%D1%82/item/400789-%D0%BE%D1%80%D0%B1%D0%B0%D0%BD-%D0%B7%D0%B0%D0%B3%D1%83%D0%B1%D0%B8-%D0%B1%D1%83%D0%B4%D0%B0%D0%BF%D0%B5%D1%89%D0%B0", "text": "Партията на унгарския премиер Виктор Орбан губи на местните избори в Будапеща, сочат частични резултати от вота, предаде БТА. До момента са преброени 62 процента от бюлетините. Според частичните резултати победата в Будапеща е за кандидата на лявоцентристката опозиция Гергей Карачон, който печели 50 процента от гласовете. Досегашният кмет (управлявал Будапеща от 2010 г.) и кандидат на Фидес (партията на Орбан) Ищван Тарлош е на второ място с 44,93 процента от гласовете. Унгарската опозиция постигна най-голямата си победа в местните избори от десет години насам. Гергей Карачон успя да спечели кметската битка за Будапеща, оставяйки зад себе си Ищван Тарлос, кандидатът на управляващата партия на премиера Виктор Орбан. Освен това, опозицията успя да спечели доверието на гражданите и в още няколко големи градове, съобщава Reuters. Резултатът от провелите се избори обаче не се очаква да повлияе на политиката на премиера Виктор Орбан на национално ниво. Към момента кабинетът на поддържа силна позиция по отношение на антимиграционната политика, добри резултати в икономиката, както и осезаемно покачване на заплатите. Освен това управляващата партия \"Фидес\" остава много популярна в селските райони. Парламентарни избори не се очакват до 2022 г., се казва още в публикацията. При преброени 81.6% от гласовете Карачон има 50.6% подкрепа в сравнение с 44.3% за Тарлос, сочат данните на сайта на Националната избирателна служба. \"Ние дадохме на всички урок по демокрация. Образува се опозиционно единство, което избирателите отдавна очакват, и резултатът ни казва, че това е пътят, по който трябва да продължим\", заяви Карачон. \"Промяната на Будапеща и големите градове е първата стъпка към промяна на Унгария\", добави още той. \"Днес гражданите на Будапеща решиха, че е дошло време за нещо различно\", каза Орбан на пресконференция. \"Ние приемаме това решение. В интерес на страната и гражданите на Будапеща сме готови да съдействаме\", добави той Орбан заяви, че се очаква \"Фидес\" да спечели кметските надпревари в над половината градове с население над 5000 души, като добави, че броят на гласовете, подадени в цялата страна, показва, че десният му съюз е най-силният в Унгария. Освен това премиерът заяви, че неговата партия ще трябва да преодолее резултатите от изборите и да направи корекции в своите политики. Какви точно ще бъдат те обаче, той не влезе в подробности. Наз Масраф, анализатор в Teneo Intelligence, заяви, че заявките за промяната, които даде опозицията, може да засилят сътрудничеството между опозиционните партии преди парламентарните избори през 2022 г. \"Създаването на широк опозиционен проект може да се окаже много трудна задача  преди парламентарните избори, предвид необходимостта от привеждане в съответствие на различни приоритети, вариращи от дясноцентристката партия Yobik  до либералната Momentum\", каза той в публикация преди вота.      ", "date": "2019.10.14", "title": "Орбан загуби Будапеща"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400770-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Може да сключите доходоносен договор, дори ако не търсите нова работа. Точността днес трябва да бъде дори по-напред от поетите ангажименти. Благоприятен ден за финансите, които сами ще идват в джоба ви. Късмета в любовта, ще ви позволи да съберете смелост и да направите предложение на човек който харесвате. Обръщайте внимание само на това, което наистина е достойно и интересно. Твърде рано е да се отпускате, проектите ви, все още не са реализирани. В бизнеса ще имате перспективи за сътрудничество със западни фирми. Изчислявайте правилно приходите и разходите си, за да не изпаднете в криза и трудна ситуация. Ще може да си позволите всичко, което желаете. Искате да практикувате йога или любимото си хоби? Давайте! Да се срещнете с приятели или отидете сред природата? Още по-добре. Но не е препоръчително в любовта, да проявявате твърдоглавие. Трябва внимателно да изслушвате избраника си, за да не си навредите.   Очаква ви един двусмислен и малко загадъчен ден. Вашите желания, толкова лесно ще се материализират, че ще повярвате в чудеса. Изключителен ден за изучаване на чужд език, икономически прогрес и политически дебати. Ще бъдете на върха във всяка сфера, а зад гърба си, ще имате влиятелни покровители. Ще бъдете шокирани от факта, че мечтите ви започват да се сбъдват. Уви, само във финансовата област всичко остава същото. Може би си заслужава да се придържате към икономичен бюджет и спестяване? Забавленията, ще ви помогнат да се отпуснете. Само с алкохола и екзотичните ястия, бъдете по-внимателни. Настройте се на позитивна вълна и добрите промени непременно ще се случат. Ако ви харесва да се само съжалявате, в замяна ще получите същото отношение. На малките проблеми във финансовата сфера, не обръщайте внимание. Е, не винаги на главата ви, ще се изсипват милиони. Понякога трябва да се смирявате със ситуациите, които са възникнали. Възможен е спор с любимия. Но до сериозни последствия, няма да се стигне. В областта на финансите, се опитайте да не дължите нищо на никого, тогава стабилността ви е гарантирана. Много перспективи ще се отворят пред тези, които имат собствен бизнес. Документите са в ред, стоките се реализират и партньорите ще са доволни. Бъдете приятелски настроени към всички, дори ако някой от околната среда ужасно ви досажда. Покажете на какво сте способни, флиртувайте, забавлявайте се и се усмихвайте широко. В любовта, напротив, трябва да бъде изключително искрени и честни. В противен случай, незабавно ще ви разкрият. Едно служебно пътуване, ще ви помогне да напреднете в кариерата.   Ще бъдете объркани, особено когато ви обвиняват в неща. който не сте правили или не сте казали. Извлечете си урок от всичко, което се случва и в бъдеще по-малко говорете за вашите планове. В личния живот, трябва да бъдете по-строги към себе си. Отношенията с партньора ви, не могат да се нарекат безоблачни, но е по-добре да преминете всички тестове заедно. Очаква ви море от примамливи и печеливши предложения за работа. Ще ви бъде много трудно да изберете едно, но това е необходимо. В противен случай, те ще бъдат грабнати от по-бързи и завистливи партньори. Успех очаква тези, който планират пътешествие. Ако искате да почивате, тогава го направете и не слушайте съветите на богатите си приятели. Трябва да се осланяте на логиката във всичко. Дори ако работата ви се струва безсмислена, вършете я с пълна отговорност. Може да се почувствате зле, ако прекарате целия ден навън, без да вършите нищо. Нищо странно в това, ако сте се подвели по измамно топлото време и не сте се облекли добре. Сега, ще страдате от собствената си грешка.   Доверявайте се на интуицията си, тя определено няма да ви подведе. Ако критики идват от страна на шефовете, приемете всичко което казват спокойно, особено ако критиката е конструктивна и обективна. На работа, може да започнете любовен роман, но тези бурни емоции трябва да останат скрити от другите.", "date": "2019.10.14", "title": "Дневен хороскоп 14 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400771-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4-1989-%D0%B7%D0%B0%D1%89%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D1%85%D0%B0-%D1%81-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "През 1989 представите за демокрация и пазарна икономика бяха неизбежно наивни, непълни, интуитивни. Водещо беше отрицанието на съществуващото, казва в интервю за ДВ икономистът Румен Аврамов.            Естествено, като консистенция и структура днес българската икономика е съвсем различна. За сметка на това, като принципи на стопанско поведение, миналото - далечно и скорошно - присъства в най-различни форми.  А за разминаванията между очаквания и действителност има поне две причини. От една страна тогавашните представи бяха неизбежно наивни, непълни, интуитивни. Водещо беше отрицанието на съществуващото. От друга, самите разбирания за демокрацията и пазарната икономика по света, съответно и у нас, се промениха. Все по-малко сме хората, приемащи ги в техния либерален вариант.      С редки изключения, липсата на знания, умения, опит беше безспорна, но това не е вина. Такива бяха изходните дадености, изправени пред съвършено новаторски задачи. Има известен смисъл да се разсъждава дали и защо експертизата беше неравномерно разпределена между страните от някогашния социалистически блок. Но преходът е преди всичко преплитане на силови вектори - обществени, политически, икономически, вътрешни и външни…     Събитията бяха не толкова предначертани, колкото предопределени. Хегелианска безалтернативност: \"това, което е разумно, е действително и това, което е действително, е разумно\". Не че липсваха дебати по алтернативи. Но да се случи иначе не е можело. Решенията бяха плод на конкретното съотношение на силите. В началото на прехода без съмнение имаше разпределение на ролите. Драматурзите и изпълнителите обаче не бяха хора с особена дълбочина на мисленето или въображение; ролите, инструкциите и методите бяха в по-голямата си част примитивни. Какво по-естествено тези, които се отдръпват от властта с кажи-речи всичките си ресурси, да се опитат да управляват процесите. Ръката им се оказа дълга, но, разбира се, с времето действащите лица се разнообразяваха и все повече импровизираха; ситуациите и траекториите започнаха да се усложняват.     Мисля, че мнозина искрено желаят и се опитват да го правят. Но за отговорностите и за последиците от собствените си действия много продължават да мислят само в трето лице. Пречат им тя, те, той - държавата, управниците, манталитетът…     През 1989 властта гасеше пожарищата, които сама беше подпалила. Впечатленията от документите са, че действията са ѝ инстинктивни, а параноята ѝ - неподправена. Тогавашният страх от Турция и турското малцинство сред върхушката и населението може да изглежда ирационален, но той е със стари корени и дълбоко напластяван през годините на Студената война. Съвсем осезаем, лесно манипулируем, е и днес. В икономически план, през няколкото месеца преди 10 ноември 1989 г. цареше разтроение: тръбеше се за въвежданата \"фирмена организация\"; на практика се налагаше ръчно, полувоенизирано управление на кризисната ситуация; тя пък ускорено и спонтанно разяждаше плановия ред. Със сигурност обреченият режим щеше да падне и без краха на \"Възродителния процес\", но събитията от лятото на 1989 дадоха българските цветове, нюанси и плът на една обща за Източна Европа история. Насилието, което беляза епилога на режима, преля в бруталната сила, съпътствала повторното раждане на капитализма у нас през първите години на прехода. Когато навсякъде другаде събарянето на стени и граници през 1989 се превръщаше в символ на свободата, в България отварянето на една граница бе акт на мракобесие, принуда и прокуда.     Те бяха важна брънка от промените. Във финансовата система през 1990-1996 може да се намери повече инерция от миналото, отколкото кълнове на бъдещето. Да си спомним например как ДСК запушваше пробойните на правителството на Жан Виденов и как се раздаваха кредити. След банковите фалити през май-септември 1996, въвеждането на паричния съвет и последвалата приватизация, влезлите чужди банки въведоха по-разумни принципи на управление. Както знаем, провали в сектора през последните 15 години имаше единствено в банките с български собственици.     В момента присъединяването към еврозоната трябва да е стратегическа цел на БНБ и правителството. За съжаление, ръководството на Централната банка излъчва и противоречиви сигнали, а правителството говори по въпроса епизодично и несистемно. Проблеми, разбира се, идват и от самото състояние на еврозоната. Хоризонтът на пътната карта, съгласувана с Европейската централна банка (ЕЦБ) беше до юли т.г., но очевидно нещата отново се отлагат. В крайна сметка препятствията са в набора от добре познати недъзи, обобщени в сенчестата репутация на България.     По определение, либералното капиталистическо общество би трябвало да почива върху индивидуализма, частната собственост и конкуренцията, да има работещи институции, да осигурява върховенството на правото и разумни регулации на центробежните сили на пазара. Комуналност наричам всичко, което по един или друг начин разводнява този модел. Източниците ѝ са много, дори в ЕС: не в качеството му на пазител на трите свободи на движения, а обратно - в разклонените му инструменти и фондове канализирани от държавите. В България това лице на Европа е най-харесваното. Тъкмо то циментира Борисовия режим на блатна стабилност и посредственост. В световната и в българската стопанска история периодите на либерален ред са всъщност само кратък пунктир. Към този ред обществата са се приближавали асимптотично, с последващи резки отклонения. Такъв отскок преживяваме след последната криза и идеологическия залез на Вашингтонския консенсус. Отместването на махалото вероятно ще е трайно, но то неизбежно ще се върне.     Да. Което не е непременно дамга, защото периферията носи чар и позитиви. Лошото идва когато - както става у нас и другаде - държава и общество се опитват да надскочат този естествен статут чрез надъхване с патриотарство от най-ниска проба и свеждане на историческото знание до пропаганден инструмент, чрез кухо самовеличаене и гротескни претенции за уникална идентичност, със стигаща до ксенофобия подозрителност и неприязън към всичко идващо отвън. Невъзможността за зряла преценка на действителното ни място в широкия свят е покъртителна.", "date": "2019.10.14", "title": "България след 1989: защо представите се разминаха с реалността?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400772-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BD%D0%B0%D0%B7%D0%B0%D1%80%D0%B8%D0%B9,-%D0%B3%D0%B5%D1%80%D0%B2%D0%B0%D1%81%D0%B8%D0%B9,-%D0%BF%D1%80%D0%BE%D1%82%D0%B0%D1%81%D0%B8%D0%B9-%D0%B8-%D1%86%D0%B5%D0%BB%D1%81%D0%B8%D0%B9", "text": "  Светите мъченици Назарий, Гервасий, Протасий и Целсий живели в първия век – във века на апостолите. Назарий  бил син на юдеина Африкан и християнката Перпетуа. Майката била получила Кръщение от ръцете на  . Като станал пълнолетен, Назарий пожелал да посвети себе си на мисионерската работа сред езичниците. Тръгнал да проповядва настъпването на царството Божие по разни градове, из разни страни. Дошъл в Медиолан  (днешният град Милано, бел. . Тук, както и на много други места, бушувало гонение срещу християните, предприето от император Нерон. В една от медиоланските тъмници били затворени християните  Гервасий и Протасий , братя–близнаци. Назарий бил подложен на мъчения и изгонен от града, загдето ги посетил и им дал помощ. От Италия Назарий се запътил за Галия, където кръстил множество езичници, между които и момъка  Целсий . С благословението на майка си Целсий, който имал високо образование, пожелал да стане сътрудник на Назарий в благовестническото му дело. От Назарий той изучил евангелските истини и тръгнал да го придружава при мисионерските му пътешествия. Двамата благовестители на много места били бити, оковани и затваряни в тъмници.         След много премеждия дошли в Медиолан, където още били затворени Гервасий и Протасий. Вмъкнали се в тъмницата с намерение да ги утешат и с нещо подпомогнат. Управителят Анулин се научил за това и наредил да бъдат хванати и обезглавени. Скоро след това били убити и Гервасий и Протасий. Мощите на тия двама свети мъченици в четвъртия век били открити от  , епископ на същия град Медиолан. Една година, през време на Великия пост, след като се причастил, св. Амвросий Медиолански продължил усърдно да се моли. Както се молел, хвалел и благославял Бога, изпаднал в особено благодатно състояние: видял до себе си двама юноши в бели дрехи с вдигнати нагоре ръце. Те се молели заедно с него. Когато излязъл от това състояние, юношите станали невидими. Продължил още по-усилено да пости и да се моли. На втората нощ, както се молел, имал същото видение. На третата нощ, поради изтощение от поста, не могъл изобщо да заспи. Молел се с голямо усърдие. И пак видял до себе си ония двама юноши. Видял до тях и един трети, в лицето на когото познал св. апостол Павел. Великият апостол открил на светителя, че на това място, където стои, се намират в земята мощите на светите мъченици Протасий и Гервасий. Апостолът му наредил да извади мощите и да ги постави в църква за всенародна почит. Служители на Църквата в Медиолан разкопали мястото и намерили мощите на двамата братя – близнаци с ръкописа на житието им. Между присъстващите бил и медиоланският презвитер Павлин. Той разказва в какво състояние били намерени мощите: виждала се кръв, като че в момента изтича; главата – с коса и брада, като че сега е положена в гроба; лицето – светло, като че сега е умито. Из мощите лъхтял аромат, който превъзхождал всички известни аромати.", "date": "2019.10.14", "title": "Св. мъченици Назарий, Гервасий, Протасий и Целсий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400773-14-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1066 г.  - Норманското нашествие: Битка при Хейстингс: Кралят на Англия Харолд II е убит близо до Хейстингс от нормандската армия, предвождана от Уилям Завоевателя, който заема английския престол.     1529 г.  - Турците под предводителството на султан Сюлейман I са принудени да прекратят Обсадата на Виена.     1789 г.  - Джордж Уошингтън обявява първия Ден на благодарността.     1896 г.  - В София е открито Държавно рисувателно училище (предшественик на дн. Национална художествена академия) с пръв директор Иван Мърквичка.     1913 г.  - В Южен Уелс (Великобритания) се случва най-голямата в историята на страната производствена авария - при взрив в мина загиват 439 миньори.     1915 г.  - България в Първата световна война: Царство България обявява война на Кралство Сърбия и се включва в Първата световна война на страната на Централните сили.     1921 г.  - Учредена е коалицията Народен сговор с председател Александър Греков.     1921 г.  - Учреден е Българският младежки Червен кръст.     1924 г.  - Таджикистан влиза в СССР като Таджикска автономна съветска социалистическа република.     1926 г.  - Излиза първото издание на детската книжка Мечо Пух от английския писател Алън Милн.     1944 г.  - Светият синод изразява с официално писмо подкрепа за политиката на правителството на Отечествения фронт.     1947 г.  - Експерименталният самолет Bell X-1 на Военновъздушните сили на Съединените американски щати, задвижван с ракетен двигател, осъществява първия полет над скоростта на звука.     1962 г.  - Студената война: Начало на Карибската криза: Американски разузнавателен полет над Куба прави снимки на разположени съветски установки за ядрено оръжие.     1964 г.  - Мартин Лутър Кинг получава Нобелова награда за мир.     1 964 г.  - Леонид Брежнев става генерален секретар на ЦК на КПСС и ръководител на СССР, след като на пленум е свален предшественика му Никита Хрушчов.     1971 г.  - Висшият педагогически институт във Велико Търново е преобразуван във Великотърновски университет „Кирил и Методий\".     1981 г.  - Хосни Мубарак е избран за президент на Египет, една седмица след като Ануар Садат е убит при покушение.     1994 г.  - Палестинският лидер Ясер Арафат, израелският министър-председател Ицхак Рабин и израелският министър на външните работи Шимон Перес получават Нобелова награда за мир.     2002 г.  - Грузия обявява православието за официална държавна религия.    ", "date": "2019.10.14", "title": "14 октомври, историята в снимки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/400774-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BF%D0%BE%D1%87%D0%BD%D0%B0-%D0%B8-%D1%89%D0%B5-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D0%B2-%D1%81%D0%BE%D1%84%D0%B8%D1%8F", "text": " Малцина са онези, които имат щастието да започнат своята политическа кариера направо от върха. Сред тези късметлии е Бойко Борисов. Той буквално нахлу на българската политическа сцена през 2005 г., когато спечели кметското място в София - четвъртата по значимост длъжност в държавата след постовете на президента, премиера и председателя на Народното събрание. Този безспорен успех на довчерашния главен полицай на България се превърна и в отправна точка за последвалото превземане на републиката. В края на 2006 г. беше регистрирана партия ГЕРБ, начело на която застана заместникът на Борисов в Столичната община Цветан Цветанов. През 2009 г, когато Борисов оглави своето първо правителство, кметският пост премина в друг негов заместник - Йорданка Фандъкова, която и досега управлява столицата след три последователни изборни победи. Така София се превърна в символ на политическия триумф на Борисов, както и „перлата в короната\", с която неговата партия самодоволно се кичи вече толкова години. И украшението е наистина бляскаво. Да, София се задавя от своите проблеми и неуредици. Това обаче не променя факта, че столицата е най-големият, богат и бързо развиващ се град в страната. Тук е средоточието на целия обществен и политически живот, тук се насочват погледите на местните и чуждестранните инвеститори, тук повечето млади хора виждат шанса да осъществят своите надежди и мечти. Накратко казано, в София са властта, парите и младостта За добро или за лошо, столицата е бъдещето на България. Който я владее, владее и това бъдеще. За Борисов и неговото обкръжение това е само очевидна истина, която автоматично превръща запазването на контрола върху града в първостепенен политически приоритет. Изборната победа обаче е далеч по-трудна задача днес, отколкото беше в миналото. Нищо че сега самодоволно говори: „Битката в София е завършила, преди ла започне\". Навремето Борисов сияеше в очите на объркания и отчаян избирател с аурата на безцеремонния и действен прагматик, който на бърза ръка ще помете партийните пирати, взели на абордаж столицата. „Победата на Бойко Борисов е израз на емоционалната реакция на избирателите. Защото те го харесват, въпреки че не показа програма за управление на стилицата и че стажът в МВР и охранителния бизнес не са най-добрата основа за управление на голям град. Просто Борисов говори на ежедневен, а не на политически език. Така той изглежда „един от нас\", а не „един от тях\", и успехът му стана въпреки, а не благодарение на иолитищгге\", анализираше навремето победата му бившият социолог, а впоследствие негов приближен Румяна Бъчварова. В прословутата „харизма\" на вожда на ГЕРБ се отъркваше периодично и иначе безличната Йорданка фандъкова, на която така и не се наложи да води истинска изборна битка заради острия дефицит на достойни съперници през отминалите 10 години. Харизмата обаче потъмня с времето Борисов се превърна в доживотен владелец на голяма партия, обхванала като октопод страната и изсмукваща живителните й сили чрез своите малки и големи местни велможи. А представата, че София се явява умален модел на тази корупционна система, толкова се разпгххггра-ни, че вече се превърна в клише. И ГЕРБ няма на кого да прехвърли вината за този ужасен имидж. След толкова години на пълна доминация върху Столичния общински съвет, други виновни няма откъде да се намерят. Дойде време управляващите да си носят негативите, най-вече Фандъкова, която вече не впечатлява дори с образа си на миловидна бивша учителка. В случая под ръка ни идват отново размислите на Румяна Бъчварова: „Неочакваният изборен резултат за новите партии или новите лица... е проява на едно станало устойчиво поведение на търсене на антипартийния избор... Проблемът идва, когато, стигнали до властта чрез този вот, политическите субекти се опитат да се впишат в конюнктурата и престанат да бъдат това, заради което хората са ги подкрепили. Станали част от статуквото, те не успяват повече да бъдат себе си и естествено губят позициите си\". Е, това е етапът, на който се намират Борисов и ГЕРБ. Още повече че този път се очертава да има истинска битка за контрола върху столицата Едната опасност за ГЕРБ е появата на силна опозиционна фигура. Основният конкурент на Фандъкова - бившият омбудсман Мая Манолова, е противоречив, но разпознаваем политик с репутацията (заслужена или не) на активен човек, който стои над партийните пристрастия и идва, за да върши работа - също като Борисов навремето. Зад кандидатурата й се подредиха големи и малки партии от целия политически спектър - леви, десни и центристи, които надушиха, че Манолова им предоставя уникален шанс да се вредят в управлението на София. Този зажаднял за власт разноцветен кала-балък не предвещава добри дни за столицата, ако бившият омбудсман спечели изборите. Не предвещава нищо добро обаче и за ГЕРБ. Другата съществена опасност за управляващите е разбудилото се през последните години гражданство. Софиянци постепенно осъзнаха, че никой от градската управа няма да се погрижи за тяхното благополучие, ако не бъде притиснат да го направи. Затова и протестите срещу неуредици и далавери в различните райони на столицата станаха почти всекидневие. Това породи и постоянно действащи граждански групи за натиск, които неизбежно развиха политически амбиции - например „Спаси София\", която излъчи кандидата за кмет Борис Бонев. Същественото във всичко това е, че „Гражданите за европейско развитие на България\" успяха да направят свои врагове една значителна част от гражданите на София. И това ще се трансформира в Г1ротестен и наказателен вот на предстоящите избори, няма съмнение. Тези фактори - корупционният имидж на ГЕРБ и наличието на мощна, макар и разединена, политическа и гражданска опозиция, предвещават много тежки избори за ГЕРБ и съвсем реален риск от загуба. А поражение в столицата ще нанесе ужасен удар върху управляващата партия - подобен на този, който понесе добрият приятел на Борисов Реджеп Ердоган, след като наскоро неговата Партия на справедливостта и развитието претърпя поражение в Истанбул. Първо, това означава огромно отслабване на влиянието на ГЕРБ върху най-голямата икономика в страната с всички произтичащи за това последици от навързаните към партията и зависещи от нейната власт бизнеси и групи по интереси. Второ, електорален срив в района с най-многобройно, младо, образовано и богато население в България. А това са хората, които по принцип ГЕРБ претендира, че представлява. Трето, смазващ удар върху имиджа на Борисов, който вече държи функцията на „изборджия\" на партията след прогонването на Цветан Цветанов и, както се спомена, започна политическата си кариера като столичен кмет. И последно, но много важно - загуба в София би доказала, че ГЕРБ не може да печели мажоритарни по своя характер избори, в които претендентите се сражават преди всичко посредством собствените си физиономии, а не с партийните си цветове. Така ще лъсне абсолютната несъстоятелност на конспиративната теза, която управляващите тихомълком прокарват - че не са загубили президентските избори през 2016 г. срещу Румен Радев, а просто са дали победата на БСП. Основите на властването на ГЕРБ бяха положени, когато Борисов завладя София през 2005 г. Изборна загуба в столицата би ознаменувала началото на края на неговия проект, както и на целия властови модел, който той изгради през последните 15 години. И колкото и герберите да твърдят, че с местните избори не се опитват да „изменят националната политическа конюнктура\" (по думите на вицепремиера Томислав Дончев), точно това ще се случи, ако претърпят поражение в София.    ", "date": "2019.10.14", "title": "Възходът на Борисов започна и ще приключи в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400775-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B0%D0%B4%D0%B2%D0%BE%D0%BA%D0%B0%D1%82%D1%81%D1%82%D0%B2%D0%B0%D1%82-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "    Премиерът Борисов заяви, че ще настоява пред Брюксел да спре с непрестанните нападки към Турция. Брюксел е далеч, а турската граница е близо, заяви Борисов… Това е потресаващо откровение на европейски премиер, което е без прецедент. Затова ли влязохме в НАТО, затова ли станахме член на ЕС? За да разчитаме за териториалната си цялост не на европейците и американците, а на ислямиста Ердоган? Нима на Борисов не е ясно, че за малка държава като България, която е и външна граница на Евросъюза, при външна агресия имаме само една сигурна защита – международното право! Щом премиерът ни доброволно се отказва от съюзническите ангажименти на НАТО, от солидарността на ЕС и най-вече от международното право, осъждащо всяко външно посегателство срещу териториалната цялост на държавите, нека тогава напусне НАТО и ЕС и стане турски валия, а България – турски вилает. Към капитулантската позиция на Борисов днес се присъедини и военният министър. Този, който допреди две години оправдаваше членството ни в НАТО и четирите американски бази със заплахата от Турция, вече се прероди в адвокат на Ердоган. Но какво да очакваме от лидера на ВМРО, който изтъргува историята ни с македонистите? Той македонски език и нация призна, та един Ердоган ли няма да обслужи. На премиера и военния министър трябва да припомним: България е пълноправен член на НАТО и ЕС, а като член на ООН е длъжна да спазва нейния устав и принципите на международното право. Които императивно гласят: Държавните граници са ненарушими, военни операции на територията на чужда държава могат да станат само с валидна резолюция на ООН! Нито Съветът за сигурност, нито Генералната асамблея на ООН са упълномощавали Ердоган да нахлува в Сирия и избива кюрдите? Същите тези кюрди, без които Ислямска държава никога нямаше да бъде победена! Ако утре Турция влезе в Родопите, окупира Кърджали и създаде буферна зона за нейното малцинство, от кого тогава ще чакаме помощ: От НАТО, ЕС и ООН или от Анкара?     Велизар Енчев", "date": "2019.10.14", "title": "Борисов и Каракачанов адвокатстват на Ердоган!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400776-%D1%87%D0%BE%D0%B2%D0%B5%D0%BA%D1%8A%D1%82-%D0%BE%D1%82-%D0%BD%D0%B0%D1%80%D0%BE%D0%B4%D0%B0-%D0%BF%D0%BE%D1%87%D0%B5%D1%80%D0%BF%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81-%D0%B2%D0%BA%D1%83%D1%81%D0%BD%D0%B8-%D0%B3%D0%BE%D0%B7%D0%B1%D0%B8-%D0%B8-%D1%85%D1%83%D0%B1%D0%B0%D0%B2%D0%B0-%D0%BC%D1%83%D0%B7%D0%B8%D0%BA%D0%B0", "text": "Тодор Славков покани майстор Данчо, първия готвач на дядо му, да готви безплатно за народа!    С номер 20 в интегралната бюлетина гласуваме за кмет на София и за листата за общински съветници на ПП движение “НАПРЕД БЪЛГАРИЯ”. Водач на листата ни е Зорница Атанасова, която е натрупала опит в общинските дела, като районен кмет на Нови Искър.", "date": "2019.10.14", "title": "Човекът от народа почерпи българите с вкусни гозби и хубава музика!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400777-%D0%B5%D0%BD%D1%87%D0%BE-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D0%BE%D0%B2-%D0%B2-%D0%BD%D0%B0%D1%88%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0-%D0%B8%D0%BC%D0%B0-%D0%BC%D0%BD%D0%BE%D0%B3%D0%BE-%D1%82%D0%B0%D0%BB%D0%B0%D0%BD%D1%82%D0%B8,-%D0%BD%D0%BE-%D1%81%D0%B0-%D0%BF%D1%80%D0%B8%D0%BD%D1%83%D0%B4%D0%B5%D0%BD%D0%B8-%D0%B4%D0%B0-%D0%B2%D0%BE%D0%B4%D1%8F%D1%82-%D1%82%D1%8A%D0%B6%D0%B5%D0%BD-%D0%B8-%D0%B6%D0%B0%D0%BB%D1%8A%D0%BA-%D0%B6%D0%B8%D0%B2%D0%BE%D1%82", "text": "Б. р. – Енчо Господинов става легендарно име в журналистиката като международен кореспондент на някогашния в. „Поглед“. Посвещава се на хуманитарната дипломация и обикаля с мисии горещите точки на планетата преди да стане заместник-генерален секретар на Международната федерация на Червения кръст и Червения полумесец (2007-2009). Преди това е представител на Делегацията на Международната федерация на Червения кръст и Червения полумесец в Ню Йорк (1999-2007) и представител на регионалната делегация за Централна и Източна Европа в Будапеща (1996-1999). Голям приятел и автор на десетки материали в е-вестник. Поместваме част от обширното му интервю пред сайта на СБЖ.   – Нека започнем разговора ни с нещо злободневно – наскоро ръководителят на отдел „Европейски съюз и Балкани“ в „Репортери без граници“ Полин Адес-Мевел заяви в София, че от организацията настояват за назначаване на специален еврокомисар, отговорен за медиите. Като журналист и дипломат, виждаш ли необходимост в ЕК да има и комисар по медиите? И защо е трудно да стане?   – Леко раздвоен съм по този въпрос и ще ти кажа защо. Защото колкото повече регулации има за медиите, колкото повече препятствия за журналистите, колкото повече огради се издигат било то между Израел и Палестина, САЩ и Мексико, или в медиите, те почти никога не вършат онази работа, за която са предназначени.Проблемът е, че европейският медиен пазар е в доста хаотично състояние. И това е валидно не само за Европа, а и за целия свят. От двайсетина години силно се наложиха два фактора в живота на медиите и специално на журналистите. От една страна монополизацията и икономическият фактор във всекидневието на журналистиката, обсебването на медиите от огромни финансови, или производствени, конгломерати, създаде доста проблеми както на главните редактори и старите собственици и се отрази на всекидневната работа на нашите колеги. Другият фактор е политически и е свързан с финансовия и с поведението, което следват много главни редактори, които са под невероятния натиск на хората, изкупуващи медиите. По този начин се създаде омагьосан кръг. Добре би било за един хаотичен медиен пазар в Европа, който съществува днес, да има някаква форма на регулация. Ако е комисар, добре, нека бъде комисар, но оставени сами на себе си, част от медиите в Централна и Източна, дори и в Западна Европа са в едно много тежко състояние и ако няма някаква форма на помощ, регулация, стриктни законови правила, то това ще доведе до много по-голямо израждане на медийната картина както в България, така и в света.   – Спомена изкупуване на медиите. И у нас през последните години се забелязва, че някакви странни птици изкупуват вече медиите на килограм. Това от една страна как се отразява на самата журналистика, и от друга на хората, консумиращи продукта на тази журналистика?   – Отразява се зле на работещите в журналистиката – редактори или репортери. Изкупуването на медиите на килограм в нашата тъжна медийна действителност се отразява катастрофално както на самите медии, така и на читателите, слушателите и зрителите. Това не е трудно да се разбере, защото, за голямо съжаление, то стана световен проблем. От двайсетина година, откакто интернет превзе световния ефир, и с електронните издания на много от вестниците и същевременно появата на социалните медии, където границата между професионални журналисти и графомани започна да се размива, спадането на професионалните стандарти в журналистиката доведе до невероятни изкривявания. Ако нашата журналистика днес е в определени ъгли от градината, то те са в плачевно, трагично състояние, както и съдбата на много колеги в България. Картината в много стари европейски или североамерикански издания също не е по-розова. От десетина години един от бастионите на американската журналистика „Вашингтон поуст” се пържи в собствен сос, опитвайки се да задържи това, което семейство Греъм е създало навремето. След смъртта на Катрин Греъм, издателката на вестника, жената, която застана като колос да защити не само собствения си вестник, но и честта на журналистиката по времето на Уотъргейт, на т. нар. Пентагон пейпърс, когато вървеше Виетнамската война. Същото направиха тогавашните издатели и редактори в „Ню Йорк таймс“. Хора от този мащаб, за съжаление, вече ги няма. Бенжамен Брадли –легендарният редактор във „Вашингтон поуст” почина преди няколко години, Катрин Греъм също. Империята на „Ню Йорк таймс“ също е разклатена. Така че трудно е да се удържи мощна вълна от големи пари и от магнати като Джеф Безос, който купи „Вашингтон поуст” или империята на Мърдок, която направи много издания да са блед спомен от собственото си минало. Проблемът с българските медии е малко по-различен, но в същото време е част от това световно медийно блато, което се очерта през последните години. И аз съм много обезпокоен от начина, по който се развиват както българските обществени медии, така и частните.   – Като си нямаме една Катрин Греъм, която при нас да защити свободата на словото и на журналистиката, следва да те питам: защо вместо да се изкачваме в класацията на „Репортери без граници“ по свобода на словото, ние все повече вървим към дъното? Тази констатация вече стана банална, значи ли, че се примирихме? И още нещо.Хора като председателят на парламентарната Комисия за култура и медии Вежди Рашидов, който каза: „Хайде стига с тази свобода на словото бе!“ спомагат ли за нашето „пътуване“ надолу в класацията?   – За голямо съжаление нито хора като Вежди Рашидов спомагат за спирането на тази мътна вълна, която залива медиите и аудиторията, която ги консумира, нито пък има достатъчна резистентност, съпротива, както при т. нар. редакторски елит, а също и пчеличките –репортерите, които всеки ден тичат от събитие на събитие да събират медийния мед, ако такъв е останал. Проблемът от една страна е,че повечето от редакторите са в тъжната ситуация да просят за пари. Тази просия, която е всеобхватна сред медиите, битката за средства – било то държавни субсидии, било субсидии по европроекти, където има квота каква част от даден проект, който да речем е за 1 милиард евро, колко милиона ще бъдат отделени за т.нар. медийни проекти. Това го има в цял свят, но у нас с голяма част от тези средства се постъпва по един непрозрачен начин. Хората не знаят къде отиват тези пари, в кои медии. А като отидат в дадена медия, дали отиват само за нея или отиват в джоба на някой от собствениците. Така че у нас, за голямо съжаление, тази поквара е тотална и това поставя много талантливи редактори и репортери в унизително положение и просията или търсенето на пари прави вестниците, електронните медии или сайтовете зависими от тези, които дърпат конците и осигуряват парите, и както се вижда резултатът е налице. Скоро четох, че такива солидни издания във Великобритания като „Файненшъл таймс“, „Дейли телеграф“, всичките тези издания, които имат традиционни разследващи журналистически отдели, разполагат с шест пъти по-малко средства и шест пъти по-малко време, за да дадат на талантлив журналист да разследва дадена афера, която е от изключителна важност за обществения живот и за общественото здраве на една нация. Още преди 200 години Бенжамен Франклин, който заедно с Томас Пейн е един от първите журналисти на Америка, казва, че основната роля на журналистиката е да възпитава гражданите и да ги информира, а след това, ако редакторът може да направи и някой лев, е още по-добре. А при нас ролята да се информира правилно, камо ли да се възпитават поколения, политици, депутати, да се създават граждани на България, мислещи хора, това вече е кауза пердута.   – И следва ли да си зададем и въпроса на какво е осъден българският журналист?   – Като влизам в тази сграда и видя снимката на Йосиф Хербст, си спомням неговата съдба и присъда. Тъжният край на живота му. Един талантлив човек! Днес в нашата журналистика много млади и изградени таланти, а и не само млади – хора от моето поколение, са принудени да водят един много тъжен и жалък живот. Присъдата е тежка, защото от една страна тя е финансова. Заплатите са малки, няма работа в престижните издания, защото за голямо съжаление няма и чак толкова престижни издания. В нашата преса, макар и да има искри на надежда в различни издания, като „Клуб Z“, „24 часа“, „Сега“ с един гениален Христо Комарницки, да не изброявам и други, има кадърни редактори и журналисти днес, но масовите редици от журналисти живеят мизерен живот, в страх, че ще останат без заплати, че няма да си намерят работа и да си изхранват семействата, и че няма да им пуснат това, което са написали или искат да напишат. Вземете случилото се с Генка Шекерова, Миролюба Бенатова и с много други колеги, които биха могли да кажат много полезни неща, необходими за общественото здраве на България, но те са лишени от тази възможност,защото има нивá на управление в тази сфера, било на равнище редактори или собственик или на политическо равнище извън медиите, които, символично казано, изваждат секирата. А когато гилотината виси отгоре, и редакторът ще се замисли, и авторът ще се замисли, а и се задейства неприятният момент на автоцензурата, страхът – и ето резултата, който наблюдаваме.   Виж ", "date": "2019.10.14", "title": "Енчо Господинов: В нашата журналистика има много таланти, но са принудени да водят тъжен и жалък живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400778-in-memoriam-%D0%B7%D0%B0-%D0%BC%D0%B8%D0%BB%D1%87%D0%BE-%D0%BB%D0%B5%D0%B2%D0%B8%D0%B5%D0%B2-%D1%81%D0%BE%D0%B2%D0%B0%D0%BB%D0%BA%D0%B0-%D0%BF%D1%80%D0%B5%D0%B7-%D0%BE%D0%BA%D0%B5%D0%B0%D0%BD%D0%B0-%D0%B8-%D1%81%D1%82%D0%B0%D1%80%D0%B8%D1%8F-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82", "text": "Б. р. – Само преди месеци големият музикант Милчо Левиев изнесе незабравим джемсешън на премиерата на биографичната книга за него „Артистът не е самотен остров“ от Владимир Гаджев. Вчера той ни напусна на 81-годишна възраст. В негова памет поместваме откъс от книгата. В  навечерието на новото хилядолетие Милчо Левиев все повече започва да гледа към Европа и дори споделя, че вече мисли за окончателно установяване в някоя от южните страни на континента. Първоначално споменава Испания, което е твърде логично с оглед на голямата испанскоговореща среда в Лос Анджелис. Както и заради богатото фолклорно и класическо музикално наследство на тази страна, в което, подобно на Америка, се преплитат влияния от различни континенти. Сам по себе си този факт е сериозно предизвикателство към неговото творческо любопитство.  По-късно се отказва от това си намерение. Макар и в седмото десетилетие на своя живот, Милчо Левиев продължава да бъде все така неистово работлив. В Нюрнберг, Германия, не са забравили изненадалия ги още през 1968 г. българин и го канят за участие в своя „Карнавален концерт“, програмиран от оркестъра на оперния театър в града. На пулта е заместник генералният музикален директор Фабрицио Вентура, а солист е „утвърденият джазов източно-западен скиталец“, както пресата обявява Милчо Левиев. Включени за изпълнение са произведения от Джордж Гершуин („Рапсодия в синьо“) и Ленард Бърнстейн (от мюзикъла On the Town, както и от музикалната драма West Side Story). Тези класически за американското музикално изкуство заглавия са напълно по вкуса на българина, който многократно е изпълнявал и записвал „Рапсодията“ с обширни импровизационни вметки.     1980 г. – Милчо Левиев участва в годишната джаз-среща в зала „Универсиада“ – за пръв път в България след емигрирането през 1971 г. Снимка: Иван Бакалов   Левиев, който гастролира вече в Jazz Ost-West, е майстор на изненадващи преобразувания и комплексни парафрази. „Рапсодията в синьо“ представлява за този специалист на cross over само едно скеле за неговия богато шлифован поглед върху джазовата история, при който и хуморът му изобилства.     Милчо Левиев със състава „Катуми“ в съботния джаз-клуб на В. Гаджев – 1990 г. Снимка: Иван Бакалов   Светът току-що прекосява границата на милениума, а джазменът вече прави още по-гигантски крачки през океана: в Турция, през България, та чак в Бразилия, където свири със Sao Paulo Jazz Sinfonica (2001). Следва посещение в Москва (2002) и музициране в голямата концертна зала на консерваторията, след което на изкуството на нашия джазмен се наслаждават и в Санкт Петербург. През 2003 г. преходът между двата континента се обрамчва от концерти в България (все по-чести), Гърция, Русия и солов рецитал в Claremont College, California. МИЛЧО ВЕЧЕ Е НАПРАВИЛ ново свое откритие в лицето на живялата в България гръцка певица Вики Алмазиду. В следващото близо десетилетие и половина той организира голяма част от проектите си у нас и в чужбина – концертни, звукозаписни и лекторски – около нейното участие. Така на бял свят се появяват албумите Quiet Love (a mini jazz opera in 11 acts) (Ethnic Art, MK 16130), 2004; Milcho Leviev & Friends (Multisonic), 20010; Song of the Clown (Pancho Wladigeroff-Milcho Leviev) (NBU), 2010, в които артистката демонстрира своите големи възможности – органично чувство за суинг, красив тембър, топъл глас, интелигентно музициране. Очевидно интензивното сътрудничество между двамата води Милчо Левиев до решението да избере за своя поредна резиденция Солун, Гърция, който по думите му съчетава в атмосферата си по нещо от Пловдив, София и Варна, взети заедно. Все по-голямо артистично сближаване между двамата превръща съседните Гърция и България в най-близката дестинация на техните разностранни проекти, към които приобщават музиканти и от двете страни. Което продължава и в педагогическата им практика. От споменатите албуми непременно трябва да се постави динамичен акцент върху Song of the Clown. Главно заради отново появяващата се сянка на Панчо Владигеров, която съпътства творчеството на Милчо Левиев още от неговия ранен „български период“. В дъното на проекта лежи академичната програма на Нов български университет „Райнхард и Владигеров“, насочена към отбелязване на 110-годишнината от рождението на композитора (2009). Със съдействието на музея „Панчо Владигеров“ в София и още няколко институции ученикът на Владигеров получава достъп и се запознава с нотния текст на музиката му към няколко от постановките на театралния реформатор Макс Райнхард в Берлин и Виена. Той прави своя избор и както пише академик Васил Казанджиев, само музикант от ранга на Милчо Левиев може да си позволи да претвори и доразвие идеите, заложени в театралната музика на ранния Владигеров, и то със средствата на съвременния джаз и модерната електронна техника. Така в сътрудничество с музикантите Вики Алмазиду (вокал), Валери Костов (звук инженер), Фред Селдън (флейта и сопран саксофон), Венци Благоев (тромпет и флюгелхорн), Козма Пападопулос (кларинет) и актьора Ицхак Финци (четец) се появява албумът Song of the Clown (2010). Това е и най-цялостният проект на Милчо Левиев при интерпретирането на музика, създадена от учителя. Нека припомним, че още през 1969 г. с разрешението на автора той оркестрира написаната през 1925 г. пиеса Foxtrot, изпълнена две десетилетия по-късно от симфоничния радиооркестър (диригент Александър Владигеров) и включена в звукозаписния интеграл на Панчо Владигеров. Точно с този запис, любезно предоставен от Златния фонд на БНР, завършва CD Song of the Clown. Особено интересна асоциативна връзка се открива при представянето на проекта в програмата на ХIХ международен театрален фестивал „Варненско лято“ (10.06.2011). Услужливата и старателно съхранявана градска памет за тези най-стари у нас музикални тържества подсказва, че още при откриването им (23.07.1926) гвардейският оркестър, дирижиран от Панчо Владигеров в летния общински театър, изпълнява марш от музиката към „Сънна игра“ на Стринберг. А почти век по-късно Милчо Левиев и неговите колеги изпълняват Song of the One in Love от музиката към същата постановка. За да потвърдят старата, макар и не дотам обичана истина, че всяко поколение има правото да интерпретира произведенията на класиците и да внася в тях духа на своето време. ДЪЛГИТЕ ПОЛЕТИ през океана в една или друга посока, разбира се, носят физическа умора на нашия артист. Но пък откриват и все повече нови хоризонти, защото той вече е преодолял ранното си младежко убеждение, че в Европа интересът към джаза е проява на снобизъм. Има и допълнителен, много мощен стимул, който го задържа на Западното крайбрежие – откриването на L.A. Jazz Institute. Налага се да припомним, че с наближаването на милениума високоцивилизованите страни от Европа и Америка започват трескаво да ревизират своята културна история между двете световни войни. Много от пропуските, допуснати било поради невнимание, било поради недостатъчно зряла визия за значението им, вече се попълват. В Европа сред тези пропуски е и историята на континенталния джаз. В навечерието на новото хилядолетие се изтупват от дебелия прах всички материали по темата – аудиозаписи, филмови ленти, нотен материал, плакати и афиши, специализирана литература, медийни публикации, стари инструменти и пр. Реставрират се повредени записи и звуконосители, а към редица от музикалните академии се открива и специалност „Аудиореставрация“. Така се събира внушителен архив, който, старателно преопакован, отива по предназначение към обществени библиотеки и музеи, но и към масовия потребител. А в САЩ дори преравят архивите на отдавна несъществуващи малки радиостанции, реставрират записи на различни музикални предавания и ги издават на съвременни звуконосители. Тяхната документална стойност се гарантира и от включените автентични реклами на съвсем забравени и излезли от употреба стоки и услуги. Споменатата тенденция не подминава и Лос Анджелис. В Града на ангелите през 2000 г. се създава L.A. Jazz Institute с основна цел да обобщи появата и развитието на джаза в този край на САЩ; да събира и изследва всеки негов исторически знак в щата Калифорния, но и в по-широк американски ареал. Друга негова цел е да инициира и подкрепя различни прояви на съвременното развитие на джаза и да поддържа буден интереса към него. Към момента L.A. Jazz Institute вече притежава една от най-големите звукозаписни колекции в света с около 200 хиляди различни звуконосители, видеофилми, нотни ръкописи, партитури, плакати, специализирана литература, програми и всичко, което е свързано с живота на джаза по Западното крайбрежие. За краткото и очевидно делово време на своето съществуване той е придобил и личните архиви на поредица от големи музиканти. Освен това продуцира два големи фестивала, както и L.A. Jazz Orchestra, The Colegiate Neophonic Orchestra of Southern California, JazzWest Radio Productions и The Lighthouse Record Company. Точно този неправителствен институт се превръща в мощен двигател на организирания джазов живот в Лос Анджелис, като в същото време поддържа жива паметта за изкуството на редица от най-големите артисти на американската сцена, включително на Дон Елис. Като един от музикантите на „Дон Елис биг бенд“ и съидейник на покойния лидер в откриването на нови пътища в джаза Милчо Левиев намира своето естествено място в програмите на L.A. Jazz Institute. Едно от първите му участия е със солов рецитал в проекта The Ellington Reunion, осъществен с подкрепата на Claremont College (02.09.2004). Появата на Института и незабавното му гмуркане в дълбоките води на деловата работа зареждат творческата активност на българина с ново гориво. Както става ясно от календара, само след четири месеца той навлиза в особено интензивната и богата на негови артистични изяви 2005 г., разпределена между Америка и Европа. Понятието „совалка“, въведено за политическата активност на държавния секретар на САЩ (1973–1977) Хенри Кисинджър, в случая може да се използва и за джазовия живот на Милчо Левиев между двата континента.  ", "date": "2019.10.14", "title": "In memoriam за Милчо Левиев: Совалка през океана и Стария континент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400779-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%81%D0%BE%D1%84%D0%B8%D1%8F", "text": "„Искам да подам ръка на г-жа Фандъкова и независимо коя от двете ни спечели, да направи следните четири неща в София:  В рамките на 100 дни да се отвори Столичната община за гражданите чрез участие на гражданите в заседанията на СОС и публичност на гласуването на всеки конкретен съветник.   Второ, публичност и прозрачност на търговете чрез онлайн излъчване и недискриминационни условия за бизнеса. Четиригодишна програма за ремонта на тротоарите в София и четвърто, детска градина и ясла за всяко дете.“ Това предложи в студиото на Канал 3 Мая Манолова на Йорданка Фандъкова при първия дебат на двете фаворитки за кметския пост в столицата - Манолова и Фандъкова. Фандъкова и водещата Беновска обаче отхвърлиха предложението на Манолова с обяснението, че регламентът не го позволява.   Така Фандъкова не даде отговор дали приема да изпълни тези условия в полза на гражданите, бизнеса и децата.", "date": "2019.10.14", "title": "Фандъкова отхвърли предложението на Манолова за гражданско управление на София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400760-%D0%B7%D0%B2%D0%B5%D1%80%D1%81%D0%BA%D0%B8-%D0%B5%D0%BA%D1%88%D1%8A%D0%BD%D0%B8-%D1%81-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%B8-%D0%B2-%D1%81%D0%BE%D1%84%D0%B8%D1%8F", "text": "Сбивания в центъра на София вдигнаха на крак полицията. Група хора са се сбили тази вечер в района на бул. „Витоша\" и ул. „Уилям Гладстон\", съобщи за БЛИЦ очевидец на мелето. По думите му на мястото има много полиция. Четирима души са пострадали. Те са с различни травми и им се оказва медицинска помощ.      Причините за яростния бой не са известни. По думите на читателя ни, не е изключено участниците в яростното меле да са футболни фенове. Друг гражданин също съобщава за сбиване, само че в района на улиците \"Солунска\" и \"Цар Асен\". Там жертва на уличното правосъдие е станал чуждестранен гражданин. По данни на очевидеца, полицията е задържала няколко души. Витрините на заведение в района на ул. \"Мърфи\" пък са били потрошени от неизвестни хора. От там е изведен един пострадал, който също не е бил българин.", "date": "2019.10.14", "title": "Зверски екшъни с англичани в София!"}
{"url": "http://www.classa.bg/%D1%81%D0%B2%D1%8F%D1%82/item/400761-%D0%B5%D1%81%D1%82%D0%BE%D0%BD%D1%81%D0%BA%D0%B8-%D0%B3%D1%80%D0%B0%D0%B4-%D1%89%D0%B5-%D0%BF%D1%80%D0%BE%D0%B4%D0%B0%D0%B2%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8-%D0%BF%D0%BE-55-%D0%B4%D0%BE%D0%BB%D0%B0%D1%80%D0%B0", "text": "Естонският град Кохтла-Ярве ще проведе търг на идващия 25 октомври, на който ще бъдат продадени 6 апартамента с начална цена по 50 евро (55,17 долара) всеки, съобщава местен вестник. Общо ще бъдат предложени 39 жилища, но само 6 от тях ще имат тази начална цена. От общинската администрация изтъкнаха, че това са предимно домове, чиито собственици са починали, но наследниците не се интересуват от получаването им. По същия начин те ще изтъргуват и други апартаменти, отчуждени в резултат на несъстоятелност на техните собственици. Не за първи път в Естония се провежда такъв търг. Всъщност предишният се проведе през юли, когато властите също пуснаха за продажба 39 апартамента. Въпреки че инициативата изглежда като финансово много добра сделка, не всички апартаменти намират нови собственици и властите твърдят, че това се дължи на лошото състояние на някои от имотите.", "date": "2019.10.14", "title": "Естонски град ще продава апартаменти по 55 долара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400763-%D0%BF%D1%80%D0%B8%D0%B7%D0%B8%D0%B2%D1%8A%D1%82-%D0%BF%D0%BE%D0%BA%D0%B0%D0%B6%D0%B8-%D1%81%D0%B8-%D1%86-%D1%86%D0%B8%D1%82%D0%B5", "text": "Италианската спортна журналистка Дилета Леота зарадва феновете си с перфектна визия. Водещата, която преди време предизвика фурор с голи снимки след хакерска атака, отново свали дрехите край басейна.     Преди време феновете на Ботуша обявиха блондинката за носител на титлата \"Най-хубави гърди в Серия А\", а малко по-късно имаше скандирания към нея с призив да си ги покаже по време на мач...         Това явно не впечатлява особено много самата Леота, която не се свени да пуска по-разголени снимки в профила си в социалната мрежа \"Инстаграм\", а поредното доказателство е последната й снимка.", "date": "2019.10.14", "title": "Призивът \"Покажи си ц*ците!\""}
{"url": "http://www.classa.bg/%D1%81%D0%B2%D1%8F%D1%82/item/400762-%D1%85%D0%B0%D0%B2%D0%B0%D0%B9%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%B3%D0%B8%D0%BD%D0%B5%D1%81-%D0%B7%D0%B0-%D0%BD%D0%B0%D0%B9-%D1%82%D0%B5%D0%B6%D0%BA%D0%BE-%D0%B0%D0%B2%D0%BE%D0%BA%D0%B0%D0%B4%D0%BE-%D0%B2-%D1%81%D0%B2%D0%B5%D1%82%D0%B0", "text": "Рядък рекорд на Гинес бе поставен от семейство от Хавай (САЩ), което успя да култивира най-тежкото авокадо в света.   Плодът, който израсна във фермата на Марк, Джулиана и техния син Лоихи Покини на остров Мауи, през декември миналата година достигна тегло от 2,54 килограма. Семейството веднага поиска признаване в световен мащаб, но едва тази седмица получиха сертификат, потвърждаващ рекорда. Покини каза пред местните медии, че преди повече от 10 години, когато се е родил синът им, са засадили дървото авокадо, което редовно дава страхотни плодове. Още в началото на миналата година те се опитаха да регистрират същия рекорд, без да го постигнат, тъй като представените доказателства не отговаряли на изискванията на организацията. Изискванията на Гинес включват присъствието на градинар и потвърждението на двама свидетели, в допълнение към подходяща документация и снимки. Джулиан добави, че огромният плод е послужил за направата на \"купчина гуакамоле\", която била споделена от семейството с приятели. Средното тегло на плода на авокадо е 170 грама, според служителите на Гинес, въпреки че някои сортове лесно надвишават един килограм и достигат дори два.", "date": "2019.10.14", "title": "Хавайско семейство с рекорд на Гинес за най-тежко авокадо в света"}
{"url": "http://www.classa.bg/%D1%81%D0%B2%D1%8F%D1%82/item/400764-%D1%88%D0%B5%D1%84%D1%8A%D1%82-%D0%BD%D0%B0-%D0%BD%D0%B0%D1%81%D0%B0-%D0%BF%D0%BE%D1%80%D0%B8%D1%86%D0%B0-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D0%B8-%D0%BF%D0%BE%D0%B8%D1%81%D0%BA%D0%B0-%D1%80%D0%B5%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B8-%D1%80%D0%B0%D0%B7%D1%85%D0%BE%D0%B4%D0%B8-%D0%B8-%D0%B2%D1%80%D0%B5%D0%BC%D0%B5-%D0%B7%D0%B0-crew-dragon", "text": "На съвместна пресконференция, проведена тази седмица, Джим Бриденстайн, администратор на НАСА, разкритикува главния изпълнителен директор на SpaceX Илон Мъск за нарушаване на сроковете, определени за разработването на космическия кораб Crew Dragon. „Като администратор на НАСА се съсредоточих върху връщането към реализма по отношение на разходите и времето. Много от нашите програми не отговарят на предвидените разходи и график. Това се случва с течение на времето и много от тези програми вече са на пет години, на десет години. Казах не само на SpaceX, но и на всички наши подизпълнители, че имаме нужда от повече реализъм в сроковете за развитие\", каза той Още преди чрез туитър, Бриденстайн се оплака, че „програмата Commercial Crew закъснява с години\". Това е проект, който се стреми да възстанови капацитета на САЩ да изпращат астронавти на земна орбита от собствената си територия и с ракети национално производство. В момента НАСА изпраща екипажите си до Международната космическа станция (EEI) с помощта на руската ракета \"Союз\", което е разход от 85 милиона долара за всяко място. По време на пресконференцията в четвъртък, Мъск спомена и неудачите на финансирането за проекта Crew Dragon, който е в заключителния си етап на развитие. Освен това той увери, че компанията му вече е похарчила \"повече от очакваното\". \"Смятам, че исканията на НАСА към нашата програма бяха намалени значително от Конгреса за няколко години. Мисля, че в някои случаи направо с 50%. Следователно е доста трудно да се спазваме графика, ако имаме само половината пари\" - отговори Мъск. Двамата представители обаче заявиха, че тяхната асоциация за извеждане на космонавти в космоса от американска земя все още е в ход и може да бъде реализирана до началото на 2020 г. \"Илон и аз напълно сме съгласни по това: че единственото, което имаме в процес на развитие и което е наш основен приоритет, е да изстреляме американски астронавти, на американски ракети, от американска земя\", каза Бриденстайн.", "date": "2019.10.14", "title": "Шефът на НАСА порица Илон Мъск и поиска \"реалистични разходи и време\" за Crew Dragon"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400766-%D1%83%D0%B5%D0%B9%D0%BD-%D1%80%D1%83%D1%83%D0%BD%D0%B8-%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%BF%D1%80%D0%BE%D1%8F%D0%B2%D0%B0", "text": "Бившият английски национал Уейн Рууни явно въобще не се притеснява, че може да бъде зарязан от съпругата си Колийн и отново се забърка в интимен скандал. Футболистът на американския Ди Си Юнайтед се появи в американски стриптийз клуб. Това стана ясно от видео, публикувано в „Инстаграм“. Той дори не се крие и позира с редица от другите посетители. На видеото се вижда, че 33-годишният Рууни е привлечен от русокоса жена, от която не откъсва очи. Бившият играч на Евертън и Манчестър Юнайтед не спира да я гледа дори, когато сервитьорката му носи поръчката.   Не е ясно дали Уейн Рууни е бил с други футболисти на Ди Си Юнайтед. Със сигурност съпругата му Колийн няма да е доволна от поредната му проява, а освен това самата тя се забърка в скандал с жената на Джейми Варди. Колийн Рууни едва преди четири седмици отново започна да носи венчалната си халка. Тя я беше свалила, след като Уейн Рууни си събу гащите пред три жени по време на парти с други футболисти във Ванкувър (Канада) през август.                ", "date": "2019.10.14", "title": "Уейн Рууни с скандална проява"}
{"url": "http://www.classa.bg/%D1%81%D0%B2%D1%8F%D1%82/item/400765-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%BF%D1%80%D1%8F-%D1%86%D0%B5%D0%BB%D0%B8%D1%8F-%D0%B8%D0%B7%D0%BD%D0%BE%D1%81-%D0%BD%D0%B0-%D0%BE%D1%80%D1%8A%D0%B6%D0%B8%D0%B5-%D0%B7%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5%D1%82%D0%BE-%D0%B2-%D1%81%D0%B8%D1%80%D0%B8%D1%8F", "text": "Франция преустанови всички доставки на оръжие за Турция заради нахлуването на войски на Анкара в Северна Сирия. Правителството на Париж обяви това, като заяви, че турската военна операция застрашава европейската сигурност. \"В очакване на края на тази офанзива Франция реши да прекрати всички планове за износ на оръжие за Турция, които биха могли да бъдат използвани в тази офанзива. Това решение има незабавен ефект\", се казва в съвместно изявление на френските министерства на външните работи и на отбраната, цитирано от Ройтерс. Париж, който изрази необходимостта от обсъждане на европейски санкции срещу Анкара, съобщи, че външните министри на Европейския съюз са уговорили среща в понеделник в Люксембург, на която те ще координират позицията си по тези военни действия. Според Bloomberg, френският министър по европейските въпроси Амели де Моншалан е заявила, че в тези дискусии \"на масата ще бъде членството на Турция в НАТО\" заради едностранното решение за настъпление срещу кюрдските сили в Сирия. Междувременно други държави в ЕС започнаха също да предприемат действия в това отношение, включително Германия, която преди това обяви „забрана на износа на оръжие, което може да бъде използвано от Турция в Сирия\" - един от най-големите й оръжейни клиенти. Тази седмица турският президент Реджеп Ердоган предупреди, че страната му ще \"отвори вратите към Европа за 3,6 милиона сирийски бежанци, ако ЕС определи операцията в Северна Сирия като окупация\".", "date": "2019.10.14", "title": "Франция спря целия износ на оръжие за Турция заради нахлуването в Сирия"}
{"url": "http://www.classa.bg/%D1%81%D0%B2%D1%8F%D1%82/item/400767-%D1%80%D0%B8%D1%8F%D0%B4-%D0%BE%D0%B4%D0%BE%D0%B1%D1%80%D0%B8-%D0%BC%D0%B0%D1%89%D0%B0%D0%B1%D0%BD%D0%BE-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B8%D0%BB%D0%B8-%D0%BD%D0%B0-%D1%81%D0%B2%D0%BE%D1%8F%D1%82%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "Кралят Салман и престолонаследникът, Мохамед бин Салман на Саудитска Арабия, одобриха разполагането на допълнителни американски войски и техника за засилване на отбраната на страната си, съобщи държавната информационна агенция SPA в събота. Настоящият контингент на САЩ в това кралство ще бъде подсилен с 3000 войници и различен военен материал. Пентагонът обяви тази седмица, че по искане на централното командване на САЩ, министърът на отбраната Марк Еспер е разрешил новото разполагане на сили, което включва два отряда изтребители, експедиционно въздушно крило, две зенитни системни батерии Пейтриът и ракетна система THAAD. Президентът на САЩ Доналд Тръмп заяви на свой ред, че Рияд ще поеме разходите за изпращане на американските войски и доставки в Саудитска Арабия. Плановете за увеличаване на военното присъствие на САЩ в Саудитска Арабия бяха обявени от Вашингтон миналия месец, след като група дронове извърши атака върху две петролни рафинерии на саудитската компания Aramco, разположени на изток в страната, на 14 септември.   Според Марк Еспер с тези планове, освен че засилва защитата си, кралството се стреми да възпира Иран, страна, която Вашингтон обвинява, че стои зад атентатите. Въпреки че действията бяха предявени от бунтовническите сили на Йеменските Хути, Вашингтон настоява, че Техеран стои зад подобни събития. Иранските власти отричат това и наричат обвиненията в \"абсолютни лъжи\".   Саудитската агенция обясни, че Рияд ще получи военно подкрепление \"като част от съвместни със САЩ усилия за защита на регионалната сигурност и противодействие на всеки опит за заплаха за регионалната стабилност и глобалната икономика\".", "date": "2019.10.14", "title": "Рияд одобри мащабно разполагане на американски сили на своята територия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400769-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D1%81%D0%B5-%D0%BF%D1%80%D0%B5%D1%81%D1%82%D1%80%D0%B0%D1%88%D0%B8", "text": "Деси Банова имаше жестока психологическа травма след тежкия пътен инцидент, от който излезе невредима, но въпреки бързото си физическо възстановяне, психиката на бившата синоптичка е под всякаква критика.    Блондинката, която понастоящем е неотлъчно до президента Плевнелиев, oтнoвo ĸpъcтocвa cтoлицaтa c бapoвcĸи джип на стойност 150 бoнa. Дoĸaтo бeшe в гapaж, тя ĸapaшe дaлeч пo-cĸpoмнa и oбиĸнoвeнa ĸoличĸa, нo нe пoлзвaшe ycлyгитe нa личeн шoфьop, въпpeĸи yплaxa oт инцидeнтa.     Мощният турскосин \"Мерцедес\" известно време бе извън движение, за да премине основен ремонт, но причината Деси да не поиска нова кола, е факта, че тази й е подарък от Росен Плевнелиев за сватбата през юни миналата година, пише \"Хотарена\".  Πpипoмнямe, чe Дecи бe yдapeнa oтзaд oт бyc нa \"Цapигpaдcĸo шoce\", дoĸaтo бe зaд вoлaнa нa джипa cи. Bъпpeĸи cepиoзнocттa нa ΠTΠ-тo обаче, cинoптичĸaтa ce oтъpвa бeз cepиoзни тpaвми. Beднaгa cлeд инцидeнтa cъпpyгaтa нa eĸcпpeзидeнтa бe oтĸapaнa oт caмия нeгo във BMA. A cлeд пpeглeдa бe пycнaтa зa дoмaшнo лeчeниe.     B пpoдължeниe нa двa мeceцa блoндинĸaтa избягвaшe дa cядa caмa зaд вoлaнa, нo вeчe нe билa тoлĸoвa cтpecиpaнa. Дори кара децата си всяка сутрин на училище.", "date": "2019.10.14", "title": "Деси Банова се престраши"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400768-%D1%82%D1%80%D1%8A%D0%BC%D0%BF-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BC%D0%B5-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%BE-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0,-%D0%BA%D0%BE%D0%B3%D0%B0%D1%82%D0%BE-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%B7%D0%B0%D1%89%D0%B8%D1%82%D0%B8%D0%BC-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%82%D0%B5-%D1%81%D0%B8-%D0%B3%D1%80%D0%B0%D0%BD%D0%B8%D1%86%D0%B8", "text": "Президентът на САЩ Доналд Тръмп заяви, че въоръжените сили на страната му не трябва да остават в Сирия, за да гарантират сигурността на границата с Турция, и призова \"да се върнат у дома великите американски войници след безкрайните войни\". \"Не мисля, че нашите войници трябва да са там през следващите 50 години, защитавайки границата между Турция и Сирия, когато не можем да защитим собствените си граници у дома. Не мисля така. Ние победихме Ислямска държава, свършихме своята работа, трябва да се приберем вкъщи \", заяви Тръмп в изявление тази събота. Президентът също се нахвърли на \"безкрайните войни\", в които САЩ се забъркват от години. \"Не се борим за победа, просто се борим, за да останем там. В Сирия трябваше да останем 30 дни, а ние стоим 10 години. Тези войни никога не свършват. Трябва да накараме нашите велики войници да се завърнат от тези безкрайни войни\", каза той. По-рано Тръмп каза, че от началото на мандата си винаги „ясно е давал да се разбере, че не иска да участва в тези безкрайни и безсмислени войни, особено в тези, които не са в полза на САЩ\". Освен това той увери, че Вашингтон \"не подкрепя\" започналата от Турция операция срещу кюрдските милиции в Северна Сирия и заяви, че \"тази операция е лоша идея\".", "date": "2019.10.14", "title": "Тръмп: \"Не трябва да сме на сирийско-турската граница, когато не можем да защитим собствените си граници\""}
