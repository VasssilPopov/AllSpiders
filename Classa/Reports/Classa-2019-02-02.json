{"url": "http://www.classa.bg/%D1%81%D0%B2%D1%8F%D1%82/item/392233-5-%D1%82%D0%B5-%D0%BC%D0%B8%D1%82%D0%B0-%D0%B7%D0%B0-%D0%B0%D0%B2%D1%82%D0%BE%D0%BC%D0%B0%D1%82-%E2%80%9C%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2%E2%80%9D", "text": "  Нека се опитаме да развенчаем някои митове с малко по-подробна проверка на фактите.       Около най-популярното оръжие в света – автомата “Калашников” (АК), се навъртат множество легенди, още откакто е изобретен. Има твърдения, че той не е измислен от Калашников, а от германците, чиито технологии руснаците са откраднали; че пушката не може да порази целта си на разстояние над 300 м; както и много други.      Ето петте най-популярни погрешни схващания, а също и неподправената истина за АК.   Мит № 1. “Калашников” е копие на германския StG 44     Да, двете оръжия изглеждат подобни и германското очевидно е сред трофеите, притежавани от съветските войници в края на Втората световна война. Но първите “германски” калашници попадат в ръцете на съветската армия едва през 1944 г., а през 1943 г. конструкторът Алексей Судаев представя пред СССР първата версия на автоматичната пушка, която след смъртта му завършва Михаил Калашников. През 1947 г. последният ще спечели търга за снабдяване на армията с автомата. Инженерната мисъл в дизайна на оръжията в началото на 1940-те години (и не само тогава) се движи в една и съща посока. Например, в началото на 1950-те години датчаните са обвинени, че са “копирали” “Калашников” при изработването на собствен автомат за войските на НАТО, наречен Madsen LAR. Ключовата разлика между AK и немския StG 44 е отвътре – те имат различни ударно-пускови механизми и различни пълнители (с други думи, техните пълнители не са взаимозаменяеми), а също така всеки има “своя” конфигурация за сглобяване и разглобяване. Да не говорим за външните различия между двете оръжия.     Но нека не бъдем неискрени: германските инженери наистина допринасят за развитието на съветската пушка. След победата във Втората световна война конструкторското бюро на Хуго Шмайзер работи в Ижевск и подпомага модернизирането на АК-47.   Мит № 2. Автоматът “Калашников” е уникален и несравним     Да, “Калашников” е чудесно оръжие и се превръща в един от символите на революцията и борбата за независимост в страните по света благодарение на простотата на дизайна, ефективността, лесното производство и поддръжка. Но “платформата” на “Калашников” не е уникална. Чехите имат подобна на своя автомат CZ Sa vz.58 Последният е почти абсолютен близнак на АК, но автоматичната му система работи по различен начин и, както в случая с немския StG 44, той може да използва само “свои” пълнители. Sa vz.58 има дълъг живот – в Източна Европа се употребява до 2010 г., но никога не става световно известен по начина, по който е “Калашников”, защото не е толкова надежден, колкото AK-47.   Мит № 3. “Калашников” не може прецизно да поразява цели на разстояние над 300 м     Да, никой необучен стрелец не може да направи това. Въпреки това за висококвалифицирани войници дори 400 м не са проблем – това е само въпрос на конфигурация на автомата. Тук важи същият принцип като при колите – можеш да го “персонализираш” и “настроиш” и вместо максимална скорост от 240 км/ч твоят приятел безпроблемно ще достигне до 300 км/час. В допълнение към “тунинга” на автомата, най-доброто представяне с “Калашников” на далечни разстояния се постига с помощта на принципа, който се прилага за снайперските оръжия – стреляш по целта не директно, а с преценена “изкривена” траектория. Прицелваш се леко в едната страна и нагоре, като отчиташ силата на вятъра, налягането на въздуха и обхвата. Не звучи лесно, но всеки професионален стрелец знае, че при стрелба на далечни разстояния в играта влизат допълнителни фактори, които трябва да бъдат взети под внимание.   Мит № 4. “Калашников” е идеален и всеки го харесва от първия ден     Не, моделът от 1947 г. наистина печели общовойсковите изпитания, но известната репутация на АК за “надеждност и издръжливост” е резултат от фина настройка през следващите 12 години. АК, както го познаваме днес, е моделът от 1959 г., който Калашников прецизира, елиминирайки недостатъците, посочени от военните. Сред тях са неуспехи, свързани именно с неговата “надеждност и издръжливост” – първата версия на пушката бързо натрупва мръсотия и влиза в неизправност. Проблем е и точността на огъня – на конструктора е посочено, че по време на стрелба има значителна дисперсия на куршумите. Така че Калашников трябва да поработи над това и да направи някои корекции.     В крайна сметка, дори и след ъпгрейда, АК все още е по-лош по този показател от преките си конкуренти в НАТО по това време. Той обаче има много по-разрушителна сила и наистина висока надеждност, защото може да се използва в кал, дъжд, пясък или сняг.   Мит № 5. АК е плод на въображението само на Михаил Калашников     Не е вярно. Вече отговорихме частично на този въпрос, но нека да обобщим. Калашников наистина е блестящ конструктор, но всъщност той е главен конструктор, за който работи цял екип от инженери. Проектът “АК” е развитие на идеята на Судаев от 1943 г. с помощта на германците от бюрото на Шмайзер в края на 1940-те – началото на 1950-те години. Така че АК не е просто олицетворение на гениалността на Калашников, а резултат от работата на цял екип от конструктори и инженери.         ", "date": "2019.02.02", "title": "5-те  мита за автомат “Калашников”"}
{"url": "http://www.classa.bg/%D1%81%D0%B2%D1%8F%D1%82/item/392229-%D0%BA%D0%B8%D1%82%D0%B0%D0%B9-%D0%B8-%D1%81%D0%B0%D1%89-%D0%B2-%D1%81%D1%8A%D0%B3%D0%BB%D0%B0%D1%81%D0%B8%D0%B5-%D0%B4%D0%B0-%D0%BD%D0%B0%D0%BC%D0%B0%D0%BB%D1%8F%D1%82-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%89%D0%B8%D1%8F-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%B4%D0%B8%D1%81%D0%B1%D0%B0%D0%BB%D0%B0%D0%BD%D1%81", "text": "Китайското правителство счита, че новият кръг от търговски преговори със САЩ, който приключи в четвъртък, е значителен и плодотворен. \"Значителен напредък бе постигнат по време на последния кръг от китайско-американските преговори, двете страни проведоха искрени, съществени и плодотворни дискусии\", се казва в изявлението на китайската търговска делегация, цитирано от официалната китайска информационна агенция Синхуа. Освен това преговарящите се договориха да предприемат \"ефективни мерки за намаляване на търговския дисбаланс\" между двете страни. Също така е договорено Китай да увеличи вноса от САЩ на селскостопански продукти, енергийни ресурси, промишлени стоки и услуги. След като президентът на САЩ, Доналд Тръмп, увери, че няма да има споразумение за митата с Китай, докато той не се срещне с неговия колега Си Дзинпин, китайският президент изрази с писмо надеждата си да се проведе двустранна среща преди 1 март. \"Надявам се, че нашите две страни ще продължат да работят с взаимно уважение и че поддържаме близки контакти по различни начини\", гласи писмото, описано от Тръмп като \"красиво\". Президентът на САЩ изрази и надеждата си да постигне търговско споразумение с азиатския гигант преди на 1 март да влезе в сила увеличението на митата с 25% на вноса от Китай.", "date": "2019.02.02", "title": "Китай и САЩ в съгласие да намалят съществуващия търговски дисбаланс"}
{"url": "http://www.classa.bg/%D1%81%D0%B2%D1%8F%D1%82/item/392230-%D0%BD%D0%BE%D0%B2%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%82%D0%B8%D0%B2%D0%BD%D0%B0-%D1%82%D0%B5%D0%BE%D1%80%D0%B8%D1%8F-%D0%B0-%D0%B0%D0%BA%D0%BE-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%BA%D1%8A%D1%81%D0%BD%D0%B5-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B2-%D1%81%D0%B0%D1%89-%D0%BD%D0%B0%D1%81%D1%80%D0%B5%D0%B4-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D1%8A%D0%BB%D0%BD%D0%B0", "text": "Рейчъл Маддоу, водеща на новините в американския канал MSNBC, създаде в сряда невероятната теория, че Русия може по всяко време да предизвика масово спиране на тока в САЩ. Подробно Маддоу цитира фрагменти от новия доклад на американската разузнавателна общност, в който се посочва, че Русия и Китай имат възможността когато поискат временно да прекъснат доставките на газ и електроенергия в САЩ. Водещата повдигна въпроса какво ще се случи, ако Москва и Пекин решат да оставят Северна Америка без отопление, \"днес, сега, или когато поискат\", и заключи, че „топлината в домовете на американците зависи само от тяхната благосклонност\". Маддоу разкри тази мрачна конспиративна теория в момент, когато екстремен студ удари Съединените щати и в няколко града температурите се понижиха до под -30 ° C, което вероятно би трябвало да предизвика по-голям резонанс сред публиката на нейната програма. \"Какво би станало, ако Русия прекъсне светлината във Фарго (Северна Дакота) днес?\", попита водещата, за да си представи на глас веднага след това каква ще бъде ситуацията, ако \"всички газопроводи, които обслужват Сиукс Фолс \"(Южна Дакота) изчезнат в най-студения ден в новата история и не е в нашите възможности да ги възстановим? \" И реакцията на потребители на интернет и на социалните мрежи не закъсня. Много хора реагираха с ирония на идеите, изразени от Маддоу. Сред тях бе и Глен Гринуолд, известен с разпространението на шпионските скандали в NSA, след течовете на Едуард Сноуден. \"Това е умствената отрова, с която неолибералите се хранят всяка вечер\", каза награденият писател. Джереми Скахил, журналист от цифровото списание The Intercept, също се пошегува с това на личния си профил в Twitter. „Сергей Лавров просто е хакнал нагревателя ми и е изключил хладилника ми\" заяви Скахил. \"Руският олигарх Олег Дерипаска използва безпилотен самолет, за да влезе в къщата ни през нощта и да смени охлаждането с отопление в средата на лятото\", добави Гринуалд. Аарон Мате, колумнист за седмичния The Nation, декларира, че това е още един случай, в който \"продавачи на Русия-гейт като Маддоу използват сериозни проблеми, като потенциално смъртоносното студено време, за конспирация и насаждане на страх\" , В миналото Маддоу бе критикувана за това, че отделя твърде много време на въпроси, свързани с Русия. Анализ, направен през 2017 г., установи, че за период от шест седмици журналистката прекарва поне 53% от времето си в ефир, говорейки за славянската страна. Независимо дали има способността да причини катастрофа от такъв мащаб, Русия не е заявила намерение да прекъсне отоплението на американците, за да ги види как умират от студ за забавление.", "date": "2019.02.02", "title": "Нова конспиративна теория: А ако Русия прекъсне електричеството в САЩ насред студената вълна?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392231-%D0%B0%D0%BD%D1%82%D0%BE%D0%BD-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D1%85%D0%B0%D0%BE%D1%81%D1%8A%D1%82-%D0%B5-%D1%81%D0%B8%D0%BC%D0%B2%D0%BE%D0%BB%D1%8A%D1%82-%D0%BD%D0%B0-%D0%BF%D1%8A%D0%BB%D0%BD%D0%B0%D1%82%D0%B0-%D1%81%D0%B2%D0%BE%D0%B1%D0%BE%D0%B4%D0%B0", "text": "Младият художник представи петата си самостоятелна изложба. Вижте какво разказа пред Impressio       Вчера бе една вълнуваща вечер за софийската арт сцена. В галерия \"Етюд\" бе открита петата самостоятелна изложба на многопластовия Антон-Константин, пред чийто картини никой не остава безразличен.     Художникът е само на 18 години, но с всяка изява трупа все повече фенове, запленени от неговите мистични същества, танцуващи в странна хармония с хаоса и абсурда, които ни съпътстват през целия ни живот.     В новата си изложба \"Измерение\" Антон-Константин представи картини, вдъхновени от сънищата и илюзиите, които са част от тайно измерение на ума. На събитието се събраха много гости от всички възрасти, от България и чужбина. Те многократно се връщаха към всяка една картина на художника, защото откриваха нови и нови детайли в творбите му, а дискусиите между Антон-Константин и гостите продължиха с часове. Играта на художника със сенките, страховете и измеренията на човешката душа става все по-вълнуваща, все по-многопластова. Така например, в картината му \"Шарада\" виждаме играта с живота - толкова интересна и загадъчна, толкова опасна и ужасяваща, а същевременно красива и цветна, като света, в който живеем.     Картините от \"Измерение\" си заслужава да се гледат отново и отново. Те ще останат  в галерия \"Етюд\"  (ул. \"Цанко Церковски\" 34, площад \"Журналист\")  до 16 февруари . Галерията е отворена в сряда, четвъртък, петък и събота между 15:00 и 19:00 часа.         Творецът лично разказа пред Impressio.dir.bg за това какво е вложил в новата си изложба, успява ли да се изхранва чрез картините си и откъде черпи вдъхновение: - Антон-Константин, поздравления за петата ти самостоятелна изложба \"Измерение\". Какви са картините в нея? - Картините в тази изложба са много различни. Някои от тях вече са били показвани, но повечето са нови. Този път представям повече големи платна, нарисувани с акрилни бои и графика, тъй като напоследък се запалих да рисувам в по-големи мащаби. Това ми харесва, защото така мога да сложа много повече детайли в една картина.     - На 8 февруари е 19-ият ти рожден ден. Тоест до 18-ата си годишнина вече имаш 5 самостоятелни изложби. Как успя да го постигнеш? - Да ви кажа честно, и аз не знам как. Много се радвам, че има хора, които харесват това, което правя. Аз рисувам постоянно, защото така се чувствам щастлив, но не съм очаквал да имам толкова изложби.     - Разкажи ми за картината от плаката на \"Измерение\"!  - Тази картина се казва \"Вселена\". В нашата Вселена има много измерения, които едновременно си противоречат, едновременно съществуват, и се контролират. Рисувах я повече от 2 седмици и се чувствах като омагьосан.     - Разкажи за още една картина от изложбата, която ти е на сърце! - Картината, наречена \"Измерение\", която, също като заглавието на изложбата, ми е много любима. Опитах се да нарисувам нашия живот като декори в театър. Много светове, сливащи се в едно, всичко изглежда абсурдно, но не изглежда ли така и светът, в който живеем?     - Хаосът и болката са в основата на твоето творчество. Как се промени усещането ти за тях от първата ти изложба досега - в творчески и в личен план? -  Аз харесвам да рисувам хаоса, но не и болката. Вдъхновява ме това, че в мислите ни може да съществува всичко, няма ред и правила. За мен хаосът е символът на пълната свобода без ограничения. Нашето въображение е свободно, да лети накъдето си поиска.     - Постепенно започваш да излизаш от пубертета, а с него може да си отиде част от усещането за хаос и приказна безизходица. Смяташ ли, че може да загубиш част от вдъхновението си? -  Надявам се скоро да изляза от пубертета. Не разбирам какво означава приказна безизходица. Приказките имат неочакван и вълшебен финал. Не знам какво ще стане с моето вдъхновение. Може би ще се вдъхновя да правя нещо съвсем различно.     - Има ли път за бягство от системата? - Знаете ли приказката за затворника, който гледал птиците през решетките и се чувствал щастлив, като си представял, че лети с тях? Винаги съществува път за бягство от всякакви външни системи. Няма окови за мислите и фантазиите. Но понякога животът толкова страшно ни притиска, че разрушава крилете ни. Затова в картините ми често има мрачни символи.     - Успяваш ли да печелиш от рисуването и как? - Понякога хора се свързват с мен и искат картина. А изложбите са обикновено веднъж в годината.  Но това изобщо не е достатъчно, за да се живее. - Освен рисуването има ли друга професия, която би искал да практикуваш? - Бих искал да се занимавам с музика, да започна да се уча да свиря на инструмент и да композирам. Според мен най-важното е да се радваш на това, което правиш.     - Искаш ли да учиш в университет/колеж? Каква специалност? -  Смятам, че обучението в университет или колеж е много важно. Но засега не знам точно какво да избера. Някои от нещата, които ме привличат, са комиксите и анимацията, защото те намират път до много голяма публика и могат да разкажат невероятни истории. - Знам, че получаваш много отзиви от фенове в Инстаграм и Фейсбук. Какво най-много впечатлява публиката в твоето творчество? -  Различни хора ги привличат различни неща в моето изкуство. Аз не знам какво ги впечатлява най-много. Само се надявам да продължат да се интересуват от моите картини.            Интервю на Адриана ПЕЙЧЕВА", "date": "2019.02.02", "title": "Антон-Константин: Хаосът е символът на пълната свобода"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392232-%D0%BF%D1%80%D0%BE%D1%84-%D0%B0%D0%BD%D1%82%D0%BE%D0%B0%D0%BD%D0%B5%D1%82%D0%B0-%D1%85%D1%80%D0%B8%D1%81%D1%82%D0%BE%D0%B2%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%B0%D0%BB%D0%BE,-%D0%B1%D0%B0%D0%BD%D0%BE%D0%B2-%D0%BD%D0%B5-%D0%B5-%D0%BA%D0%B0%D1%83%D0%B7%D0%B0-%D0%B7%D0%B0-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82,-%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": "Скандалът \"Ало, Банов\" се оказва не кауза за справедливост и истина, а изцяло политически конфликт. Вече има и съмнения и за лобизъм. \"Когато говорим за този случай, може да говорим, че е казус, но не кауза. В противен случай отиваме в полето на политическа борба\" това каза пред Нова телевизия политическият психолог проф. Антоанета Христова.     Излизайки от обективизма, влизаме в политическите удари един срещу друг. Живеем в корупция, откакто сме се родили. Не познаваме система на некорупция, затова и борбата срещу корупцията на фона на корупционния свят е трудна, но е \"вкусна за политически модели\".     Наблюдаваме разделение на обществото по отношение двете най-големи политически групи в парламента. Съществуват и хора, които се отвращават от подобни случаи. Единият изход е да не се интересуват от политика и избори, а другият е Терминал 2. Ефектът от скандала е абсолютно удар срещу здравите устои на нашата нация. Разделението обаче има лица, а основата му отваря пътеката към националсоциализъм, обясни Христова. Скандалът според нея не може да бъде разбран като битката срещу корупцията, защото е превърнат в политически удар и се базира на среда, в която липсва достоверна информация.", "date": "2019.02.02", "title": "Проф. Антоанета Христова: Скандалът \"Ало, Банов\" не е кауза за справедливост, а политически конфликт"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392224-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%81%D0%B5%D0%B4-%E2%80%93-%D0%B4%D0%B5%D1%81%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE", "text": "Какво стана с култовите герои от романа и сериала днес?  Може би това:  Скинаря е направил политическа кариера. Коженото яке не е актуално, хлапакът вече е сериозен мъж в официален костюм. Ето го – наближава трийсетте, перспективен политик от патриотична формация – засега е зам. областен управител, но в следващия парламент ще го видим и като народен представител. Продължава да обича Майка България, даже още повече – любов напълно обяснима, защото му гарантира добър месечен доход. Както и на съпартийците му – обединените около държавната софра патриоти от разните най-родолюбиви формации.    Кмета на Плодородно си е още в кметството – май вече подкара пети мандат. Получи евроинвестиции, за да асфалтира селските улици, и надгради един етаж на къщата си. „Трябва да надграждаме , дами и господа селяни! Когато всеки от нас награди, тогава ще се получи и голямото, общото гражданско общество” – така говори на хората, винаги, щом свика събрание.    Нотингам Форест, наричан просто Нотко, се радва на добро здраве и оптимистично настроение. Още си е безработен и прислужва към кметството, за да си заработи социалните помощи. Но те са му напълно достатъчни. „По-добре да си легна гладен – обича да казва той – отколкото уморен”. Падне ли му лев – от помощите или от пенсията на майка му, го инвестира целево – не само в тотото, вече и в лотарията. Търка талоните и очаква да се появи печелившата комбинация, която да го направи лотариен милионер – като онези, които всяка вечер ги показват по телевизията. Когато удари милиона, ще почерпи цялото село, а майка си, баба Мара, ще прати на екскурзия с автобус. Избрал е даже направлението – Венеция. Красота да види жената, да направи едно кръгче с гондола в края на живота си…  Освен, че се грижи за сина си, петдесетгодишен безделник, баба Мара гледа и нова козичка – Адел. Кръстила я е на певицата, защото има меден гласец и много сладко врещи пред портата, когато надвечер козарят прибира стадото от паша. Макар годините да й натежават, баба Мара продължава да си копае градинката – нейните домати ги показаха в телевизионното предаване „Бразди” като истински еко-домати – без химия и ГМО. „Слагам по малко амониева селитра, чашка на корен. Не е вредно, вижте мен – аз как стигнах деветдесетте” – така формулира тя своята тайна на дълголетието, но това признание не излезе на екрана – продуцентите го бяха изрязали, тъй като не им прозвуча никак „еко”.  Щърбанов, полковникът от службите, който източи ДДС и забегна в края на романа, се пиля някоя година по света – дали в Южна Америка или в Южна Африка. И сам си дойде в родината, според едни – амнистиран поради давност, според други – изобщо непотърсен от правораздаването. Завърна се и направо от аерогарата влезе в елита. Сега живее в елитен квартал на столицата и, според коментари в селската кръчма, лично дърпал един от конците на задкулисието. С този конец управлявал данъчните и митниците – това било известно на всички, но още не се е родил разследващ журналист, който да разнищи далаверата на Щърбанов – от игла до конец.  Откакто красавицата Глория напусна селото, селската кръчма вече не се казва бар „Лондон”, а „Фейсбук” – така я нарече Денчо, бившият директор на училището, който сега я държи под аренда. В кръчмата има безплатен „уай фай”, а всеки посетител е с профил във „Фейса”. И всички по масите са приятели, ама в социалната мрежа – виртуално. Иначе реално често се карат – за политика или за пари, понякога и за двете. Има такива клиенти, които искат да плащат за ракията не с левчета, а с биткойни. Тогава Денчо вади иззад бара бейзболна бухалка, която е нарекъл „Койна”, и предлага запознанство с бит-Койна… Принципът на Денчо, въведен в бар „Фейсбук”, е :„Уай фай – всекиму, вересия – никому!” Освен зад бара, Денчо копае и като трол в различни сайтове срещу заплащане – ако му платят левите, троли срещу десните, ако вземе кинти от десните – плюе срещу левите. Понякога е „фил”, понякога „фоб” – под разни псевдоними.  А как е Глория?  Благодаря, добре – даже „хепи”!  Тя се омъжи за гинеколога си от близкия град и му роди дете, момиченце, красиво като нея. Докторът замина за Англия, където взе приравнителни изпити по специалността си и вече има собствен кабинет, не къде да е, а в Манчестър. Глория му е едновременно секретарка и медицинска сестра. Английският й е много добър, но не е забравила, че първите уроци по езика получи от истински манчестърски „тийчър” в бар „Лондон” на своето родно Плодородно.  Докато Глория завладява Острова, главният ни герой –Джон, си седи в българското село, даже не ходи до своя Манчестър да си види внуците – те му идват лятото на гости. Наскоро навърши 75, но се чувства млад и здрав – пролет-есен на слиза от трактора, а в пасенето на кози е вече професионалист . След английския референдум и решението за Брекзит, двамата с Патриша подадоха молби за българско гражданство и наскоро получиха съобщение, лично от кабинета на вицепрезидента, че въпросът им се урежда. Скоро село Плодородно ще запише двама нови българи с английски имена в регистъра си.  Такива са героите на романа и сериала „Английският съсед”, сега, десет години по-късно.  ***  Припомням, че имаше и друг съсед – той се появи три години след Английския в съседно наше село – Ново Плодородно.  Слезе от скъп мерцедес и проговори на „мягкий знак” и „э-оборотное”.  Той бе герой на друг роман – „Руският съсед”. Помните го – олигархът Баранов. Олигарх, с по-скромни финансови параметри от Роман Абрамович, собственикът на английския „Челси”, но достатъчно богат и влиятелен. Той, за разлика от англичанина Джон, си купи не една къща, а цялото българско село. И друга разлика: селяните от Плодородно за кратко време направиха островитянина истински българин, докато руснакът, който изкупи село Ново Плодородно, превърна жителите му в свои крепостни…  И този роман, както и първият, не бе за руснака. А за нас, българите. Ще позволим ли да се държат с нас като крепостни?  На срещи с читатели ми задават въпроса: след Английския и Руския, какъв ще е следващият ни съсед?  Може би този:  …В един обикновен за Плодородно и неговите обитатели ден, вратата на кръчмата „Фейсбук” се отвори и вътре влезе непознат. Личеше му, че иде отдалеч – беше прашен, слаб и брадясал, със скъсани на коленете дънки /не от нова мода, а от износване/, и цъфнали маратонки. Изглеждаше съмнително – лице с мургав тен, а в Плодородно мургавите лица са недолюбвани.  – Кой си ти бе? – извърна се към него клиентелата на „Фейса” и го погледна с недоверие във фейса.  – Фром Сирия – отвърна непознатият. – Бяга от война. Иска живее тук, при вас…  Името на новодошлият е Халед.  Може би това е героят на нов роман – „Сирийският съсед”?  Не знам.  Засега историята на Сирийският съсед не ми е смешна. Тя е по-скоро драматична.  Но… Животът пише романите.  Аз само ги свалям на хартия, а пък издателство „Сиела” им помага да стигнат до вас като книжно тяло или като е-книга.   От  Малко след десетия рожден ден на „Английският съсед” неговият автор Михаил Вешим и издателство „Сиела” ви канят в зала „Миракъл” на театър „Българска армия” на 7 февруари (четвъртък) от 18:30 часа на специална среща-разговор за романа, сериала и всички превъплъщения на английския съсед, чиято актуалност сякаш е непреходна. Специално участие в събитието ще вземат актьорите Биляна Петринска и Николай Урумов, които влязоха в ролите на барманката Глория и на Кмета на Плодородно в едноименния сериал по романа.", "date": "2019.02.02", "title": "Английският съсед – десет години по-късно"}
{"url": "http://www.classa.bg/%D1%81%D0%B2%D1%8F%D1%82/item/392225-%D0%BF%D1%8A%D1%80%D0%B2%D0%B8-%D1%81%D0%BD%D0%B8%D0%BC%D0%BA%D0%B8-%D1%81%D0%BB%D0%B5%D0%B4-%D1%80%D0%B5%D1%81%D1%82%D0%B0%D0%B2%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D1%83%D0%BC%D0%B8%D1%8F%D1%82%D0%B0-%D0%BD%D0%B0-%D1%82%D1%83%D1%82%D0%B0%D0%BD%D0%BA%D0%B0%D0%BC%D0%BE%D0%BD", "text": "На 31 януари за първи път бяха публикувани няколко снимки, показващи мумифицираните останки на фараона Тутанкамон, открити от британския египтолог Хауърд Картър през 1922 година. На кадрите, заснети след завършване на деветгодишните реставрационни работи, се вижда цялото тяло на Тутанкамон, покрито с ленена кърпа и поставено във витрина с температурен контрол, разположено в Долината на царете. Експерти от Института за консервация Гети (Калифорния, Съединените щати) и министерството на древността на Египет не само обзаведоха гробницата със система за поддържане на постоянни температурни показатели, но и поставиха бариери и създадоха система за вентилация, за да се сведат до минимум възможните щети върху обекта. Специалистите установиха, че мистериозните кафяви петна, които се разрастваха по стенописите в гробницата - и според някои теории се считаше, че те са древното проклятие срещу посетителите, се оказаха микроби отдавна убити, но невъзможни за отстраняване, без да се нарушат самите стенописи.", "date": "2019.02.02", "title": "Първи снимки след реставрацията на мумията на Тутанкамон"}
{"url": "http://www.classa.bg/%D1%81%D0%B2%D1%8F%D1%82/item/392226-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B2-%D1%81%D0%B0%D1%89-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B0-286-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8,-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5", "text": "В четвъртък католическите лидери на Тексас (САЩ) идентифицираха 286 свещеници, обвинени в сексуално малтретиране на непълнолетни в продължение на десетилетия. Това е число, сравнимо само със скандала за 300 духовници, злоупотребили срещу повече от 1000 деца в щата Пенсилвания, който избухна през август 2018 година. Според местните медии, 14 щатски епархии - от градове като Хюстън, Сан Антонио, Далас и Остин, публикуват списъка на обвинените в сексуални престъпления. В щата Оклахома, столичната архиепископия е планирана публично да идентифицира свещениците на 28 февруари. Църковните власти на Тексас разчитали на подкрепата на полицията и пенсионирани федерални следователи, които фокусирали вниманието си върху прегледа на архивите на Църквата за поддържане на изобличенията. Някои проучвания датират от 1950 и 1983 г. и повечето от съобщените свещеници вече са починали. В момента не е ясно дали ще бъдат заведени наказателни обвинения срещу живите. Марк Райландър, говорител на кабинета на генералния прокурор на Тексас, заяви, че агенцията е готова да съдейства на местните власти, за да \"премахнат тази форма на злото и да премахнат заплахата от онези, които застрашават децата от Тексас\". От своя страна кардинал Даниел Н. Динардо, който оглавява архиепископията на Галвестън-Хюстън, се извини на общността и увери, че Църквата е \"разкъсана от тази рана и това означава, че тя ще я излекува\". В месеците преди този доклад, около 50 епархии и религиозни провинции в страната са публикували имената на почти 1250 свещеници, от които 60% вече са починали. Около 30 други епархии разследват или са обещали да публикуват повече имена през следващите месеци.", "date": "2019.02.02", "title": "Католическите власти в САЩ разкриват имената на 286 свещеници, обвинени в сексуално насилие"}
{"url": "http://www.classa.bg/%D1%81%D0%B2%D1%8F%D1%82/item/392227-%D0%BD%D0%B0-%D0%BF%D1%80%D0%BE%D1%86%D0%B5%D1%81%D0%B0-%D1%81%D1%80%D0%B5%D1%89%D1%83-%E2%80%9E%D1%87%D0%B0%D0%BF%D0%BE%E2%80%9C-%D0%B0%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5-%D0%BF%D0%BE%D1%81%D0%BE%D1%87%D0%B2%D0%B0%D1%82,-%D1%87%D0%B5-%E2%80%9E%D0%B5%D0%BB-%D0%BC%D0%B0%D0%B9%D0%BE%E2%80%9C-%D0%B5-%D0%BF%D0%BE%D0%B4%D0%BA%D1%83%D0%BF%D0%B8%D0%BB-%D0%BF%D0%B5%D0%BD%D1%8F-%D0%BD%D0%B8%D0%B5%D1%82%D0%BE", "text": "В заключителната си пледоария на процеса на американското правителство срещу Хоакин Гузман Лоера, иницииран през ноември 2018 г. във федерален съд в Бруклин, Ню Йорк, защитата на капото заяви, че Исмаел 'Ел Майо' Замбада е този, който е подкупил със 100 000 000 долара бившия президент на Мексико Енрике Пеня Нието, за да се гарантира неговата защита Това не е първият път, когато защитата прави тези изявления, миналия ноември Джефри Лихтман, един от водещите адвокати на Гузман, заяви, че тогавашният президент на Мексико и неговият предшественик Фелипе Калдерон са получили милиони долари подкупи от картела Синалоа. В допълнение, защитата увери, че лицето, което е извършило плащанията, е Исмаел „Ел Майо\" Замбада, който е беглец от правосъдието и многократно е бил сочен от адвокатите на наркотрафиканта за истинския лидер на картела. В официално последния ден на процеса срещу Гузман пледоарията на Лихтман пред съда продължи в същата посока, след като той настоя, че със свидетелствата си Замбада е купил защитата си и той е единственият лидер на картела на Синалоа. \"Тъй като профилът и известността на Гузман нарастваха, повече внимание му се обръщаше на него и по-малко на Замбада. Гусман за нещастие остана в погледа на мексиканските власти\", заяви адвокатът пред AP. Лихтман твърди също, че предполагаемото подкупване от Гузман е безсмислица, тъй като, каза той, капото прекарва години, криейки се от властите в планините и е нямал пари. Най-малко два пъти бивши сътрудници на администрацията на Пенья Нието опровергаха, че той е получил подкупи от „Ел Чапо\". Що се отнася до казаното днес от Лихтман пред Съда, все още не е имало изявление от Пеня Нието по въпроса. Адвокатите на \"Ел Чапо\" настояват, че главата на картела Синалоа е Исмаел 'Ел Майо' Замбада, който е беглец от правосъдието. Ден по-рано прокуратурата представи няколко показания и стотици документи, за да докаже, че Гузман Лоера е виновен по всички обвинения срещу него, включително че е глава на картела Синалоа; за международен заговор за производство и разпространение на кокаин, хероин, метамфетамин и марихуана; и за незаконен внос в САЩ на около 457 тона наркотици, което генерира печалба от 14 000 000 000 долара. 61-годишният Хоакин Гузман Лоера се разглежда от Министерството на правосъдието на САЩ. като най-важният наркотрафикант в света, след като е бил замесен почти 30 години в търговията с наркотици, траектория, която го е довела до лидерство на картела Синалоа. Ако бъде признат за виновен само по едно от обвиненията, той ще получи доживотен затвор.", "date": "2019.02.02", "title": "На процеса срещу „Чапо“ адвокатите посочват, че „Ел Майо“ е подкупил Пеня Нието"}
{"url": "http://www.classa.bg/%D1%81%D0%B2%D1%8F%D1%82/item/392228-%D0%B8%D1%82%D0%B0%D0%BB%D0%B8%D1%8F-%D0%BD%D0%B5-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "\"Италия не признава самопровъзгласилия се президент Хуан Гуайдо\", каза италианският заместник-министър на външните работи Манлио Ди Стефано.   В изказване пред италианските медии, Ди Стефано заяви, че страната му е \"напълно против това една нация или група нации да може да определя вътрешната политика на трета държава. Това се нарича принцип на ненамеса, който е залегнал в основата на Обединените нации\", добави той. Както обясни висшият чиновник, най-големият интерес на Италия днес е да се избегне войната във Венецуела. \"Същата грешка беше направена в Либия и днес всеки го признава - ние трябва да предотвратим това, което се случва във Венецуела,\" каза той. Изявленията на Ди Стефано идват след като Европейският парламент призна Гуайдо за \"легитимен временен президент на Венецуела\". Европейският парламент поиска от върховния представител за външни работи на Европейския съюз, Федерика Могерини, както и от правителствата на държавите-членки, да се присъединят към признаването на лидера на опозицията.", "date": "2019.02.02", "title": "Италия не признава Хуан Гуайдо за президент на Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392223-%D0%B7%D0%B0%D0%B4-%D1%85%D0%B0%D0%BE%D1%81%D0%B0-%D1%81-%D0%B2%D0%B8%D0%BD%D0%B5%D1%82%D0%BA%D0%B8%D1%82%D0%B5-%D0%B8%D0%B7%D0%BF%D0%BB%D1%83%D0%B2%D0%B0%D1%82-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B2-%D0%B0%D0%B3%D0%B5%D0%BD%D1%86%D0%B8%D1%8F-%D0%BF%D1%8A%D1%82%D0%BD%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0", "text": "Адвокатите на австрийската фирма „Капш”, която е доставила и монтирала съоръженията за тол системата в страната, в отговор до вестник „19” хвърлят светлина върху проблемите в Агенция пътна инфраструктура и дава данни за корупция там.     Автомат за продажба на електронни винетки. Снимка: БТА   „Капш” е водеща световна фирма в тази област, която е изграждала и поддържа такива системи на 5 континента. От фирмата вече съобщиха в началото на януари, че хаосът с продажбата на електронни винетки няма отношение към свършената от нея работа. „Капш” са предали тествана и работеща система, която е приета без възражения от АПИ. Проблемите се появяват от сайта за продажба на винетки, който не е дело на фирмата „Капш”, и от други причини, свързани с организацията в Агенцията. Ето какви отговори са получили на въпросите си от вестник „19”, които писаха преди дни, че шеф в АПИ – Димитър Петков (директор на дирекция Бюджет, финанси и разплащания по про”Шел България” са съпрузи и е имало натиск продажбите на винетки да минават колкото е възможно повече през бензиностанции. Според вестника е осъществяван натиск върху „Капш” от страна на високопоставени български чиновници в Агенция пътна инфраструктура с цел да му бъде пришит срещу 40 млн. лв. „правилен” подизпълнител на тол-системата. След отказа, следват месеци на всевъзможни спънки в работата от страна на държавния орган, върхът на коeто се оказаха новогодишните неразбории с е-винетките. От АПИ не са дали отговор на въпросите на вестник „19”, но въпроси са изпратени и на адвокатската кантора, която обслужва „Капш” в България. Ето най-интересното от техните отговори: – Кои са фирмите, които ви “съветваха” да вземете за подизпълнители? Кой ви “съветваше” да го направите?  – Това са фирмите, които загубиха търга за изграждане на тол системата с над 40 милиона лева разлика. Бяхме притискани 11 месеца да вземем за подизпълнители загубилите търга фирми, тези с 40 милиона по-скъпа оферта. Колкото и абсурдно да звучи, това е истината. Това са същите фирми, които не са изградили по законовия начин съществуващите пилони с камери, въпреки това те са включени в обхвата на поръчката, за да им осигурят конкурентно предимство. Били са сигурни, че ще спечелят и ще си “оправят нещата”. Само че загубиха и сега ние трябва да ги вземем за подизпълнители и всичко да остане скрито. Това е основният проблем в строителството на националната тол система. – Защо държавата сама спира монтажа на машините и предизвиква хаос при пускането на системата? Каква е логиката да саботира старта на системата?  – Определено през последните единадесет месеца се забелязва стремежът на АПИ цялото разпространение на винетки да стане единствено през бензиностанциите. В това няма особена логика: да въвеждаш нов електронен продукт, но да държиш той да се търгува единствено по старите утвърдени канали, а не да се използват възможностите за разпространение по по-евтини и ефективни канали като интернет, различни електронни магазини и т.н. Несериозно е да се мисли, че сайт, който струва 30 хиляди лева може да обслужи продажбата на над 2 милиона винетки, а точно това се случи. Сайтът bgtoll.bg е лошо направен и той се срина още в първите часове. Шест часа след като бе въведен в експлоатация, той беше хакнат и блокиран. Тук е мястото да отбележим, че този сайт е изцяло продукт на АПИ и няма нищо общо с договора за изграждане на тол системата. Сайтът е направен умишлено недобре, за да се получи точно този ефект: лош старт на системата и повече потребители да се насочат към бензиностанциите. Част от скрита стратегия да се развива само този канал на продажби. Това е против политиката на държавата за развитие на електронните услуги и създаване на работещо електронно правителство, но за нас АПИ не изразява в пълна степен волята на правителството, една група несменяеми служители на АПИ си прокарва личния интерес за сметка на държавния. – Защо АПИ сама е пожелала пилоните за монтаж на камери да бъдат по-малко?  – „Капш” работи на 5 континента и в над 100 страни, никъде не сме участвали в незаконни действия, изключено е да участваме в прикриване на престъпление в България. Няма никакъв шанс това да се случи, каквито и да са последствията. В анекса най-важната промяна е, че държавата вече носи отговорността за тяхната законност, след категоричния отказ това да бъде направено от нас. Ние бяхме многократно “съветвани” да изберем правилните подизпълнители, а именно фирмите, изградили пилоните незаконно, а те “щели да си оправят нещата”. Това, разбира се, не се случи. – Защо нямаше монтирани машини при старта на системата на е-винетките на първи януари?  – В средата на декември получихме писмо от възложителя монтажът на терминали за самотаксуване да се прекрати. В друго писмо АПИ пожела за част от машините да бъде демонтиран кодиращият модем и да им бъде предоставен отделно. Това беше желанието на възложителя и бяхме длъжни да го изпълним по договор. Всичко това е лесно доказуемо, писмото бе адресирано и до всички вериги бензиностанции, които имат отношение. Защо АПИ пожела да спре монтажа на терминалите за самообслужване е въпрос, който трябва да зададете към тях. Ние задаваме този въпрос на АПИ повече от десет дни, защото разполагаме с копие на писмото, но нямаме отговор. – Защо държавата сама спира монтажа на машините и предизвиква хаос при пускането на системата? Каква е логиката сама да саботира старта на системата?  – По-скоро определени служители на държавата саботираха старта на системата. Определено през последните единадесет месеца се забелязва стремежът на АПИ цялото разпространение на винетки да стане единствено през бензиностанциите. В това няма особена логика, да въвеждаш нов електронен продукт, но да държиш той да се търгува единствено по старите утвърдени канали, а не да се използват възможностите за разпространение по по-евтини и ефективни канали като през интернет, различни електронни магазини и т.н. …За да се получи точно този ефект: лош старт на системата и повече потребители да се насочат към бензиностанциите. Част от скрита стратегия да се развива само този канал на продажби. Това е против политиката на държавата за развитие на електронните услуги и създаване на работещо електронно правителство, но за нас АПИ не изразява в пълна степен волята на правителството, по-скоро една група несменяеми служители на АПИ си прокарва личният интерес за сметка на държавния. – Вярно ли е, директор в АПИ и изпълнителен директор на една от големите вериги бензиностанции са съпруг и съпруга?  – Отговорът на този въпрос също е редно да дойде от АПИ. Със сигурност обаче политиката бензиностанциите да бъдат единственият търговец и всички останали канали да бъдат блокирани бе активно развивана единадесет месеца, и от изпълнителния директор, и от финансовия директор и от директора на правния отдел – трите най-важни позиции в АПИ. …Толерирането бе насочено не само към конкретната верига бензиностанции, а към всички. Това е един утвърден канал за продажба на хартиените винетки и определено има близост между служители на АПИ и отговорните служители за дейността при веригите. Това беше очевидно при многобройните срещи с тях. – В медиите се появиха документи за анекс към договора с „Капш”, как ще коментирате анекса и облагодетелства ли той изпълнителя?  – Категорично заявяваме, че анексът съществува единствено по желание на възложителя. Никога не е имало искане за анекс от страна на изпълнителя. Единственото искане на изпълнителя е да замени излезли от производство камери, които са част от офертата правена преди повече от две години, с две поколения по-нови, с много по-добри характеристики и то на неутрална цена, т.е. на цената на старите излезли от употреба и държавата да не заплаща и лев повече. Всички останали значими промени в анекса са по желание на възложителя. Това включва и изваждането от обхвата на договора на поставянето на над 200 километра оптика от, оборудване на по-малко пилони с камери и т.н., и т.н.  …  Единствената причина за намаляването броя на пилоните е липсата на всички документи, за да бъдат пилоните считани за законно изградени и ние да имаме възможността ние да монтираме законно на тях допълнително оборудване. В АПИ има десетки писма с молби документацията да ни бъде предоставена. Пишем от първият ден на договора и винаги отговорите бяха всичко друго, но не и необходимите документи. Ние считаме, че при изграждането на тези пилони е нарушен ЗУТ и няма никакъв шанс ние да бъдем принудени да извършим нещо незаконно. …В анекса най-важната промяна е, че държавата вече носи отговорността за тяхната законност, след категоричният отказ това да бъде направено от нас. – Имате ли доказателства, че пилоните са незаконни и сте притискани от страна на АПИ да изберете правилните подизпълнители?  – АПИ трябва да докаже, че съоръженията са законни. Още повече, че са разплатени вече с евросредства към посочените фирми и АПИ очевидно е приело тезата за тяхната законност. На нас никога не ни е предоставяна пълната документация. Подобни съоръжения категорично попадат в категорията строителство на съответния път, както е предвидено в ЗУТ и те трябва да имат всички нобходими документи, които се изискват. Вместо това, от АПИ ни представят типови проекти за тях, без разрешително за монтаж на повечето, без проект за свързване с електропреносната мрежа, без проект за свързване на дата-кабелите, без много неща. При почти 200 от тях липсват много документи и почти няма напълно окомплектовани с всичко необходимо. АПИ е приела тяхната изработка с документи за строежи от категория 6 в ЗУТ, все едно е поставен билборд някъде, а не както се изисква за национални системи спрямо категорията на пътя по ЗУТ. Ако националната тол система на България, която има съоръжения практически във всички общини, не е национален проект според АПИ, кое е? Всичко това е направено за да бъде облекчен фаворизиран инвеститор, бързо да бъдат разплатени милиони евросредства и да бъдат включени самите пилони в проекта за тол система, за да се осигури предимство на любимите фирми на чиновниците от АПИ. Само че спечелихме ние и се обърка цялата схема. Това е обективната истина. Затова са и атаките през медиите, затова се саботира и целият процес по строителната част. И хората са същите: тези, които са разплатили проекта за преброителните камери от името на държавата и с парите на данъкоплатците, са същите, които лобират за бензиностанциите, това са същите несменяеми директори в АПИ, които се опитаха да саботират и старта на системата, за да не се стигне до разкриването на далаверата с преброителните камери. Когато една фирма има председателя на УС на АПИ, финансовия директор и директора на правния отдел за нещо като нейни служители, няма никакво значение кой е министърът. Те саботират всички и тях никой не ги закача. Така се обезсмисля труда на останалите служители, както и добрите намерения на държавата. Трима, които блокират работата на всички.   От в. „ ” със съкращения", "date": "2019.02.02", "title": "Зад хаоса с винетките изплуват данни за корупция в Агенция пътна инфраструктура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392218-%D1%81%D1%80%D0%B5%D1%82%D0%B5%D0%BD%D0%B8%D0%B5-%D0%B3%D0%BE%D1%81%D0%BF%D0%BE%D0%B4%D0%BD%D0%B5", "text": "    Четиридесет дни след Рождество Христово енориите на Православната църква празнуват Сретение Господне. Тъй като този празник обикновено се случва в делничен ден, ние почти го забравяме, въпреки че той отбелязва завършването на коледното време и разкрива осъзнаването на пълния смисъл на Рождеството от човека, пребъдващ в чиста и пълна радост. Празникът припомня и съзерцава едно събитие, записано в Евангелието на св. ап. Лука. Четиридесет дни след рождението на Иисус Христос във Витлеем Йосиф и Мария, спазвайки религиозните правила по онова време, довеждат детето в Йерусалим, за да Го представят пред Господа, както е записано в закона Господен (Лука 2:22-23). Евангелието продължава:     \"Тогава имаше в Йерусалим един човек на име  ; и тоя човек беше праведен и благоговеен, и чакаше утехата Израилева; и Дух Светий беше върху него. Нему бе предсказано от Духа Светого, че няма да види смърт, докато не види Христа Господен. И дойде по вдъхновение в храма. И когато роди-телите донесоха младенеца Иисуса, за да извършат обичая по закона, той Го прегърна, благослови Бога и рече: сега отпускаш Твоя раб, Владико, според думата си с миром; защото очите ми видяха Твоето спасение, що Си приготвил пред лицето на всички народи - светлина за просвета на езичниците и слава на Твоя народ Израиля. А Йосиф и майка Му се чудеха на казаното от него. И благослови ги Симеон и рече на Мария, майка Му: Ето, Тоя лежи за падане и ставане на мнозина в Израиля и за предмет на противоречия - и на сама тебе меч ще прониже душата, за да се открият мислите на много сърца.\" Колко вълнуваща и красива гледка: стар човек, държащ дете в ръцете си! И колко странни са неговите думи: \"Защото очите ми видяха Твоето спасение.\" Размишлявайки върху тези думи, ние започваме да оценяваме дълбоката същност на това събитие и неговта връзка с нас, с мене, с нашата вяра. Има ли на света нещо по-радостно от срещата с този, когото обичаш? Наистина, да живееш значи да очакваш срещата. Не е ли свръхестественото, очарователно и толкова дълго очакване на Симеон символ на надеждата? Този старец е прекарал целия си живот, очаквайки светлината, която озарява всички, и радостта, която изпълва всичко. И колко неочаквано и красиво е дошла при Симеон дългоочакваната светлина и радост чрез едно дете. Представете си треперещите ръце на стария човек, когато поема в обятията си четиридесетдневния младенец толкова нежно и внимателно; очите, които се взират в малкото създание и се пълнят със славословия: \"Сега отпускаш Твоя раб, Владико, според думата Си с миром, защото очите ми видяха, ръцете ми държаха и прегърнаха истинския смисъл на живота ми.\" Симеон е чакал. Той е чакал през целия си живот и със сигурност е размишлявал, молил и вглъбявал в очакването си така, че накрая целият му живот се е пре-върнал в едно постоянно радостно очакване. Не е ли време да запитаме себе си: Какво очаквам аз? За какво ми припомня моето сърце все по-настоятелно? Дали животът ми постепенно се е превърнал в очакване на срещата със същест-веното? Това са въпросите, които поставя Срещата. В този празник човешкият живот е разкрит като превъзхождаща красота на съзряващата душа, освободена и изчистена от всичко дребно, незначително и случайно. Дори остаряването и смъртта, земната съдба, която всички ние споделяме, са толкова просто и убедително показани като растеж и изкачване към този момент, когато, изпълнен с благодар-ност, от цялото си сърце казвам: \"Нека си замина. Видях Детето, което носи на света толкова много божествена обич. От нищо не се страхувам. Нищо не ми е непознато. Сега всичко е мир, благо-дарност и любов.\" Това е, което носи срещата с Бога. Това е празник на срещата на душата с Любовта, срещата с Онзи, Който ми е дал живот, и сила, за да го превърна в очакване.", "date": "2019.02.02", "title": "Сретение Господне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392219-2-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "962 г. - Отон I е коронован в Рим, като първия император на Свещената римска империя след почти 40 години; в Германия тази дата се приема за ден на основаването на нацията.     1033 г. - Бургундия се присъединява към Свещената Римска империя.   1536 г. - Испанският конкистадор Педро де Мендоса основава Буенос Айрес.   1568 г. - Открити са Соломоновите острови.   1701 г. - Петър I издава указ за основаване на Балтийския флот.   1709 г. - Случайно минаващ кораб прибира от остров Мас-о-Тера корабокрушенеца Александър Селкирк - първообраз на героя на Даниел Дефо Робинзон Крузо.   1811 г. - Руски заселници основават американския град Форт Рос.   1846 г. - Най-богатите квартали на Пловдив са почти унищожени от пожар.   1848 г. - Мексиканско-американска война: Подписан е договора Гуадалупе Идалго, който слага край на войната, а Мексико отстъпва на САЩ повече от половината от своята територия.   1863 г. - Американският писател Самюъл Клемънс започва да публикува с псевдонима си Марк Твен.   1896 г. - Престолонаследникът на българския трон княз Борис III Търновски приема православието; негов кръстник става руският император Николай II.   1932 г. - Обществото на народите свиква Женевска конференция по разоръжаване с участие на 63 държави.   1940 г. - Военната колегия на Върховния съд на СССР осъжда бившият ръководител на НКВД Николай Ежов на смърт чрез разстрел.   1940 г. - Състои се дебюта на сцена на американския поп-певец Франк Синатра.   1943 г. - Втората световна война: Последните германски военни части в Битката при Сталинград капитулират.   1945 г. - В нощта на 1 срещу 2 февруари са изпълнени смъртните присъди на т.нар. Народен съд, като са разстреляни Богдан Филов и княз Кирил Преславски.   1946 г. - Унгария е обявена за република.   1951 г. - 1 (27) Народно събрание приема нов Наказателен кодекс, копиран от съветското законодателство, станал основа за репресиите през 50-те години.   1971 г. - В иранския град Рамсар е подписана Конвенция за защита на влажните зони.   1982 г. - Сирийската редовна армия започва да бомбардира град Хама, за да потуши избухналото под ръководството на Мюсюлманското братство въстание - загиват между 10 и 25 хил. души (съгласно Амнести Интернешънъл).   1990 г. - В ЮАР е обявена за легална дейността на забранения дотогава Африкански национален конгрес.   2004 г. - Швейцарският тенисист Роджър Федерер става водач в Световната ранглиста по тенис за мъже - позиция, която удържа за рекордните 237 последователни седмици.  ", "date": "2019.02.02", "title": "2 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392220-%E2%80%9C%D0%B1%D1%83%D0%BB%D0%B3%D0%B0%D1%80%D1%82%D1%80%D0%B0%D0%BD%D1%81%D0%B3%D0%B0%D0%B7%E2%80%9D-%D1%89%D0%B5-%D1%81%D1%82%D1%80%D0%BE%D0%B8-%D1%80%D0%B0%D0%B7%D0%BA%D0%BB%D0%BE%D0%BD%D0%B5%D0%BD%D0%B8%D0%B5-%D0%BD%D0%B0-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%B4%D0%BE-%D1%81%D1%8A%D1%80%D0%B1%D0%B8%D1%8F", "text": "“Булгартрансгаз” реши да построи нов газопровод от Турция до Сърбия, който ще служи за пренос на газ към “Турски поток”, съобщи операторът на българската газопреносна мрежа. Смята се, че строителството на този участък ще струва 2.7 млрд. лева (около 1.4 млрд. евро), се посочва в изявлението, цитирано от РИА “Новости”. Решението е взето от българската компания след търг за резервиране на капацитет в новата газотранспортна система, от която две компании резервираха 100% от обема на газа, който ще бъде транспортиран по този участък. “Булгартрансгаз” възнамерява да подпише договори с тези дружества. Германски медии отбелязват: Европа няма да оцелее без руския газ! “Булгартрансгаз” реши да строи продължението на “Турски поток” за 2.7 млрд. лв.     Преди седмица втората фаза на пазарния тест бе неуспешна, защото не бе резервиран целият капацитет според изискванията и затова за третата фаза предлаганият капацитет беше намален до нивото на заявките на кандидатите при срок за резервации от 20 г. Петкова припомня, че 31 януари беше крайният срок, в който трябваше да приключи третата фаза на пазарния тест, свързана с възможността за изпълнение на проект “Разширение на газопреносната инфраструктура на територията на България от турско-българска граница до българско-сръбска граница”. Сега 100% е резервиран капацитетът, който е обявен както на входа на България от Турция, така и на този от Сърбия. Допълва, че се “гарантира по безспорен начин” изискването на европейското законодателство за свободен достъп на всички търговци и желаещи до тази инфраструктура. Според нея приходите от пренос на газ по трасето годишно ще са над 360 млн. лв. В съобщение на “Булгартрансгаз” се уточнява, че кандидатите са били трима. След постигнатия положителeн резултат в икономическия тест държавната компания е взела окончателно инвестиционно решение за осъществяване на проекта за разширение на газопреносната система и ще сключи ангажиращи договори за капацитет с кандидати, подали ангажиращи оферти. Прогнозните инвестиционните разходи на проекта възлизат на 2.767 млрд. лв.", "date": "2019.02.02", "title": "“Булгартрансгаз” ще строи разклонение на “Турски поток” до Сърбия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392221-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BA%D1%8A%D0%BC-%D1%88%D0%B2%D0%B5%D0%B4%D1%81%D0%BA%D0%B8%D1%8F-%D1%81%D0%B8-%D0%BA%D0%BE%D0%BB%D0%B5%D0%B3%D0%B0-%D0%B7%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%89-%D0%B7%D0%B0-%D1%84-16", "text": "Министърът на отбраната Красимир Каракачанов е информирал шведския си колега Петер Хултквист за решението на Народното събрание за започване на преговори с американското правителство за купуване на самолети Ф-16, съобщиха от Министерство на отбраната. Швеция се отнася с уважение към решението на Народното събрание на България за формиране на екип и започване на преговори с правителството на САЩ за нов самолет Ф-16, е заявил министър Хултквист, цитиран в съобщението, и изтъкнал готовността на своята страна за нови разговори по темата, в случай че такива се окажат необходими в бъдеще.     Срещата между двамата се е състояла по инициатива на шведската страна в рамките на неформалната среща на министрите на отбраната на държавите членки на ЕС на 30 и 31 януари в Букурещ. Хултквист е посочил, че характеристиките на самолетите \"Грипен\" са изключително добра алтернатива на вече взетото решение. В разговорите е бил обсъден и опитът на Швеция с възстановяването на наборната военна служба. От началото на миналата година наборните войници служат във Въоръжените сили на Швеция от 9 до 12 месеца. Страната е започнала успешно с набор от 4 хиляди души, а към настоящия момент те са около 5 хиляди. Целта, която Швеция си е поставила, е да поддържа до 8 хиляди войници годишно, с помощта на които да могат да се формират цели войскови подразделения. Планът е през следващите десет години броят на подготвените войници от резерва да достигне 40 хиляди. В заключение шведският министър на отбраната заявил, че в страната му отчитат закриването на наборната военна служба като грешка, която е поправена с новото правителствено решение, и в същото време е запълнена една празнота в шведската култура и общество. Министър Каракачанов благодарил за подробната информация по този въпрос и подчертал, че в българското общество този дебат вече също е на дневен ред.", "date": "2019.02.02", "title": "Министър Каракачанов към Шведския си колега: Започваме преговори със САЩ за Ф-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392222-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D0%B3%D0%BE%D1%81%D0%BF%D0%BE%D0%B6%D0%B0-%D1%81%D1%82%D0%B8%D1%85%D0%B8%D0%B9%D0%BD%D0%BE-%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BD%D0%B0-97-%D0%B3%D0%BE%D0%B4%D0%B8%D0%BD%D0%B8", "text": "Доайенът на българския театър голямата актрисата Стоянка Мутафова навършва на 2 февруари 97 години. Рожденото име на актриса е Стояна, но е объркано на един театрален афиш и така си остава – Стоянка.     През ноември 2017 година излезе биографичната книга \"Добър вечер, столетие мое!\", посветена на легендата на българския театър Стоянка Мутафова. Автор на книгата е дъщеря ѝ - Мария Грубешлиева-Муки.     В свое откровение в края на книгата Муки казва, че според нея \"всяка поява на Стоянка е едно насърчение за хората. Тя е човек със страшно силен дух\".     Все пак, нещо е останало непостигнато и за Стоянка Мутафова: \"Как исках да съм руса и да се нося като пеперуда…\", споделя със самоирония актрисата.     А Стоянка Мутафова признава: \"Не усетих кога се изтърколи моето столетие… Шарено и цветно беше то, наситено с големи събития, с мащабни личности около мен.      Винаги го приветствам с \"Добър вечер\", но е рано да му кажа \"Лека нощ\"… Имах един кюнец като дете, криех го под леглото, и вечер гледах през него като през телескоп. Бях си набелязала няколко небесни тела и си фантазирах какво ли е там. Баща ми на шега ме наричаше \"Пътник между звездите\".", "date": "2019.02.02", "title": "Стоянка Мутафова - госпожа Стихийно бедствие на 97 години"}
{"url": "http://www.classa.bg/%D1%81%D0%B2%D1%8F%D1%82/item/392214-%D1%81%D1%8A%D1%80%D0%B1%D0%B8%D1%8F-730-%D0%BC%D0%B5%D0%B4%D0%B8%D0%B9%D0%BD%D0%B8-%D0%BB%D1%8A%D0%B6%D0%B8", "text": "Сръбският президент се представя за реформатор, който ще вкара страната в ЕС, а подопечните му медии се прехласват по него. На твърде висока цена обаче: в страната на Вучич фалшивите новини  са станали държавна политика.           От седмици насам десетки хиляди сърби излизат по улиците да протестират срещу всемогъщия президент Александър Вучич. Демонстрират всякакви хора - освен сръбски и руски знамена се веят и знамена с цветовете на дъгата. Хората протестират срещу потискането на свободата на пресата, изборните манипулации и шуробаджанащината. Това е най-голямото дотук предизвикателство за Вучич, който от седем години вече управлява страната с желязна ръка. Бившият националистически \"ястреб\" днес работи за присъединяването на Сърбия към ЕС. Мнозина дори вярват, че той ще сложи край на   за независима държава. Мнозина в Сърбия предполагат, че с отстъпките си спрямо Косово Вучич си е \"купил\" мълчанието на ЕС относно  . Вучич елиминира и разедини политическата си конкуренция, като за целта овладя медиите: освен една кабелна телевизия и няколко седмичника с малък тираж, всички медии в страната се прехласват по сръбския президент и хулят неговите критици. Език на омразата В повечето белградски вестници няма да откриете нищо за сегашните протести. Те почти не споменават за масовото недоволство на хората. Верните на правителството булевардни издания пишат за \"тълпа, изпълнена с омраза\". Според тях демонстрантите били купени от опозицията, за да подкопаят възходящото развитие на страната.     Актуални данни потвърждават отчайващото състояние на сръбския медиен ландшафт. Журналистическо разследване на независимия медиен блог \"Raskrikavanje\" показва, че само през миналата година три вестника - \"Informer\", \"Srpski telegraf\" и \"Alo\" - са публикували на заглавните си страници 730 лъжи. Общо 265 войни или конфликти са избухвали, а руският президент Путин бил готов \"да защитава Косово, както би защитавал руска територия\". Друго внушение гласи, че косовските албанци и хърватите дебнели, и само умелите действия на сръбския президент запазвали мира. \"В Сърбия булевардните вестници не шумят толкова около шоубизнеса и известните имена, а по-скоро са издания, насаждащи омраза и взели на прицел опозицията\", казва редакторката на \"Raskrikavanje\" Весна Радойевич. На голяма популярност се радват  , за които ДВ информира през юли 2018 година. Веднъж пред дома му го чакали 8 килъри, друг път ЦРУ, МИ6, сръбската опозиция или хървати готвели атентат срещу президента. С това пресата пресъздава библейския сюжет за битката на Давид срещу Голиат, казва социологът Йово Бакич от Философския факултет на Белградския университет. \"Вучич е представян като сравнително по-слабия, който обаче притежава достатъчно смелост и кураж, за да победи всички заговорници\", посочва той.     Предаността се изплаща     Макар правосъдието също да е под силното влияние на правителството, от време на време и на близките до режима медии им се налага да плащат обезщетения. Така например вестник \"Informer\" беше осъден да плати 1500 евро на председателя на една опозиционна партия заради тиражирана от него лъжа, че политикът бил прахосвал огромни суми в луксозни хърватски курорти. Подобни дела обаче се точат много дълго, а паричните глоби са незначителни в сравнение с печалбите на изданията. Защото за лоялността се плаща щедро, твърди Весна Радойевич. Това означава не само пари за медийни проекти от държавния бюджет, а и достатъчно реклами от държавни фирми, например от сръбския телеком. \"Тоест, насаждането на омраза се финансира с пари на данъкоплатеца\", казва Радойевич за ДВ. Лицемерието на партньорите През декември близкият до партията на Вучич медиен магнат Срдан Миливойевич купи един от най-големите медийни концерни в Сърбия за 180 милиона евро. Пикантната подробност в тази история е, че няколко седмици преди това той продаде малък телекомуникационен оператор на държавния телеком за 190 милиона евро. Според експерти, тази сума надвишава четирикратно реалната стойност на оператора. Прогресивната партия на Вучич отхвърля категорично всички обвинения в манипулация - ставало въпрос за частна икономика и свободни медии.     Включването на Вучич в дискусията \"Медийната свобода в криза\" на икономическия форум в Давос породи много подигравки сред критиците му у дома. Там Вучич заяви, че не бил особено горд със състоянието на медиите в Сърбия, но давал най-доброто от себе си. Човек дори би могъл да си помисли, че не говорим за същия човек, който у дома ругае и унижава критичните журналисти, които публично обявява за \"чужди агенти\". Затова и едно от основните искания на демонстрантите в Белград е насочено към обществено-правната телевизия RTS: те настояват тя да започне да отразява   - да отделя поне по 5 минути ефирно време за тях. Досега и RTS или напълно игнорираше протестите, или им посвещаваше оскъдни информации. А демонстрантите не могат да бъдат винени, че са незабележими - всяка събота протестна колона от десетки хиляди сърби преминава под прозорците на телевизията.    ", "date": "2019.02.02", "title": "Сърбия: 730 медийни лъжи"}
{"url": "http://www.classa.bg/%D1%81%D0%B2%D1%8F%D1%82/item/392215-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D1%81%D0%B0%D0%BC%D0%BE-%D0%B5%D0%B4%D0%BD%D0%BE-%D0%B4%D0%B5%D1%82%D0%B5", "text": "На 21 януари китайското Национално бюро за статистика публикува броя на новородените за 2018-а година - малко над 15 млн. Това е с два милиона по-малко от предходната година и почти шест милиона по-малко от предвиденото от Националната комисия за здраве и семейно планиране. Китай изостави политиката си за \"само едно дете на семейство\" преди три години, но нивата на раждаемостта продължават да спадат драстично. Ситуацията не се развива по начина, по който предвиждаше китайското правителство, макар че случващото се далеч не е неочаквано. Американската компания за финансови услуги Goldman Sachs например понижи целевите стойности на акциите си в китайски производители на млечни продукти заради намаляващата раждаемост в страната.     Експертите смятат, че продажбите на бебешки формули ще останат непроменени през 2019-а, а до 2020-а се очаква да спаднат с 2 на сто. Новите данни за демографията в Китай предизвикаха вълна от дискусии. Независимо дали искат да си го признаят, или не, китайците трябва да са наясно, че демографският бум в държавата е приключил и наближава ерата на застаряващото население. Това със сигурност е повратна точка в историята на страната, която трябва да преосмисли демографското си планиране. Правителството трябва да извърви пътя от ограничаване на раждаемостта до нейното насърчаване. Подобно начинание никак не е лесно. В крайна сметка десетилетия наред хората са били убеждаване, че \"едно дете в семейството е най-доброто решение\". Огромна пропагандна система е имала за цел да поддържа този начин на мислене. Дискурсът е бил втълпен в умовете на всеки един китаец. Сега реториката на миналото се налага да бъде променена. Експертите по демография посочват, че китайските учебници, особено тези за началните курсове, трябва да бъдат преразгледани и пропагандата за ограничаване на раждаемостта да бъде премахната, а на нейно място да дойде защитата на репродуктивните права. Подобни детайли изискват много внимание, за да се промени обществото към такова, което е по-благосклонно към раждаемостта. Само че разходите за отглеждане на дете в Китай в момента са по-високи, отколкото са били в миналото. Междувременно образователната система в страната непрекъснато е разтърсвана от скандали, което прави родителството още по-голямо предизвикателство. А основната част от отговорностите по отглеждането и възпитанието на децата пада върху жените. Китайските мъже споделят много малко от притесненията, които тормозят майките. Това е гаранция, че ще се раждат все по-малко и по-малко бебета. Затова и е обичайно да чуете мнението, че да имаш две деца си е истинска лудост. Още повече, че да преминеш от стриктно следене и ограничаване на раждаемостта до страстното й насърчаване е залитане от едната в другата крайност. Политиците трябва да се научат да спазват индивидуалните права на репродукция. Хората имат нужда да бъдат насочвани, а не насилвани. Властите не бива да залитат от ограничаване броя на децата в едно семейство към бомбардирането на китайците с лозунги колко (повече) деца трябва да имат. Преди няколко месеца беше лансирано предложение всеки китаец да плаща данък, пропорционален на размера на заплатата, който ще отива във \"фонд за раждане на деца\". Само семейства с две деца и повече ще могат да бъдат субсидирани от фонда. Идеята предизвика широк отзвук и масово недоволство. Подобен начин на мислене се дължи на пренебрегването на личните права за сметка на националните интереси. Демографската политика никога не може да бъде провеждана изолирано от другите държавни политики. Образователните реформи са също толкова важни, колкото и тези за насърчаване на раждаемостта например. И точно в такива области Китай изостава от други държави. А това са въпроси, с които китайските политици трябва да са особено внимателни. Последните данни за демографската статистика показват, че страната е достигнала кръстопът. Навременната корекция на евентуални грешки е решението, с което ще се избегне настъпването на държавен хаос. Само ако хората се чувстват уверени, че личните им права ще бъдат спазени, тогава демографските политики ще се превърнат в успешни.", "date": "2019.02.02", "title": "Политиката \"Само едно дете\""}
{"url": "http://www.classa.bg/%D1%81%D0%B2%D1%8F%D1%82/item/392216-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "Ултиматумът към Русия изтича в събота: тогава приключва 60-дневният срок, до който Москва трябваше да унищожи новите си крилати ракети. Един ден по-рано САЩ обяви, че планира да се оттегли от споразумението за ликвидиране на ядрените ракети със среден обсег. Вашингтон ще информира официално руските си колеги за решението, което ще влезе в сила до шест месеца. Междувременно Държавният департамент ще остане отворен за предоговаряне на условията за разоръжаване с Русия. Ако през този период се постигне пробив, договорът от 1987 г. ще продължи да действа.     \"Твърде дълго Русия нарушаваше споразумението за ядрените ракети със среден обсег безнаказано, като тайно разработва и въвежда забранена ракетна система, която представлява пряка заплаха за сигурността на съюзниците ни и войниците ни зад граница. От утре (2 февруари, б.р.) САЩ ще прекрати ангажиментите си по споразумението и ще започне процедура по оттегляне от него, която ще приключи в рамките на шест месеца, освен ако Русия не възстанови спазването му, като унищожи всички ракети, установки и свързано оборудване, произведени в негово нарушение\", се казва в позиция на Белия дом.     \"Нашите съюзници от НАТО ни подкрепят еднозначно, защото разбират заплахата, която представляват нарушенията на Русия и рисковете за контрола на въоръжението, предизвикан от неглижирането на неспазените споразумения\", се посочва още в декларацията. Администрацията на Тръмп посочва, че \"САЩ не може да бъде единствената страна в света, която едностранно спазва ангажиментите по това или друго споразумение. Ще продължаваме да развиваме своите собствено военни способности и да работим с НАТО и други съюзници и партньори, за да не допускаме Русия да придобие военно предимство от незаконното си поведение\". Правителството в Москва отхвърля обвиненията от страна на САЩ. Зам.-министърът на външните работи Сергей Рябков коментира, че  \"във Вашингтон стават все по-малко хората, които смятат контрола на въоръжението метод за гарантиране на сигурността\". \"Вероятно започват игра за икономическото ни изтощение чрез нова надпревара във въоръжаването. Те не разбират, че сме научили добри уроци от миналото и отговорите ни на всички потенциални провокации ще бъдат насочени към икономически подем\", каза Рябков пред \"Россия 24\". Последният повод за напрежението беше демонстрацията на новата руска крилата ракета 9М729. За Вашингтон това е еднозначно нарушение на споразумението от 1987 г. Русия обаче даде да се разбере, че намира опасенията на американската страна за неоснователни. Договорът задължава двете страни - САЩ и Москва - да унищожат всички наземни балистични ракети и крилатите ракети с обсег между 500 и 5500 км. Забранява се и производството и изпитанията на подобни системи. Руските власти твърдят, че ракетите 9M729 имат максимален обсег от 480 км. САЩ обаче смятат, че официалните данни са значително занижени и обсегът е най-малко 2600 км. Това означава, че ракетите имат потенциал да поразят почти всяка европейска столица. Това би било отявлено нарушение на споразумението, сключено между президента на САЩ Роналд Рейгън и ръководителя на тогавашния Съветски съюз Михаил Горбачов. НАТО излезе с позиция, в която обяви подкрепа за решението на Съединените щати. \"Освен ако Русия не спази задълженията си по споразумението чрез доказано унищожение на всички системи 9M729, тя ще носи цялата отговорност за неговия край. НАТО продължава да следи отблизо последиците за сигурността от разработките на руски ракети със среден обсег и ще продължи да прилага всички нужни мерки, за да гарантира ефективността на цялостната политика за въздържане и отбрана на Алианса\", се казва в съобщението. \"Съюзниците са твърдо ангажирани да запазят ефективния международен контрол върху въоръжението, разоръжаването и неразпространението на ядрени роъжия. Затова ще продължим да поддържаме, подкрепяме и засилваме тези политики като ключов елемент от европейско-атлантическата сигурност... Продължаваме да се надяваме на конструктивни отношения с Русия, когато руските действия го позволят\", се посочва още в позицията на страните-членки на НАТО. Министърът на външните работи на Полша Яцек Чапутович призова САЩ да разположат американски ядрени ракети на територията на Европа. По думите му, няма причини да се смята, че ядреното въоръжение няма да гарантира мира и в бъдеще. На въпрос дали Полша е готова да приеме подобно въоръжение, той отговаря: \"Ние изобщо не го желаем. Но всичко зависи от това как ще се държи Русия занапред, дали ще продължи да води агресивната си политика на превъоръжаване. Тогава НАТО ще трябва да вземе решение като съюз\".", "date": "2019.02.02", "title": "Студена война се връща в Европа"}
{"url": "http://www.classa.bg/%D1%81%D0%B2%D1%8F%D1%82/item/392217-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%B8-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0%D1%89%D0%B8%D1%8F-%D0%B1%D1%80%D0%B5%D0%BA%D0%B7%D0%B8%D1%82", "text": "Според проучването сред 1200 от членовете на лобистката група, 16% от тях вече са започнали да преместват британските си операции в чужбина. Други 13% са \"обмисляли активно\" подобен ход с убеждението, че предстоящото излизане на Великобритания от европейския търговски блок представлява значителен риск за техния бизнес. Данните следват предупрежденията на големи британски корпорации относно перспективите за техния бизнес. Така например през януари шефът на \"Еърбъс\" (Airbus) заяви, че е позорно, че компаниите, базирани в Обединеното кралство, все още нямат яснота как да планират бъдещето си. Той също така посочи, че самолетостротелния гигант може да премести редица работни места и инвестиции извън страната. Проучването идва и в момент, когато редица висши представители на Европейския съюз показват, че са загрижени, че британският премиер Тереза ​​Мей няма достатъчно време, за да се справи със заплахата, че страната ще напусне единния блок без да разполага с Брекзит споразумение. Длъжностните лица в Брюксел се опасяват, че Великобритания само ще удължи с няколко месеца двугодишния период на напускане на ЕС, който по план трябва да приключи на 29-и март, съобщава в днешния си брой вестник \"Гардиън\". Те вярват, че британските политици нито ще имат достатъчно време, за да реализират какво и да е Брекзит споразумението, нито планове за действие при липса на сделка. Новината за европейските притеснения идва ден, след като британският външен министър Джереми Хънт заяви пред Би Би Си, че може да е необходимо \"техническо удължаване\" на двугодишния период на излизане на Великобритания от ЕС, за да се даде достатъчно време на британските законодатели да проучат правилно правните условия в рамките на едно споразумение. Тези опасения се отразяват негативно на британската лира по време на днешната търговия, като паундът се понижава с 0,37% към 8-дневно дъно от 1,3043 щатски долара, като в същото време еврото поскъпва с 0,58% към 10-дневен връх около 0,8792 паунда. Главният икономист на Toscafund - лондонска инвестиционна фирма, управляваща активи за 4 млрд. долара, заяви, че опитите да се отложи или дори да се спре Брекзит няма да доведат до възстановяване на британската лира. Слабото промишлено PMI проучване в Обединеното кралство също допринася за интереса за продажби на британски лири спрямо останалите основни валути.", "date": "2019.02.02", "title": "Икономиката във Великобритания преди наближаващия Брекзит"}
{"url": "http://www.classa.bg/%D1%81%D0%B2%D1%8F%D1%82/item/392213-%D0%B8-%D1%80%D0%B5%D1%87%D0%B5-%D0%B1%D0%BE%D0%B3-%D1%82%D1%80%D1%8A%D0%BC%D0%BF-%D0%B4%D0%B0-%D0%B5", "text": "Доналд Тръмп спечелил президентските избори, защото Бог бил пожелал така. В това се опита да ни убеди една от говорителките на американския президент. А някои даже ѝ повярваха.          Религиозното начало е присъщо на САЩ още от тяхното създаване: гражданско-религиозните елементи, аналогиите със стария Завет и позоваването на Бога са вплетени в тяхната политическа култура - както в никоя друга западна държава.     Често границите на фанатизма обаче са размити. Евангелистките християни са много важна част от републиканския електорат. Повечето от тези християни гласуваха за Доналд Тръмп и са доволни от неговото представяне като президент. Към тази основна клиентела се обърна говорителка на Тръмп в интервю за едно християнско радио. Тя вярва, че Бог е пожелал   да стане президент. Божията воля? И докато това изявление предизвиква подигравки сред неговите противници, много от неговите поддръжници вярват на това и го приемат за факт. Представете си го само: Тръмп, а с това и политиката му, са Божията воля, а противниците му, които я отричат, са Дяволът? Да горят дано! За бога, демокрацията не противоречи на християнските ценности, но фундаментализмът със сигурност е вреден за нея.   ", "date": "2019.02.02", "title": "И рече Бог: Тръмп да е!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392205-%D0%B0%D0%BD%D0%B4%D1%80%D0%B5%D0%B0-%D1%81-%D0%BC%D1%80%D1%8A%D1%81%D0%BD%D0%B8%D1%88%D0%BA%D0%B0-%D1%81%D0%BD%D0%B8%D0%BC%D0%BA%D0%B0", "text": "Любимата на най-добрия ни боксьор Кубрат Пулев - Андреа, запали мрежата с пореден провокативен фотос.  Този път блондинката влуди мъжете със снимка на дупето си от Пукет, Тайланд.  Прави впечатление, че Андреа е с бански от серията на Николета Лозанова.    Вижте предизвикателния кадър:   ", "date": "2019.02.02", "title": "Андреа с мръснишка СНИМКА"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392206-%D0%B0%D0%BA%D0%BE-%D0%BD%D0%B8-%D0%B5-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82", "text": "      На моята карта на Италия всяка година има по-малко и по-малко бели петна, пише известната блогърка Дария Сиротина. Мога да ви спомена десетки интересни маршрути във всички региони на страната. За този материал измислих няколко варианта, които ще ви заинтересуват, ако за първи път отивате в Италия.   За вас създадох пет маршрута до места, които са сред най-популярните в страната. За пътуването, моля изберете не летните месеци и определено не август. Много от маршрутите не изискват автомобил под наем. Прочетете повече за пътуването в Италия с влак.   Вариант 1. Рим       Ако имате възможност да видите само един град в Италия, то тогава нека бъде Рим, голям, многостранен, в същото време шумен и уютен, разпознаваем и не напълно познат. Идването за 2-3 дни тук, ако пътувате за първи път както в града, така и в страната, не е най-добрата идея. Една седмица е времето, което може да се счита за адекватно. Когато планирате дните си в града, моля, оставете достатъчно време, за да видите не само Колизеума, Испанските стъпала, Пиаца Навона и тълпите от  туристи, но и да опознаете другия, ежедневен, спокоен, но не по-малко красив Рим.  Да оставите шумния и зашеметяващ Рим за един ден, за да видите другата Италия, е чудесна идея. Знам, че много отиват до морето (аз самата не отидох там), а във Флоренция (не най-добрата идея - трябва да пренощувате във Флоренция). С влака можете лесно да направите пътуването до Неапол - това ще бъде голям контраст. Ако сте с кола, помислете как да стигнете до Орвието (това е Умбрия, друга кухня и една от най-красивите катедрали в Италия) или например Аричи.   Вариант 2. Болоня и околностите       Болоня - може да се каже, че това е най-типичният италиански град. Не е малък, не е голям, красив, колоритен, веднага се идентифицира като Италия, интересен, с прекрасни музеи, ресторанти и магазини. Освен това Болоня е основен железопътен възел и затова е лесно да се достигне оттук до съседните градове. Ще се радвате да прекарате няколко дни в разходка под аркадите на Болоня, да опознаете града, да посетите исторически кафенета, а след това да вземете влак за друга част от красотата на Равена, Парма, Ферара, Модена и да се върнете в същия ден. Когато живеех в Болоня, пътувах по този начин почти из половината от страната. Този маршрут ще ви даде разбиране за това, което самите италианци виждат в Италия. Ще посетите градовете, всеки от които е шедьовър, в който местният живот не е съсипан от туристическата суматоха. Това е уважаваната, привлекателна, добре организирана Италия без бедняшки квартали, боклук и с минимум туристически капани.   Вариант 3. Рим, Флоренция, Милано       Тези три града са известни, красиви и удобно свързани с железопътен транспорт. Прекарайте 3-4 дни в Рим, оттам отидете във Флоренция за 2-3 дни, а оттам отново с влак, за няколко дни в Милано. По този начин можете да сравните Северна и Централна Италия, да видите много от основните архитектурни шедьоври на страната, да получите представа за различните видове кухня и вино. От Милано е лесно да се направи пътуване до езерото Комо, например, за да се диша езеро-планински въздух, да зяпате вилите на аристокрацията и известните личности.   Вариант 4. Венеция, Триест, Верона, езерото Гарда       Венеция заслужава поне 4-5 дни от графика ви. Аз съм била в града много пъти в най-различни времена, идвах за един ден или за два, за три или повече дни, така че мога да кажа със сигурност, че единственото нещо, което имате време за такъв срок е да намразите града, а той не го  заслужава. Венеция е трудна - от една страна не може да живее без туристи и в същото време не ги обича.  След като прекарате достатъчно време във Венеция, можете да вземете еднодневна екскурзия с влак до Триест, за да си вземете почивка от туристическия шум и да си поемете дъх. 2-3 дни си струва да отпуснете във Верона - това е красив и величествен италиански град, чиято слава не се ограничава само до любовната история на Ромео и Жулиета. От Верона пътята ви ще продължи логично на север - лесно можете да пренебрегнеш южната част на езерото Гарда, защото красотата на северната му част надхвърля много красотата на южната част. Базата може да бъде красивият град Рива дел Гарда, откъдето с лодка можете да се разхождате из езерото през деня и да видите очарователните градове Лимоне и Малцесине. Краят на пътуването ви може да е Тренто, град, пълен със стенописи, един от най-обичаните ми в Италия.   Вариант 5. Неапол, Соренто, Амалфи, Капри         За Рим, написах по-горе. Четири дни в този град вероятно е минимумът. От Рим с влак за час до Неапол, което ще бъде голям контраст с италианската столица. Не се страхувайте от този град - бях възхитена от красотата и хаоса. За да продължите пътуването, най-вероятно ще се нуждаете от кола - пътят  минава по крайбрежието, към Амалфи, където няма железопътни линии, а от автобусната услуга има много какво да се желае. С кола ще бъде по-удобно. Аз обаче нямах кола: взех влака за Салерно, а оттам взех автобус до Амалфи, от където се качих на кораб, пътувах до Позитано, Соренто, Капри. Това е прекрасна, романтична брегова линия с някои от най-красивите морски пейзажи в света, но лично аз мисля, че Капри е просто най-удивителното място на земята.  ", "date": "2019.02.02", "title": "Ако ни е за пръв път..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392207-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Ще имате много надеждни съюзници в личния бизнес. Ако покажете издръжливост и мъдрост, може да разчитате на добра печалба. Ако решите да подновите отношенията си с бивш възлюбен, всичко ще бъде прекрасно. Може да се подготвите за сватба. ТЕЛЕЦ ( 21 април - 21 май )  Очаква ви прекрасен ден, в който слънцето и топлината, ще бъдат повече от облаците. Няма да имате нужда от подкрепа, защото ще може сами да преодолеете всичко. Особено, ако въпросът докосне парите и кариерата. Ако приятел ви предложи съвместен проект, то трябва да се съгласите. Бъдещите перспективи не са само близки, но вече са влезли в живота ви. БЛИЗНАЦИ ( 22 май - 21 Юни ) Трябва така да разпределите силите си, че да са достатъчни за основната работа и домашните задължения. Може дори да демонстрирате скритите си таланти, ако ситуацията го изисква. В любовта, ще бъдете щастливи, но сутринта няма да ви се струва така. Симпатична персона, ще ви завладее не само с чар, но и с безпрецедентна решителност.   РАК ( 22 юни - 23 юли ) Стойте по-далеч от илюзорното възприемане на света, иначе всички успехи, ще се изпарят като дим. Задайте си такива цели, които първоначално са обмислени и водят до просперитет. Приятна комуникация очаква тези, който са изпълнени с положителни и ярки надежди. В любовта, не е нужно да се страхувате от изневяра, защото всичко зависи от вас. ЛЪВ ( 24 юли - 23 август ) Твърде рано е, да почивате на лаврите си, защото се очаква много работа. Ако сте постигнали нещо, внимавайте и не разпръсквайте всичко. Проблеми във финансите, няма да имате, така че може да спокойно да си купите това което желаете. Вечерта, си починете и отпусне с приятели. Разходка сред природата, ще засили вашият имунитет. ДЕВА ( 24-ти август - 23 септември ) Трябва да обърнете внимание на нещата, за които преди това сте нямали време. Обмислете внимателно желанията си, тогава ще има шанс за тяхното реализиране. Отлично, ще се развиват преговори, пътувания и семейни мероприятия. Реални промени ви очакват в любовната сфера, може да се запознаете с интересен човек. ВЕЗНИ( 24 септември - 23 октомври) Ще може лесно да изпълните това, което в миналото ви е изглеждало неизпълнимо. Неприятните преживявания по повод роднина, ще бъдат неоснователни, така че не се тревожете. Обърнете внимание на работата, творчеството и любимото си хоби. Много неща, ще зависят от упоритостта ви, но ще имате сили да затвърдите авторитета си. СКОРПИОН ( 24 октомври - 22 Ноември ) Не се препоръчва да бездействате, в противен случай вашите перспективи, ще отидат в други ръце. Бъдете доволни от малкото което имате и не преследвайте лесните печалби. Възможни са, измами и кражби, затова бъдете много внимателни при боравене с пари. Конкуренцията в любовта, ще ви помогне да станете по-решителни, което и очаква от вас, новият ви избраник.   СТРЕЛЕЦ ( 23 Ноември - 21 Декември ) Трябва да усвоявате нови знания, за да поемете големи проекти. Не се преуморявайте, работете, но отделете време и за пълноценна почивка. Възможно е да възникнат здравословни проблеми, със ставите и кожата. Ако сте склонни към алергии, вземете превантивни мерки. Запасете се, с лекарства. КОЗИРОГ (22 Декември - 20 януари ) Препоръчва се, да разпределяте равномерно физическото и морално натоварване. Ако имате тежка работа, не се отказвайте от подкрепата на колегите. Шефовете, ще решат да повишат тези от вас, които покажат ангажираност и ентусиазъм. Плодотворен и успешен ден очаква, бизнесмени, политици и писатели.  ВОДОЛЕЙ ( 21 януари -  19  февруари ) Този ден, ще се окаже \"пуст\" за вас, дори ако сте очертали важни задачи за себе си. Пазете се от спорове с високопоставени хора, не влизайте в конфликти и не се месете там, където не ви е мястото. В любовта сте изправени пред самотата, но това не е най-лошото нещо, което може да се случи. Особено, ако все още не сте готови за нова връзка.   РИБИ ( 20 февруари - 20 март ) Очакват ви много шансове, с които може да излезете победители от трудни ситуации. Не се натоварвайте с работата, която всички колеги отказват. Комуникацията с деца и роднини, ще ви носи психологически комфорт. Вечерта, ще си изясните нещо, което интуитивно сте си мислели, че е безсмислено. За среща изберете друг ден.", "date": "2019.02.02", "title": "Дневен хороскоп 2 февруафи"}
{"url": "http://www.classa.bg/%D1%81%D0%B2%D1%8F%D1%82/item/392208-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D1%81%D0%B0%D1%89-%D0%B8-%D0%BD%D0%B0%D1%82%D0%BE-%D0%BF%D0%BB%D0%B0%D1%88%D0%B0%D1%82-%D1%80%D1%83%D1%81%D0%B8%D1%8F-%D1%81-%E2%80%9C%D0%BE%D0%BF%D1%86%D0%B8%D0%B8-%D0%B7%D0%B0-%D0%B2%D0%BE%D0%B5%D0%BD%D0%B5%D0%BD-%D0%BE%D1%82%D0%B3%D0%BE%D0%B2%D0%BE%D1%80%E2%80%9D", "text": "САЩ ще работят със страните от НАТО и други съюзници, за да попречат на Русия да извлече каквито и да било военни предимства от нарушаване на договори, заяви президентът Доналд Тръмп в изявление, цитирано от ДПА и БТА. “Ще предприемем разработване на наши собствени опции за военен отговор и ще работим с НАТО и другите ни съюзници и партньори, за да не позволим на Русия да извлече каквото и да било военно предимство от своето противозаконно поведение”, се казва в комюникето, разпространено от Белия дом.     Американското президентство подчертава, че съюзниците от НАТО напълно подкрепят САЩ, защото разбират заплахата, която представляват нарушенията от Русия и рисковете за оръжейния контрол от пренебрегването на нарушаването на договори. Комюникето бе разпространено във връзка с направеното днес съобщение, че Съединените щати от утре ще спрат да изпълняват задълженията си по Договора за ликвидиране на ракетите със среден и малък обсег. Държавният секретар Майк Помпео каза още, че Вашингтон ще се изтегли до 6 месеца от това ключово споразумение с Москва, ако тя не престане да го нарушава. В същото време Помпео изрази надежда, че Русия ще започне отново да спазва договора, и каза, че САЩ са готови да преговарят с нея по въпроса. НАТО “напълно подкрепя” САЩ в решението им да спрат да изпълняват задълженията си по ключов ракетен договор с Русия, предаде Ройтерс, цитирайки комюнике на Алианса. “Съединените щати предприемат това действие в отговор на значителните рискове за евроатлантическата сигурност в резултат на прикритото тестване, производство и разполагане на наземно базираните крилати ракетни системи 9M729 (“Новатор”)”, се припомня в изявлението. НАТО подчертава, че “съюзниците напълно подкрепят това действие”. Москва категорично отрича да е нарушавала договора и на свой ред обвинява Вашингтон, че разполага забранени елементи от ПРО в Централна и Източна Европа.    Епицентър. БГ  ", "date": "2019.02.02", "title": "Напрежението расте! САЩ и НАТО плашат Русия с “опции за военен отговор”"}
{"url": "http://www.classa.bg/%D1%81%D0%B2%D1%8F%D1%82/item/392209-%D0%B2%D1%80%D1%8A%D1%85-%D0%BD%D0%B0-%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BF%D1%80%D0%B8%D0%B7%D0%BD%D0%B0-%D0%B3%D1%83%D0%B0%D0%B9%D0%B4%D0%BE-%D0%B7%D0%B0-%E2%80%9C%D0%BB%D0%B5%D0%B3%D0%B8%D1%82%D0%B8%D0%BC%D0%B5%D0%BD-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%E2%80%9D-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Европарламентът одобри резолюция, с която призна Хуан Гуайдо за «легитимен временен президент» на Венецуела. Това съобщи в своя Туитър председателят на ЕП Антонио Таяни. Коментирайки това решение на ЕП, в Москва подчертаха, че това признание може да се счита за акт на намеса във вътрешните работи на Венецуела.     Това заяви главата на международния комитет към Съвета на федерациите на Русия Константин Касачов. «САЩ и Западна Европа с това излагат и самия Гуайдо, превръщайки го всъщност в свое протеже, а не в опозиционер или представител на сериозни политически сили вътре в страната»,  подчерта Касачов. Българските евродепутати са гласували «ЗА» решението на Европарламента, с изключение на Георги Пирински, който е гласувал «ПРОТИВ». Сергей Станишев се е въздържал, Момчил Неков не е присъствал, а Петър Курумбашев от БСП е гласувал «ЗА». Всички останали български евродепутати са признали Гуайдо за президент на Венецуела.      ", "date": "2019.02.02", "title": "Връх на падението: Европарламентът призна Гуайдо за “легитимен президент” на Венецуела"}
{"url": "http://www.classa.bg/%D1%81%D0%B2%D1%8F%D1%82/item/392210-%D1%82%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D1%89%D0%B5-%D1%8F%D0%B4%D0%BE%D1%81%D0%B0-%D1%82%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B2-%D1%81%D0%B2%D0%B5%D1%82%D0%B0-%D0%B7%D0%BE%D0%BD%D0%B0-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F", "text": "Няма по-голяма от нея: от днес страните от ЕС плюс Япония образуват най-голямата в света зона за свободна търговия. В нея живеят над 600 милиона души, които произвеждат 1/3 от световния БВП. Какво се променя?         Значи може и без САЩ и техния президент-изолационист. Това е политическото послание на търговското споразумение между ЕС и Япония, което влиза в сила днес. След продължили 6 години преговори, европейците и японците създават най-голямата в света зона за свободна търговия, която обхваща над 600 милиона души и почти една трета от глобалния БВП. \"  отговаря на очакванията на икономиките на Япония и на ЕС. С него Япония и ЕС изпращат на света сигнал за по-нататъшна либерализация\", четем на сайта на японското представителство в европейските институции в Брюксел. Отговорът на провала на ТПТИ Еврокомисарят по въпросите на търговията Сесилия Малмстрьом също вижда големи шансове за износа в двете посоки. \"Ние искаме глобализация за благото на нашите граждани и фирми. Това е силно послание за свободната търговия, подчинена на глобални правила\", заяви тя при представянето на споразумението, а посланието ѝ очевидно беше адресирано до Белия дом.      щеше да е още по-голямо. Срещу него имаше критики и от двете страни, но президентът Тръмп беше човекът, който не пожела преговорите да продължат, защото той се опитва да води търговска политика посредством мита. Американският президент прекрати също и преговорите за търговско споразумение между САЩ и Япония. За разлика от  , това между Япония и ЕС не трябваше да бъде ратифицирано от всичките 28 страни-членки на общността. От споразумението са изключени някои спорни параграфи, като арбитражните съдилища за защита на инвестициите. Какво съдържа, всъщност, новото споразумение?   За промишлените стоки   Експортното пристанище Хонмоку: скоро японските автомобили ще стигат без никакви налози до европейския пазар   Отпадат митата за внос на европейски стоки в Япония в размер на 1 милиард евро годишно. Промишлените продукти могат да се продават на японския пазар без допълнително сертифициране или изпитания. ЕС от своя страна премахва вносните мита (между 10 и 22 процента) за японските автомобили. Тази точка беше изключително важна за Япония. Японските автомобилни концерни, като Нисан и Тойота, могат в бъдеще да товарят на кораби за Европа автомобилите си директно от заводите в Япония без никакво облагане. Досега те произвеждаха автомобили, предназначени за европейския пазар, напр. във Великобритания, за да избегнат митата. Това вече няма да се налага и поради друга причина - след предстоящия Брекзит за тези продукти отново ще се дължат мита.  За храните Япония премахва митата върху много месни и млечни продукти, като и за виното. В бъдеще ще отпадне облагането на тези стоки, което за сиренето Gouda, например, възлизаше на 30 процента. Сесилия Малмстрьом очаква това да доведе до увеличаване на износа на преработени храни със 180 процента, отговарящо на допълнителен оборот от 10 милиарда евро. Критиците на споразумението смятат, че от него ще печелят големите земеделски производители в ЕС, докато дребните фермери в Япония и ЕС ще пострадат. Това становище застъпва антиглобалистката лобистка организация \"attac\"   Нови шансове за производителите: отпада налогът от 30% за сиренето Gouda   За услугите Споразумението либерализира и пазара на услугите. В бъдеще европейските компании ще могат да участват в конкурсите за обществени поръчки в Япония, както и обратното - японски фирми ще получат съответния достъп до обществените поръчки в ЕС. Споразумението изключва изрично доставките на електричество, вода и газ - за тези обществени услуги държавата ще продължи да е в правото си да решава дали да допуска частници в тях.  Високи стандарти Със споразумението ЕС и Япония се задължават да спазват най-високите стандарти за защита на потребителите, работниците и опазването на околната среда. За първи път Парижкото споразумение за климата става част от търговски договор. Антиглобалистите от \"attac\" твърдят, че това е само прах в очите. Според тях, вече няма да може да се реагира бързо на опасности за здравето на хората и климата, произлизащи от някои стоки. ЕК отхвърля категорично тези опасения, тъй като принципът за превантивно изтегляне на определени продукти от пазара и без научнообосновани доказателства да тяхната вреда, който важи в ЕС, си остава в сила. Федералният съюз на германската индустрия (BDI) приветства споразумението с Япония. Щефан Майр от ръководството на браншовата организация дори призова ЕС да продължи още по-смело в същата посока: \"На Европа ѝ трябват и други споразумения за защита на търговията и инвестициите и не бива да допуска провал на усилията за сключването на такива със Сингапур или Виетнам. Така ЕС ще стане входна врата към един много бързо развиващ се регион в Югоизточна Азия и ще покаже, че може ефикасно да защитава европейските инвестиции в чужбина\", заяви той. На 13 февруари Европейският парламент ще гласува постигнатото споразумение със Сингапур.  ", "date": "2019.02.02", "title": "Това много ще ядоса Тръмп: заработи най-голямата в света зона за свободна търговия"}
{"url": "http://www.classa.bg/%D1%81%D0%B2%D1%8F%D1%82/item/392211-cnbc-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F-%D0%BC%D0%BE%D0%B3%D0%B0%D1%82-%D0%B4%D0%B0-%D0%B8%D0%B7%D0%B2%D0%B5%D0%B4%D0%B0%D1%82-%D0%BE%D1%82-%D1%81%D1%82%D1%80%D0%BE%D1%8F-%D0%BA%D0%BB%D1%8E%D1%87%D0%BE%D0%B2%D0%B8-%D0%BE%D0%B1%D0%B5%D0%BA%D1%82%D0%B8-%D0%BE%D1%82-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": " на главните американски специални служби се опасяват, че Русия и Китай са способни да извършват кибератаки срещу Съединените щати и да деактивират ключова американска инфраструктура, пише CNBC. Нещо повече, други страни като Иран и КНДР вземат пример от тях и също се занимават със шпионаж и кражба на данни и пари в киберпространството, твърдят американски политици. Американският Сенат проведе слушания, на които говориха представители на ЦРУ, ФБР, АНС и администрацията на директора на Националното разузнаване. Както съобщава CNBC, тази среща е била посветена на основните предизвикателства, които стоят пред Съединените щати, включително кибератаки от Китай, Русия, Иран и Северна Корея.     Законодателите обсъдиха също наказателни дела като това, което беше започнато срещу Huawei, както и закони, които биха помогнали за борба с кибершпионажа и други заплахи. Както отбелязва изданието, на слушанията станаха известни нови данни за големи кибернетични заплахи и за плановете на американското правителство да им противодейства. Отделно, на тези слушания беше представен ежегодния доклад на американското разузнаване, посветен на оценката на заплахите за САЩ. Там специално място се отделя на Китай, който  способностите си за нанасяне на киберудар и потенциала си за провеждане на кампании за оказване на влияние, включително  . Така сенаторът Марк Уорнър призова да се приемат някои закони, които да принудят Китай да съкрати кибернетичната шпионска дейност. Според него и в икономически план Китай се опитва да се пребори с Америка в такива сфери като изкуствен интелект и 5G. Сенаторите дори предложиха да се създаде специална Служба по най-важните технологии и сигурност, която да обучава представителите на бизнеса на тема какви заплахи за националната сигурност на САЩ са незаконното придобиване и предаването на най-важни технологии на чужди държави и зависимостта от чуждестранните стоки. Всичко това, казват те, подкопава като цяло сигурността на частния сектор на икономиката. Опасяват се от кибератака от страна на Китай върху ключови сектори на американската инфраструктура - например, по газопроводите. Американските сенатори видяха същите заплахи от страна на Русия. Според тях Русия изпробва сигурността на американската гражданска и военна инфраструктура и се опитва да открие пропуски в нея, които могат да бъдат използвани за кибератаки. Например в доклада се споменават някои кибератаки срещу Украйна, осъществени през 2015 и 2016 година. И, както смятат авторите, Русия може да извърши подобно нещо срещу САЩ, за да извади временно от строя най-важните инфраструктурни обекти - например електрическата мрежа. Според директора на ФБР, Русия продължава да използва социалните мрежи, за да разпространява влиянието си, и уж това се е случвало по време на кампанията през 2018 година. Нещо повече, той смята, че Москва модифицира този модел на поведение, а другите страни вземат пример от нея. Тази тактика беше взета на въоръжение от Иран, който според авторите на доклада в края на 2016 г. - началото на 2017 г. унищожи данните на десетки компютърни системи в правителството и частния сектор на Саудитска Арабия. На свой ред, Северна Корея насочва своите кибератаки срещу банки и други финансови организации, опитвайки се да открадне пари чрез интернет. Санкциите значително намалиха търговските възможности на страната. Като пример, докладът цитира успешен опит да се откраднат около $81 млн. от Федералния резерв на Ню Йорк, пише в статията си журналистът от CNBC. Превод: М.Желязкова", "date": "2019.02.02", "title": "CNBC: Китай и Русия могат да изведат от строя ключови обекти от инфраструктурата на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392212-%D0%B4%D0%BE%D0%BD%D1%8F-%D0%BA%D0%BE%D1%80%D0%BD%D0%B5%D0%BB%D0%B0-%D1%80%D0%B5%D0%B4%D0%B8-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0-%D0%BB%D0%B8%D1%81%D1%82%D0%B0", "text": "    БСП отдавна тръгна по седесарските пътеки на разцепление и въпреки съпротивителните сили на партията този път си остава все така широк и бърз като магистрала към нищото. Социалистите допуснаха вътрешнопартийният диалог между връх и опозиция, който винаги е съществувал и с който партията с право се гордееше, да се изостри дотам, че неслучайни лидери като Георги Първанов и Татяна Дончева да търсят реализация извън “Позитано”. Ерозията продължава да се задълбочава, особено около споровете между Първанов и Станишев, а сега е видима за всеки, който следи отношенията на Нинова с вътрешнопартийната опозиция.     Скандали във варненската партийна организация, оставки в софийската, открита битка между пловдивски социалисти и централата, директна атака срещу бургаски партийни лидери - всичко това се случва пред очите на симпатизантите през последната година. Без да броим пленумния ропот срещу Нинова, който не спира, независимо дали става дума за дебат около бъдещето на “Дума”, или дискусия за Пакта за миграцията. Но това, което никога, ама никога не се е случвало в партията, е на върха на битката на лобитата да бъдат поставени двама души, които дълго време бяха едно семейство - Сергей Станишев и Елена Йончева. Такава сапунка, такава класическа мелодрама партията не помни. Предстоят европейски избори, а през последните седмици двамата са спрягани ежедневно за водачи на кандидатската листа на БСП. Той е лидер на ПЕС, тя е главното острие на социалистите в момента. И въпреки че Елена отрича някой да й е предлагал да участва в предизборната надпревара, а Станишев зове за партиен мир, сблъсъкът е очевиден. Сергей тихо мърмори: “Който се опитва да копае окопи между БСП и ПЕС, стреля в крака си”, а Елена продължава да бъде знаме в ръцете на партийното ръководство в борбата му срещу Борисов, Банов, Цветанов и цялата ПП ГЕРБ. Такъв блестящ латиносериал. Той има потенциала да държи в напрежение соцредиците поне до средата на март, когато листите на БСП окончателно ще бъдат подредени. И ако това наистина се случи - ако през следващите два месеца партията дъвче темата “Кой ще бъде водач на листата?”, то имаме обосновано предположение, че БСП ще повтори самоубийството си от 2017 г.,когато загуби нарисуваните парламентарни избори. Спомняте си - партията бе спечелила президентските избори, подкрепяйки жокера Румен Радев, той тъкмо встъпи в длъжност, управляваше служебно правителство, рейтингът на социалистите догони този на ГЕРБ и... Нинова взе да разправя небивалици за някакви три проектоправителства с три проектопрограми за управление, които седят на нисък старт да поемат управлението. Тогава в БСП така и не разбраха, че вотът за Радев не е равен на вот за БСП. Сега е същото. Нинова пак помирисва изборна победа, пак рейтингите са близки и пак се пишат програми на кило - кеф ти за управление на България, кеф ти за управление на Европа. И пак Нинова не вижда камъчето, което може да обърне старата каруца - партията е заредена със скандали като минно поле в демилитаризираната зона. И тъй като идват евроизбори, листите са най-добрата хранителна среда за една добра вътрешнопартийна война.За този скандал са виновни много хора. Червеният каудильо Нинова драпа със зъби и нокти да изхвърли от българската сцена сеньор Сергей, въпреки че такова чудо - българин да е начело на ПЕС, едва ли ще ни се случи през следващите сто години. Независимо от разликата в позициите по ключови въпроси Нинова можеше да потърси компромис, а не да вика “Je suis Eлена”. Войната толкова е замъглила погледа й, че й пречи да прави дори стратегически компромиси. Тя смело започва битки, но трудно ги завършва. Заради войната със Станишев тя превърна доня Елена за нула време от добър журналист в партиен фактор. Тези неща не стават така. На Илияна Йотова й трябваха 10 г. партийно чиракуване, преди да стане евродепутат и 20 г. преди да стане вицепрезидент. Станишев също можеше да направи компромис - той бе току-що преизбран за лидер на ПЕС, бъдещето му е в съвсем друга плоскост и няма нужда тепърва да се бори за някакво място, пък било то и в Европарламента. Що се отнася до позициите му - те очевидно се разминават не само с електората на БСП, но и с 3/4 от българите. Днес той е по-близо до либералната опозиция, отколкото до все по-консервативното “Позитано”. На предните евроизбори той бе изпреварен от световно неизвестния тогава Момчил Неков, днес също може да спечели избори само ако е изстрелян с ракета и бетониран на върха на пропорционална листа. Елена също може да свали напрежението, като направи крачка назад - в интерес на истината няма нито една логична причина тя да е евродепутат номер 1 на БСП. Не е изявен политик, камо ли международник. Елена би трябвало да е наясно, че тези, които днес я наричат Жана д'Арк и пръв борец срещу Капо ди тути капи, тези, които я карат да огласи флашки, го правят само за да задълбочат споровете в партията, а не защото им е мила на сърцето. Елена би трябвало да се замисли и защо точно в този момент дойде атаката от прокуратурата за т.нар. пране на пари. През последните години прокуратурата прави перфектно три неща - всява страх сред опонентите на ГЕРБ със скалъпени обвинения (Елена смята, че се случва това), чисти имидж на хората около ГЕРБ и комбинирайки двете, влияе върху политическите процеси. Всъщност точно това се случва - лансирайки небивалици около Елена, прокуратурата всъщност затвърждава статута й на борец срещу ГЕРБ, включва я в редицата на партийните жертва. Така прокуратурата на “този, който Бойко си го избра”, помага на Нинова да нареди листата и да отстреля Станишев. Не е добър знак за БСП да планира бъдещото си присъствие в ЕП на базата на текущи скандали. Ако Нинова иска да помогне на партията, а не на себе си, тя трябва да реши проблема поне с водача на листата сега, а не в средата на март, както е планирала. В средата на март ще е късно. Ако Станишев и Йончева искат да останат в българската политика, също трябва да зарежат егото си. А Елена трябва да избере и политик ли ще бъде, журналист ли, или просто приносител на флашки.", "date": "2019.02.02", "title": "Доня Корнела реди предизборна листа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392204-%D0%B1%D0%BB%D0%B0%D0%B3%D0%BE-%D0%B8-%D0%B7%D0%BB%D0%B0%D1%82%D0%BA%D0%B0-%D1%81%D0%B5-%D0%B8%D0%B7%D1%82%D0%B8%D0%BF%D0%BE%D1%81%D0%B0%D1%85%D0%B0", "text": "Любовта между Златка Райкова и Благой Георгиев не стихва. Не само това, а и изглежда все по-луда. Още от началото на връзката им бившият футболист помага на любимата си с промотирането на новите модели от нейната модна колекция. Двамата често се появяват с еднакви дрехи, като правиха това дори, когато бяха в Къщата на ВИП Брадър.     Сега плеймейтката и футболистът отново влязоха в ролята на модели и показаха последната колекция на синеоката хубавица.     Снимките, които се завъртяха в социалната мрежа \"Инстаграм\" се превърнаха в хит за нула време и събраха хиляди харесвания. ", "date": "2019.02.02", "title": "Благо и Златка се изтипосаха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392203-%D0%BF%D0%BE%D0%B4%D1%81%D1%8A%D0%B4%D0%B8%D0%BC%D0%B0%D1%82%D0%B0-%D1%81%D0%BE%D0%BD%D1%8F-%D0%BE%D1%82%D0%BD%D0%BE%D0%B2%D0%BE", "text": "Подсъдимата за данъчно престъпление Соня Колтуклиева отново заживя в паралелна реалност, все едно че продължава да е част от отвратителното реалити шоу Биг Брадър. На всеки час пишман пиарката се показва ту от Фейсбук, ту от електронната страница на Агент Академик - Огнян Стефанов, за да морализаторства и да дава уроци по обществено мнение. Дали случайно или не, но все едно през устата й чуваме тезите на банкера беглец Цветан Василев, който от 5 години се спотайва в лукса на Белград, вместо да е на подсъдимата скамейка на Специализирания наказателен съд, където срещу него тече най-мащабното дело в най-новата история на България.  Враговете на Цветан Василев са и нейните противници.      А дали това е случайно или зад него се крият сумите, за които основният свидетел по мегапроцеса \"КТБ\" Бисер Лазов твърди, че са й давани на няколко пъти? Като по команда след всяко съдебно заседание срещу Василев, на амбразурата застават все едни и същи персони. Кулезич, Колтуклиева и Агент Академик.      Същото се случва и след новините около разследвания срещу други любимци на пиарката - фамилия Арабаджиеви, които са обявени за общонационално издирване с червената бюлетина на Интерпол. Самата Колтуклиева често бе забелязвана да се навърта около коктейлите на Арабаджиеви. И не само на софрите на Сен Тропе, но и да клечи под тях в доволно очакване.     През този сезон Биг Брадър стигна невиждано рейтингово дъно. Явно злощастното риалити липсва много на Колтуклиева и тя продължава да се вживява като негова героиня. Нищо чудно да я видим как сега сама ще започне да си ръкопляска. Нищо, че дори от Белград няма да чуе аплодисменти... Репертоарът на госпожа Мяу-мяу, обаче започна да се изчерпва! Неслучайно я наричат по този начин, защото има доста мяукащи приятели, за които тепърва ще гърмят страшни бомби.", "date": "2019.02.02", "title": "Подсъдимата Соня отново..."}
