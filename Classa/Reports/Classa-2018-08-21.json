{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385907-financial-times-%D0%BE%D1%82%D0%BA%D1%80%D0%B8%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D1%80%D0%B0%D0%B7%D0%B2%D0%BE%D0%B9%D0%BD%D0%B0-%D0%B4%D0%B5%D0%B9%D0%BD%D0%BE%D1%81%D1%82", "text": "Financial Times ще стартира нова инвестиция в България. Това стана ясно по време на среща на заместник-министъра на икономиката Александър Манолев с Джон Кундерт, директор по финансовите въпроси на медията. Плановете на компанията са да разкрият център за развойна дейност в областта на информационните технологии в страната ни, съобщиха от пресцентъра на МИ.  Първоначално Financial Times ще партнира с друг британски инвеститор, който вече е развил дейност в България - „Xoomworks Technology\", за създаването на технологичен екип, който се очаква да достигне до 100 човека в рамките на една година. Плановете на британската медия са до две години да оперира напълно самостоятелно, а проектът им да стартира до края на тази година. Основно изискване за нас е всеки специалист, който бъде нает в София да отговаря на изискванията, които имаме и към служителите ни в Лондон, подчерта Джон Кундерт. По думите му са проучени редица държави на няколко континента, но са се спрели на България, защото може да отговори на това изискване. Тук намерихме не само много добър партньор в лицето на „Xoomworks\", но и специалисти, които да отговорят на световните критерии на Financial Times, защото за нас този проект не е аутсорсинг, а разрастване на семейството ни, каза още Кундерт. Той изрази надежда, че темповете за реализиране на проекта, ще изпреварят прогнозите и подчерта доброто сътрудничество, което е имал със Службата по търговско-икономическо сътрудничество на България в Лондон в етапа на проучване на дестинацията за инвестиция.   Financial Times е създадена преди 130 години в гр. Лондон и понастоящем има 930 000 абонати като от тях 714 000 използват дигиталните издания на групата, за която работят 600 журналисти в цял свят. През 2015 година британското издание е придобито от японската издателска група Nikkei Inc за 844 млн. британски лири. „Xoomworks Technology\", с които те ще си партнират при стартиране на проекта им в нашата страна, е британска софтуерна компания, която през 2015 разкрива своя развойно-технологична дейност в областта на информационните технологии в гр. София. Компанията специализира в създаване на дигитални иновации, мобилни приложения и софтуер за контрол и проследяване на качеството. Разработките на фирмата са насочени към потребители от сферата на счетоводството, управлението на обществени поръчки, туризма, енергетиката и строителството.", "date": "2018.08.21", "title": "Financial Times открива в България център за развойна дейност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385903-%D0%B3%D0%BE%D1%80%D0%B0%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B3%D0%B0%D1%80%D0%B0%D0%BD%D1%86%D0%B8%D0%BE%D0%BD%D0%B5%D0%BD-%D1%84%D0%BE%D0%BD%D0%B4-%D0%BD%D0%B5-%D0%B5-%D0%BA%D0%BE%D0%BC%D1%83%D0%BD%D0%B8%D0%BA%D0%B8%D1%80%D0%B0%D0%BB-%D1%81-%D0%B3%D1%80%D1%8A%D1%86%D0%BA%D0%B8%D1%8F-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D0%BE%D0%BB%D0%B8%D0%BC%D0%BF%D0%B8%D0%BA", "text": "Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит, коментира финансист №1 Основният упрек към Българския гаранционен фонд е, че не е комуникирал с гръцкия, за да се реши техническата работа и да няма проблеми като сегашния. Това каза министърът на финансите Владислав Горанов по време на извънредното заседание на парламента във връзка с казуса „Олимпик\", предаде репортер на Агенция „Фокус\". Министър Горянов обясни, че в проекта на решението и мотивите към него, който БСП вкара днес в парламента, като основен проблем на „Олимпик\" е посочен дъмпингът. „Искам да го припомня, защото в такъв дебат не е участвала г-жа Агайн при премиера Борисов. Нека да прочетем доклада на г-жа Агайн отново. Това, което казва тя и което не знам дали успяхте да разберете, е, че гръцкият гаранционен фонд е задължен да изплати обезщетенията на „Олимпик\", ако бъде обявена несъстоятелност\", обясни Горанов. Той посочи, че в случая ролята на Българския гаранционен фонд е трансмисия. „Той е местен орган, който да определя щетите и да ги прецизира към гръцкия фонд. Упрекът ми към Българския гаранционен фонд е защо, колеги, като се присъединихте към европейската конвенция, не си довършихте работата, за да влезете в комуникация с кипърския фонд и да решите техническата работа, за да не се появяват проблеми като сегашния. За да може тази част от гаранциите, която съществува между двата фонда, да се осъществява по най-бърз начин. Този упрек може да се разпростре и върху надзора дотолкова, доколкото това е неговата ежедневна работа. Защо, колеги от надзора, не помислим да създадем подходящ начин да обясним на българските граждани, за да стане ясно че обезпечителният фонд на България е приложим само за българските застрахователи. Той не може да се ползва за такива извън България. И как сега да търсим обезпечение за тези над 9 млн. лв.\", каза още Горанов. Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит\", коментира той.", "date": "2018.08.21", "title": "Горанов: Българският гаранционен фонд не е комуникирал с гръцкия по случая \"Олимпик\""}
{"url": "http://www.classa.bg/%D1%81%D0%B2%D1%8F%D1%82/item/385904-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%B8%D1%80%D0%B8%D0%BD%D0%B5%D0%B9-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%B4%D0%B0%D0%B4%D0%B5%D0%BC-%D0%BA%D0%BE%D1%81%D0%BE%D0%B2%D0%BE,-%D0%B0%D0%BA%D0%BE-%D0%B8%D1%81%D0%BA%D0%B0%D1%82,-%D0%BD%D0%B5%D0%BA%D0%B0-%D0%B4%D0%B0-%D0%B3%D0%BE-%D0%BE%D0%BA%D1%83%D0%BF%D0%B8%D1%80%D0%B0%D1%82", "text": "Предстоятелят на СПЦ призова вярващите да се обединят, за да се „помолят на Господа... Косово да остане сръбско, такова, каквото е било винаги\" Призив за запазване на Косово (в източника – Косово и Метохия) в състава на Сърбия този път бе отправен от църковни лица от епархията Рашка-Призрен, отбелязва електронното издание на белградския ежедневник „Политика\", цитирано от Агенция \"Фокус\". „Силата, казва народът, взима страни и градове, ако искат да взимат – нека го окупират, но ние не трябва да даваме нашата свещена земя, защото е казано – това, което е взето със сила, се връща със сила. За това има доказателство с еврейския народ, който чака две хиляди години, за да се върне в Ерусалим. И се върна\", подчерта патриарх Ириней, предстоятел на Сръбската православна църква (СПЦ). Той добави, че „не мога да не кажа няколко думи за нашето Косово, за нашата благословена държава, за нашия Ерусалим, който е застрашен повече от всякога в историята му\". Съгласно думите на Ириней, не бива да бъде позволявано Косово да бъде „нечия друга земя, освен сръбска\", и да бъде давано на хора, които „в продължение на години и векове унищожават нашите храмове в Косово и Метохия\". Предстоятелят на СПЦ призова вярващите да се обединят, за да се „помолят на Господа... Косово да остане сръбско, такова, каквото е било винаги\". Ириней бе категоричен: „Никога не трябва да позволяваме то да бъде предавано на някой друг, освен на сърбите\".", "date": "2018.08.21", "title": "Патриарх Ириней: Не можем да дадем Косово, ако искат, нека да го окупират!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385905-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%85%D0%BE%D0%BB%D0%B5%D1%81%D1%82%D0%B5%D1%80%D0%BE%D0%BB%D0%B0,-%D0%BA%D0%BE%D1%8F%D1%82%D0%BE-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B8-%D1%84%D0%B0%D1%80%D0%BC%D0%B0%D1%86%D0%B5%D0%B2%D1%82%D0%B8%D1%82%D0%B5-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8-%D0%BA%D0%B0%D0%B6%D0%B0%D1%82", "text": "Холестеролът може да бъде и \"вреден\", и \"полезен\". Как да се предпазим от първия и да се научим да получаваме втория от храната? Нека разберем заедно! В продължение на много години обществеността и медицинските специалисти свързваха високото ниво на холестерола в кръвта с повишения риск от сърдечни заболявания. Но с течение на времето и новите изследвания стана ясно, че холестеролът може да бъде не само опасен за сърцето, но и напълно полезен компонент, отговарящ за правилната работа на организма.  Холестеролът се съдържа във всяка клетка от нашето тяло и без него организмът ни не може да функционира ефективно. Той играе решаваща роля в производството на хормони. Холестеролът се превръща в стероидни хормони в яйчниците, тестисите и надбъбречните жлези, а те помагат за контролиране на възпаленията, баланса на солите, имунната функция, метаболизма и развитието на половите признаци.  Холестеролът е структурен компонент. Действа като защитна бариера и изгражда структурата на всяка една клетка в тялото. Той играе и важна роля в синтеза на витамин D в организма.  Холестеролът помага на черния дроб да произвежда веществото, нужно на организма за смилането на мазнините от храните, които консумираме.  Мозъкът също се нуждае от холестерол, за да изпълнява най-важните си функции.  Въпреки ползите му, не трябва да игнорираме разговорите и за вредите от холестерола. За първи път наличието на холестерол в атеросклеротичната плака е забелязано през 1843 година. От този момент всички медицински експерти започват да обвиняват холестерола за сърдечните увреждания. Но това не е съвсем така. Изследване, публикувано през 2016 година, показва, че няма никаква връзка между общото ниво на холестерола и сърдечните заболявания, но определено съществува връзка между \"лошия\" LDL холестерол и сърдечната функция. Наситените мазнини представляват група съединения и техните ефекти се различават в зависимост от наличието на определени мастни киселини. Диетите с високо съдържание на рафинирана захар и рафинирани въглехидрати повишават нивото на общия холестерол, триглицеридите, LDL холестерола и въздействат отрицателно върху сърцето. Затова по-добре избягвайте преработените храни и продуктите от заведенията за бързо хранене и наблягайте на натуралните хранителни продукти.", "date": "2018.08.21", "title": "Истината за холестерола, която лекарите и фармацевтите никога няма да ви кажат"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385906-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D0%BD%D0%B5-%D0%BF%D0%BE-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8", "text": "Кипърската  ЗК „Олимпик”  е застрахователно дружество от страна членка на ЕС и работи в България при условията на право на установяване (чрез клон), то е освободено от задължението да превежда средства към Обезпечителения фонд. Съгласно българското законодателство, което е синхронизирано с европейското, двата фонда – „Фонд за незастраховани МПС“ и „Обезпечителен фонд, се водят разделно и не се допуска плащане на средства от единия фонд за сметка на другия. Единствено с решение на Комисията за финансов надзор (КФН), по предложение на управителния съвет на Гаранционния фонд, може да се прехвърлят средства при недостиг от единия фонд в другия. Това пише в анализ на екипа от  Лабораторията за научно-приложни изследвания  към  Висшето училище за застраховане и финанси  (ВУЗФ), която ще се открие през есента, за случващото се на българския застрахователен пазар след фалита на „Олимпик“. Застрахователната компания “Олимпик” със седалище в Кипър от десетина години оперира на територията на  България при условията на право на установяване чрез клон, който не е самостоятелно юридическо лице, поради което не води самостоятелен баланс, а агрегира своите резултати с тези на компанията майка в Кипър (в България клонът е на оборотна ведомост), уточняват от ВУЗФ. Но след като работи на българския пазар, кипърското дружество е длъжно да спазва законите на страната, а по отношение на практикуваната от него задължителна застраховка „Гражданска отговорност“ на автомобилистите (с над 80% дял в портфейла), да спазва и специфичните правни норми в тази област, както и да подава исканите от българския надзорен орган, в случая КФН справки. Принос в Гаранционния фонд Кипърското дружество е извършило интеграция със системата на Гаранционния фонд, за да може да издава полици, да подава информация за предявените и изплатени претенции по задължителна застраховка „Гражданска отговорност“ на автомобилистите към Информационния център на Гаранционния фонд. То е получило е Уникален идентификационен код (28) от него, станало е член е Гаранционния фонд и  Националното бюро на българските автомобилни застрахователи  (НББАЗ), за което е канено на всички общи и отчетно изборни събрания на тези институции. Възниква въпросът длъжен ли е клонът да прави отчисления към Гаранционния фонд и ако да, то в какъв размер? В Кодекса за застраховането е записано, че: Застрахователите от държави членки, които предлагат задължителна застраховка \"Гражданска отговорност\" на автомобилистите и/или задължителна застраховка \"Злополука\" на пътниците в Република България при условията на правото на установяване или свободата на предоставяне на услуги, правят вноски във фонда. В текста на Кодекса се посочва, че „Гаранционният фонд създава и управлява, като обособени сметки: Фонд за гарантиране на вземанията на увредените лица от незастраховани и неидентифицирани моторни превозни средства (\"Фонд за незастраховани МПС\") и Фонд за гарантиране на вземанията при несъстоятелност на застраховател (\"Обезпечителен фонд\"). В  Кодекса за зстраховането  ясно са посочени възможностите за набиране на средства в тези фондове в случай, че те се окажат недостатъчни. Това се прави с решение на КФН, по предложение отново на управителния съвет на Гаранционния фонд. Възможностите за набиране на допълнителни средства са няколко: използване на заем, в т.ч и емисия на дългови ценни книжа; авансови годишни вноски от застрахователите и/или допълнителни вноски, като размерът им се определя на базата на годишната вноска за предходната година, увеличение на размера на годишната вноска. За какво служат двата фонда „За незастраховани МПС“ и „Обезпечителния фонд“? Финансирането на  фонда „За незастраховани МПС“  се прави от всички застрахователи, които сключват задължителните застраховки „Гражданска отговорност“ на автомобилистите и „Злополука“ на пътниците в средствата за обществен превоз. Размерът на вноските се одобрява от КФН, по предложение на Съвета на Гаранционния фонд. Вноските се плащат еднократно и се събират с премията по застраховката или с първата част от нея, при разсрочено плащане. Към настоящия момент одобреният от КФН размер на вноските е 8,50 лв. за всяко застраховано МПС (по задължитена застраховка „Гражданска отговорност“ на автомобилистите) и по 0,15 лв. за всяко едно застраховано място по застраховка „Злополука“ на пътниците в средствата за обществен превоз. Средствата на фонда се използват за покриване на имуществени и неимуществени претенции на трети лица в следствие на смърт или увреждане, причинени от МПС, което няма сключена задължителна застраховка „Гражданска отговорност“ на автомобилистите. Според Кодекса за застраховането клон на застраховател от държава членка на ЕС е освободен от задължение да участва във финансирането на  „Обезпечителния фонд“. Трябва обаче да се знае, че вноски във фонда се правят за всяко лице, застраховано по всеки договор за рискова застраховка, осигуряващ покритие в съответната година – по 0,70 лв., както и за всяко лице, застраховано по всички останали договори за застраховка, осигуряващи покритие в съответната година – по 1,00 лев, но не повече от 2% от размера на дължимата годишна премия. Задължително се правят вноски за всяко моторно превозно средство, с което е сключена застраховка за съответната година – по 1,50 лв., както и за всяко място, без мястото на водача, за което е сключена задължителна застраховка \"Злополука\" на пътниците за съответната година – по 0,20 лв. Това означава, че във фонда се внасят единствено средства от всички застрахователи, които сключват всички видове застраховки „Живот“, като се правят отчисления единствено за всяка сключена задължителна застраховка „Гражданска отговорност“ на автомобилистите и за задължителната застраховка \"Злополука\" на пътниците в средствата за обществен превоз. За останалите доброволни имуществени застраховки няма изискване за отчисление на средства в този Обезпечителен фонд.", "date": "2018.08.21", "title": "Застраховане по олимпийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385898-%D0%B0%D0%BA%D0%B0%D0%B4-%D0%BC%D0%B8%D1%82%D0%BA%D0%BE-%D0%BC%D0%B0%D0%BD%D0%B4%D0%B6%D1%83%D0%BA%D0%BE%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D0%BF%D0%BE%D0%B4%D0%B5%D0%BB%D0%B5%D0%BD%D0%B0-%D0%BC%D0%B5%D0%B6%D0%B4%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-%D0%B8%D0%BB%D0%B8-%D0%BC%D0%B5%D0%B6%D0%B4%D1%83-%D0%B3%D1%8A%D1%80%D1%86%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F", "text": "\"Това е може би единственият случай в световната история, в който някой се отказва от името си, от правото си на съществуване, от своята история, от своя народ и диаспората\", твърди членът на МАНУ Македония се превърна в държава без суверенитет, която ще изчезне в следващите 10 или 20 г. и ще бъде поделена между България и Албания или между Сърбия и Гърция. Това предупреди в интервю за хърватския ежедневник Express академик Митко Манджуков, член на Македонската академия за наука и изкуство (МАНУ), един от класиците на македонската литература и политически ангажиран интелектуалец.    Коментирайки договора за името с Гърция, Манджуков заяви:  \"Настоящото \"споразумение\" е безусловна и непоправима капитулация. За наш срам, ние, македонците, трябва да се запитаме дали изобщо заслужаваме държава, дали сме достойни за това, знаем ли какво тя означава? Това е може би единственият случай в световната история, в който някой се отказва от името си, от правото си на съществуване, от своята история, от своя народ и диаспората.  От държава с ограничен суверенитет, с този срамен договор, в допълнение с Тиранската платформа и в тясна връзка с договора за \"добросъседство\" с България, Македония се превърна в държава без суверенитет , която ще изчезне през следващите 10 или 20 години и ще бъде разделена между България и Албания или между Сърбия и Гърция. Езикът беше първият, който бе ударен, последният удар също ще бъде срещу него. Очевидно е, че нашите лингвисти има какво да обсъждат на техните симпозиуми\".  Според Мандужков след това на дневен ред отново ще дойде законът за употребата на езиците.  \"Той ще върне старата пропаганда в Македония, когато цели градове и села бяха принудени да говорят на език, който въобще не бяха чували. За мен сегашното поведение на албанците е изненада. Става въпрос за езиков империализъм, когато чужди територии са били завладявани или гарантирани чрез пряко разпространение на езика. Македония не може да оцелее в условие на двуезичие, защото вторият официален език ще стане първи в международната комуникация, а първият ще бъде унищожен.  Един стар, каноничен език, четвъртият език, на който е било позволено да се разпространява християнството,  ще бъде погребан покрай българския, но в гръцка градина. В един свой свидетелски текст преди смъртта си Блаже Коневски   пише, че когато \"балканските циници, вдъхновители на геноцида\", успеят да унищожат македонския език, ще знаят, че са направили нещо голямо. Тогава му казах, че това ще бъде слабо утешение за нас\".  По отношение на свободата на словото и цензурата в страната към настоящия момент, македонският академик подчерта:  \"С настоящото споразумение с Гърция и предишното с България,  в историята на човечеството е въведена неотразима обща цензура.  Македония ще бъде протекторат, а различни емисари ще идват да ни преглеждат учебниците и да ни дават уроци Това е същото като да пуснете някой да ви ровичка в главата. Нашите книги - доколкото може да се разбере - до голяма степен са предназначени за хвърляне в огъня... Когато ме приемаха в МАНУ, във встъпителна си реч казах: Ако ни изкарат от ковчег от Югославия, знаем къде ще ни закопаят, но ако ни изнесат от Македония, къде ще ни бъде гробът?\"  ", "date": "2018.08.21", "title": "Акад. Митко Манджуков: Македония ще бъде поделена между България и Албания или между Гърция и Сърбия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385899-%D0%BA%D0%BE%D0%BC%D1%83%D0%BD%D0%B8%D1%81%D1%82-%D0%BB%D0%B8-%D0%B5-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD", "text": "Западната цивилизация, към която ние се опитваме да се присламчим, „не отива на добре” Откакто Виктор Орбан обяви открита война на своя някогашен сънародник Джордж Сорос, по адрес на унгарския премиер се изсипаха какви ли не критики. Най-далеч в това отношение стигна известната журналистка Аделина Марини, която се изхитри да сравни идеологията му с комунизма в статията \"Орбанистите са новите комунисти\", публикувана във в. \"Сега\" преди няколко дни. Не знам дали г-жа Марини има една що-годе ясна представа за комунистическата идеология, но за хора като мен, които геройски са се борили за тройка на семестриалния изпит по „научен комунизъм”, това сравнение звучи нелепо. Ето защо аз няма да го коментирам. Ще се спра обаче на редица наукообразни внушения в статията на Аделина Марини, които предвид важността на засегнатата тема (въпросът за политиката на Виктор Орбан), не бива да остават без внимание. Аделина Марини напада идеологията на Виктор Орбан, условно квалифицирана от самия него като антилиберална. Тезата й е, че „антилиберализмът, точно както и комунизма, води до разруха”. Тази недоказуема и емпирично непроверима гледна точка не е подплатена с нито един аргумент, но затова пък е „гарнирана” с редица допълнителни квалификации: че антилибералите са лъжедемократи и авторитаристи, че те изопачават християнските ценности, които в своя автентичен вид са залегнали не къде да е, а в самата концепция за Европейския съюз. Макар че е трудно човек да се ориентира в подобен концептуален тюрлюгювеч,  от самолет личи, че в критиката, на която Аделина Марини подлага идеологията на унгарския премиер, много неща „не се връзват”. На първо място това е неявното допускане, че либерализмът е атрибут (свойство, по необходимост присъщо) на демокрацията. Тази презумпция обаче е погрешна: „демокрация” и „либерализъм” са пресичащи се понятия. Съвременната европейска демокрация е либерална, но това далеч не е задължително. Атинската демокрация например, която при пълно спазване на демократичните процедури осъди Сократ на смърт, е била всичко друго, но не и либерална. Какво разбираме под либерализъм? Това понятие е релационно, съотносително. Ако се абстрахираме от историческите бележки, които обичайно придружават разяснението на тази дума в справочната литература, то под „либерализъм” обикновено се разбира идеология, която се застъпва за разширяване на правата на личността в дадено конкретно общество. Казано с други думи, през различните исторически периоди и в различните общества хората, които днес бихме нарекли либерали, се борят за постигането на определени права и свободи, които не са им били делегирани до този момент. Това е една баналност, но за либерализма като такъв е трудно да се каже нещо повече, без въпросът да се конкретизира: за какви точно права и свободи става въпрос, при какви конкретни обстоятелства и до какво би довело тяхното разширяване. Защото разширяването на правата и свободите не е някаква „абсолютна” ценност: това, което при едни обстоятелства би било целесъобразно, при други може да се окаже неуместно и дори разрушително за обществения живот. Що се отнася до демокрацията, това общо име може да се разбира по различни начини. Трябва да се има предвид, че за разлика от общите имена за естествени видове („липа”, „тигър” и пр.) дефиницията на  „демокрация” не е емпирична - в крайна сметка тя е въпрос на конвенция. На мен лично ми допада схващането на Карл Попър. Той предлага демократично да се нарича такова управление, което осигурява свалянето на правителството по мирен път, т.е. без кръвопролитие. При демокрацията „социалните институции осигуряват средствата, чрез които управниците могат да бъдат отстранени от управляваните, а обществените традиции са гарант, че тези институции няма да бъдат лесно разрушени от онези, които са на власт”. Ние виждаме, че понятията „либерализъм” и „демокрация” лежат в различни „смислови плоскости”. Оттук става ясно, че внушението на Аделина Марини за някаква еднозначна връзка на антилиберализма с авторитаризма е лишена от смисъл. Ако под „авторитаризъм” се разбира някакъв вид еднолично управление, каквото е било налице по времето на Й. Сталин, Ким Ир Сен и Тодор Живков, то авторитаризмът наистина е несъвместим с демокрацията. Обаче отникъде не следва, че антилиберализмът води до авторитаризъм. Приписвайки на Виктор Орбан всички земни грехове, Аделина Марини свързва неговата идеология с правния нихилизъм и олигархичното обществено устройство. Тези асоциации обаче са лишени от логика. Как би могло едно управление да бъде хем тиранично, хем олигархично? (Тук Платон сигурно се е обърнал в гроба. Подозирам, че г-жа Марини не знае автентичния смисъл на думата „олигархия”. Иначе тя нямаше да си позволи да говори за „създаване на олигархичен кръг около властимащия” по времето на „комунистическата диктатура”.) Защо авторитаризмът трябва непременно да се свърже с незачитане на закона? (Който каквото си ще да говори, но по времето на Тодор Живков в България имаше респект към закона. Друг е въпросът какви бяха законите тогава и как Народното събрание ги приемаше). Не е ясно и въз основа на кои факти нашата журналистка обвинява Виктор Орбан в незачитане на закона. Кои са незаконните неща, които той е извършил? Вярно е, че в България съществува свобода на словото, но редно ли е с тази свобода да се злоупотребява, за да се натика в „миша дупка” един душманин на чичко Сорос?    Макар че предмет на яростната атака на Аделина Марини е антилиберализмът, то никъде в пространната си статия тя не споменава за алтернативата на либерализма – консерватизма. Докато либералите се застъпват за разширяване на съществуващите граждански права, то консерваторите, които по дефиниция са противници на промените, са традиционните опоненти на либералите. Този пропуск в публикацията не е случаен: никой никога не е доказал, че консерватизмът в политиката и в сферата на морала е нещо лошо. Отдавна съществуват подозрения, че западната цивилизация, към която ние се опитваме да се присламчим, „не отива на добре”. Днес повече от всякога ние имаме аргументи за този песимизъм и не е нужно да си чел дебелата книга на Освалд Шпенглер, за да видиш, че западната култура бележи упадък. Причините за този упадък в сферата на духа (изкуството и моралното съзнание) са множество и според мен една от тях е именно крайният либерализъм. И тук ние отново стигаме до въпроса за идеологията на Виктор Орбан, който не е нищо друго освен един умерен консерватор. Изглежда той вижда неща, за които либералите чисто и просто си затварят очите. И ние в България, улисани в безсмислени препирни и борба за оцеляване, рядко се замисляме накъде отива светът, с който прибързано и лекомислено се свързахме по силата на „цивилизационния си избор”. Пардон – не е точно така!  Има нещо, за което уважаемият г-н Орбан трябва да ни свали шапка, и това е отпорът, който нашият народ во главе с Българската православна църква даде на т.нар. Истанбулска конвенция. Без много умуване по въпроса дали прословутите евроатлантически ценности са християнски или не, вроденият здрав консерватизъм на българина (едно от малкото му ценни качества на фона на цял поменик недостатъци) му подсказа как да действа в случая. Това беше един проблем, натрапен ни от българските либерали (сякаш си нямаме други, реални проблеми), който още веднъж ни кара да се замислим за ползата от крайния либерализъм. Ето защо ми се чини, че каквото и да говори г-жа Марини, Виктор Орбан е „наш човек” – един национален лидер, който за разлика от българските пишман патриоти вместо да се бие в гърдите и да се бори с шума по дискотеките, върши добра работа. И експертите, които къде с намеци, къде в прав текст, призовават за синхронизиране на българската външна политика с тази на Вишеградската четворка, изглежда имат право.      ", "date": "2018.08.21", "title": "Комунист ли е Виктор Орбан?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385900-%D0%BB%D1%8F%D1%82%D0%BE-2019-%D0%BA%D0%BE%D0%B9%D1%82%D0%BE-%D0%BE%D1%86%D0%B5%D0%BB%D0%B5%D0%B5,-%D1%89%D0%B5-%D1%80%D0%B0%D0%B7%D0%BA%D0%B0%D0%B7%D0%B2%D0%B0", "text": "Най-разголените кадри от \"Morenceee 2018\" вече събраха по 2000 лайка и нагоре. Който каквото можа - направи, а случилото се на Слънчака, си остава на Слънчака... Нека си представим какво дебне от лято 2019-а... ... В горещ августовски ден решавате да се разхладите със сладолед и лимонада от близката сладкарница. Там обаче ви чака неприятна изненада - пестеливо намазан във вафлена фунийка сладолед струва 13,99 лв., при това в момента е на промоция. От стъписването ви отърсва информацията, че е направен с домашно мляко, докарано от Калипетровския манастир, и яйца от щастливи, свободни и психически стабилни кокошки. Минава ви заради идеята, че ще вкусите от един истински био-еко-продукт, но следва нов шок - лимонадата е 6,98 лв. Съдържа аржентинска мента, флорентински босилек и щипка цейлонска канела. Все пак сте се подкрепили и разхладили и решавате да се поразходите из града. Начинанието е трудно, защото по улиците за поредна година тече усилена ремонтна дейност. На места се прави ремонт на ремонта, на други културното наследство бива пренареждано или асфалтирано. Столична община препоръчва на граждани и гости на София обходен маршрут през Перник. Който оцелее - ще разказва. Междувременно в центъра на столицата, в широкия център и в части от периферията пак няма топла вода. Топлофикация прави ежегодната си профилактика, която незнайно защо винаги започва точно след като градусите прехвърлят 30, тоест когато топлата вода ти трябва страшно много. Не че през другото време не ти трябва... От МОН обмислят да въведат в учебната програма уроци, които детайлно обясняват на децата, че каляването е полезна за здравето процедура. Липсата на топла вода и наличието на тонове прахоляк във въздуха не успяват да сломят българския дух. Патриотизмът и влечението към корените през 2019-а бележат нови пикове. След народните носии родолюбците решават да се върнат още по-назад във времето. Вследствие по гари и автогари започват да обикалят конници със свиреп вид. В ръцете си държат копие, а на него - конска опашка. Прабългарският дух е жив и процъфтява! Горещините обаче изнервят част от хората, които не някъде с Мохито в ръка, а са на работното място с мишка в ръка. В почти всеки офис избухват традиционните за сезона спорове на колко градуса да бъде настроен климатикът. Ситуацията при една такава разпра ескалира, защото мъж не успява да убеди колегата си, че 14 градуса е идеалната температура за работния процес. Проблемът е, че през 2019-а куршумите са станали още по-често средство за дипломация и по тази причина колегата е прострелян в рамото. За щастие няма опасност за живота му. За сметка на това в болничното заведение, в което е настанен, се изреждат репортери от всички български телевизии с въпроса как се чувства пострадалият. Репортажите се редуват с диалози с близки на стрелеца, които обобщават, че \"Той, Иван, по принцип е много спокоен човек...\". Колко па да е спокоен... Разказите им са последвани от рекламни спотове за новия риалити сезон - есен 2019.  Продуцентите обещават, че този път ще има невероятни обрати и изненади. Такива, разбира се, няма. Всички чакат зима 2019-а - тогава сто процента ще има изненадани...", "date": "2018.08.21", "title": "Лято 2019 - който оцелее, ще разказва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385901-%D0%B3%D0%B5%D0%BE%D1%80%D0%B3%D0%B8-%D1%82%D1%8A%D1%80%D0%BD%D0%BE%D0%B2%D0%B0%D0%BB%D0%B8%D0%B9%D1%81%D0%BA%D0%B8-%D0%BD%D0%B5-%D1%81%D0%B0%D0%BC%D0%BE-%D1%80%D0%B0%D0%BB%D0%B8%D1%86%D0%B0-%D0%B0%D0%B3%D0%B0%D0%B9%D0%BD,-%D0%B0-%D1%86%D1%8F%D0%BB%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "„Не Народното събрание трябва да изисква доклада, а председателят на КФН трябваше да тича с доклада с фалиралата фирма „Олимпик“ и да обяснява какво се е случило и защо. Това са техните отговорности. Получават достатъчно, за да работят добре“, коментира народният представител Георги Търновалийски. Той е категоричен, че след като КФН е направила пропуски, трябва да се поеме отговорност. „Отговорността се поема с подаване на оставки. Органът е колективен – целият орган подава оставка пред НС. А парламентът ще реши дали ще бъдат приети. Така се случва в нормалните държави и с хората, които имат достойнство и чест“, каза още Търновалийски.", "date": "2018.08.21", "title": "Георги Търновалийски: Не само Ралица Агайн, а цялата Комисия трябва да подаде оставка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385902-%D0%B7%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%8A%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%80%D0%B5%D0%B3%D1%83%D0%BB%D0%B0%D1%82%D0%BE%D1%80-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D1%8F,-%D0%B0-%D1%82%D0%B2%D1%8A%D1%80%D0%B4%D1%8F%D1%82,-%D1%87%D0%B5-%D1%81%D0%B8-%D0%B5-%D1%81%D0%B2%D1%8A%D1%80%D1%88%D0%B8%D0%BB-%D1%80%D0%B0%D0%B1%D0%BE%D1%82%D0%B0%D1%82%D0%B0", "text": "„За пореден път български регулатор се проваля, а твърдят, че си е свършил работата. Не може случаят с „Олимпик“ да приключи само с оставката на Ралица Агайн“. Това заяви народният представител Жельо Бойчев.  Той подчерта, че от началото на дейността на това дружество на българския пазар, има много сигнали до службите и до прокуратурата. „Това е най-малкото, за да се поиска информация за дружеството“, подчерта той. Според него информацията е много разнопосочна и всички се оправдават с европейското законодателство, което не ни позволявало да решим проблема. „Напротив! В Народното събрание е приет Кодекс за застраховането, в който много ясно са разписани отговорностите и задълженията. КФН е органът, който ежедневно трябва да знае състоянието на застрахователния пазар, да го докладва и взима съответните мерки“, каза още Бойчев. Той посочи текст от Кодекса за застраховане, според който текущият надзор върху застрахователите и презастрахователните компании се осъществява от Комисията и от зам.-председателя. „Ако председателят на Комисията каже, че не знае за тези случаи и няма информация, единственото, което може да направи е да стане и да си тръгне – мястото й не е там“, категоричен е Жельо Бойчев.", "date": "2018.08.21", "title": "За пореден път български регулатор се проваля, а твърдят, че си е свършил работата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385897-%D1%81%D1%82%D0%B0%D0%BD%D0%B8%D1%81%D0%BB%D0%B0%D0%B2-%D0%B2%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D1%83%D1%81%D0%B5%D1%89%D0%B0%D0%BD%D0%B5%D1%82%D0%BE,-%D1%87%D0%B5-%D1%81%D0%BC%D0%B5-%D0%B4%D1%8A%D1%80%D0%B6%D0%B0%D0%B2%D0%B0-%D0%BD%D0%B0-%D0%B1%D1%83%D1%88%D0%BE%D0%BD%D0%B8%D1%82%D0%B5", "text": "Във всеки момент правителството изгаря някакъв дребен чиновник, за да замаскира своята неспособност със справянето с големите проблеми пред България, казва депутатът от БСП Парламентът ще заседава извънредно по искане на БСП заради фалита на застрахователната компания \"Олимпик\" и срива в Търговския регистър. В БНР депутатът от левицата Станислав Владимиров от левицата коментира бързото свикване на заседание на Народното събрание в разгара на депутатската ваканция: \"Надяваме се това да не е някакъв евтин номер от страна на управляващите. Свидетели сме на два огромни скандала, които се развиват през последните дни. Изпълнителната власт не може да се справи с тези два скандала, затова идеята на опозицията, на БСП, беше, ако се налага и чрез законодателни промени да подпомогнем по-бързото решаване на тези два казуса, надвиснали над нашата страна.\" \"Оставаме с усещането, че правителството иска да подмине колкото се може по-бързо този казус. Това е огромен скандал и този скандал не трябва да бъде заметен\", посочи Владимиров, запитан за поисканата от правителство оставка на Ралица Агайн като заместник-председател на Комисията по финансов надзор. Според Владимиров, остава усещането, че сме \"някаква държава на бушоните\", защото \"във всеки момент правителството изгаря някакъв дребен чиновник, за да замаскира своята неспособност със справянето с големите проблеми пред България\". \"Държавата трябва да влезе в ролята си, със законодателни промени, които трябва да направим, да обезщети българските граждани, пък вече след това да си търси парите от Кипър. Защото пак остава усещането в българското общество, че те за пореден път ще бъдат прецакани от собствената си държава. Това не трябва да позволяваме\", заяви категорично Станислав Владимиров. Той изтъкна пасивността на институциите по казуса с \"Олимпик\" преди фалита: \"Няма как фирма, която е оперирала толкова дълго на нашия регулиран пазар, чиято основна дейност е само в две държави - в Кипър и в България, като по-голямата част е в България, да не направи впечатление на нашите правоохранителни служби, на КФН, на правителството, и да оставим това да се развие до степен на фалит, да бъдат ощетени толкова български граждани. Тук вече ние виждаме неспособността на нашите държавни институции и това е най-големият проблем: ефективността на нашите институции и доверието на обществото. Защото в тази демократична държава, която искаме всички ние да се развием, най-важното са добре работещи институции и доверието в тях.\" Няма как властовите бушони да гърмят отгоре-надолу, отбеляза Йордан Апостолов от Обединените патриоти пред \"Хоризонт\": \"Наистина една верига като физичен закон се защитава отдолу нагоре и е нормално лицата, които пряко управляват, наблюдават процесите в определена агенция - първо те да понесат своята отговорност, тъй като бушоните не гърмят отгоре надолу. Това са прости физични норми и те се прилагат в обществено-политическия живот.\" Апостолов допълни, че не познава назначената от квотата на \"Атака\" нова ръководителка на Агенцията по вписванията Габриела Козарева, но му прави впечатление бързото й кариерно развитие: \"Не познавам лично тази госпожа, която така бързо върви по стълбичките нагоре – от Министерство на спорта – шеф на Агенцията за малки и средни предприятия – сега, видите ли, шеф на тази много важна служба, за която коментираме, че в момента има проблеми. Не бих искал да влизам в коментар, тъй като не познавам професионалната кариера и възможности на дамата. Може би следва българското общество следва да си зададе въпроса кой кое в тази държава.\"    ", "date": "2018.08.21", "title": "Станислав Владимиров: Остава усещането, че сме държава на бушоните"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385891-%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%BE%D1%82-%D0%B5%D1%81-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B0%D0%BD%D0%B3%D0%BB%D0%B8%D1%8F", "text": "Близо 4-те милиона имигранти от ЕС ще получат право да останат в Обединеното кралство, в случай че не бъде постигната сделка по Брекзит заради опасения от недостиг на работна ръка. Това показват документи, станали достояние на „Дейли телеграф\". Според изтеклата информация, министрите смятат да поемат „моралното задължение\" и едностранно да гарантират правото на оставане на намиращите се в момента във Великобритания около 4 милиона граждани на страни-членки на ЕС, които ще могат да ползват социални помощи и здравни грижи. Този ход обаче е пряко обвързан с това какво ще се случи на преговорите за Брекзит. Ако не бъде постигната сделка, сериозно може да пострада пазара на работна ръка и правителството иска да избегне тази криза. Според „Дейли телеграф\", подробностите ще станат известни след като започне публикуването в четвъртък на техническите препоръки на правителството към хората и бизнеса в случай на сценарий „без сделка\". Говорителка на правителството заяви тази сутрин, че Даунинг стрийт не коментира изтекла информация. Министърът за Брекзит Доминик Рааб пътува утре за Брюксел за среща с главния европейски преговарящ Мишел Барние.", "date": "2018.08.21", "title": "Емигрантите от ЕС остават в Англия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385892-%D0%BF%D0%B5%D1%82%D1%80%D0%BE%D0%BB%D1%8A%D1%82-%D1%82%D1%80%D1%8A%D0%B3%D0%BD%D0%B0-%D0%BD%D0%B0%D0%B3%D0%BE%D1%80%D0%B5", "text": "Новата работна седмица на международните пазари започна с поскъпване на петрола, обратно на тенденцията от миналия и този месец, съобщи Ройтерс. Фючърсите на северноморския сорт „Брент\" надвишиха 72 долара, а американският лек суров петрол надмина 66 долара за барел. От юли, когато търговската война между Съединените щати и Китай ескалира, цената на суровината спадаше всяка седмица. Преди няколко дни обаче двете страни оповестиха, че по-късно този месец ще направят нов опит за помирение чрез преговори. Освен тази новина, за поскъпването на петрола допринася и наближаването на ноември, когато трябва да бъдат възстановени американските санкции срещу енергийния сектор на един от водещите износители на петрол – Иран.", "date": "2018.08.21", "title": "Петролът тръгна нагоре"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385893-%D0%BA%D0%B0%D1%80%D0%BE%D0%BB%D0%B5%D0%B2-%D0%B7%D0%B0%D1%89%D0%B8%D1%82%D0%B8-%D0%BA%D1%84%D0%BD-%D0%B8-%D0%B8%D0%B7%D1%87%D0%B8%D1%81%D0%BB%D0%B8-%D0%BF%D0%BE-%D0%BA%D0%BE%D0%BB%D0%BA%D0%BE-%D0%BB%D0%B5%D0%B2%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D0%B2%D1%81%D0%B5%D0%BA%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB-%D0%BE%D1%82-%D1%84%D0%B0%D0%BB%D0%B8%D1%82%D0%B0-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%BA", "text": "\"Българската комисия за финансов надзор няма право да проверява дали чуждестранна застрахователна компания е във финансово здраве. КФН си е свършила работата\". Това заяви за \"Здравей, България\" Владимир Каролев. Той поясни, че 197 хиляди са българските граждани, които са се доверили на \"Олимпик\". От тях 110 хиляди са сключили тримесечна застраховка \"Гражданска отговорност\". \"При тях сумите, които евентуално трябва да се върнат, са между 3 и 33 лева. Около 9 милиона общо трябва да се върнат на тези малко под 200 хиляди души. И така средната сума се получава по 45 лева на човек\", коментира Каролев. Както вече БЛИЦ информира правителството поиска оставката на зам.-председателя на Комисията за финансов надзор (КФН) Ралица Агайн заради фалита на \"Олимпик\". В същото време ДАНС и прокуратурата започват проверка на дейността на комисията, а във вторник Народното събрание се събира извънредно по казуса. Застрахованите в „Олимпик\" не могат да разчитат да получат парите си от българската държава и Обезпечителния фонд. Ще трябва да си ги търсят от кипърската страна и техните гаранционни фондове. Според Каролев КФН още в деня, в който е разбрала, че \"Олимпик\" не може да изпълнява задълженията си и ще фалира, е събрала комисия и е забранила на дружеството да прави повече застраховки.", "date": "2018.08.21", "title": "Каролев защити КФН и изчисли по колко лева трябва да получи всеки пострадал от фалита на \"Олимпик\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385894-%D0%BF%D1%80%D0%BE%D1%84-%D0%BD%D0%B8%D0%BA%D0%BE%D0%BB%D0%B0%D0%B9-%D0%BE%D0%B2%D1%87%D0%B0%D1%80%D0%BE%D0%B2-%D0%BE%D0%B1%D1%8F%D0%B2%D0%B8-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D1%81-%D0%B4%D1%80%D0%BE%D0%BD-%D0%BE%D1%82-%D0%BF%D0%B5%D1%80%D0%BF%D0%B5%D1%80%D0%B8%D0%BA%D0%BE%D0%BD", "text": "\"Вече сме сигурни, че на Перперикон още от тракийска древност е имало храм, посветен на Дионис. Дали това е този, който е описан от Херодот, разбира се винаги ще остане една неяснота, защото трябва да излезе надпис, за да сме 100% сигурни. Това каза проф. Николай Овчаров, цитиран от \"Фокус\" „Тази теза е една от най-щекотливите на Перперикон, защото светилището на Дионис, което е споменато още от бащата на историята Херодот през V в. пр.н.е. е предмет на търсене от българските археолози и историци вече повече от едно столетие\", коментира той. Проф. Овчаров обясни, че в момента се проучва южния квартал, зоната под акропола на Перперикон. „На Перперикон в рамките на двореца-светилище, който очевидно е царски дворец, разкрихме тази зала, която отговаря не само на описанието на Херодот, но и на по-късни автори като римските историци Светоний и Макробий\", обяви професорът. „След направеното прецизно геодезично заснемане и най-новите снимки с дрон, стана ясно, че дворецът-светилище е бил поне на три етажа и се е състоял от няколко корпуса, чийто долен етаж е изсечен в скалите до 3-4 метра\", посочи Николай Овчаров. „Само този етаж, най-долният, е с близо 1 000 кв. м площ.      Ако и горните етажи, които си личат на база на дупките за гредореда, са били с приблизително такава площ, то площта на дворецасветилище е надхвърляла 3 000 кв. м\", допълни той. „На същия етаж има две големи помещения, групирани около два вътрешни двора. Това са различни езически храмове, тронна церемониална зала дълга почти 30 м, подземия с гробници на царе и жреци. Най-важна е залата с големия каменен олтар в северозападния ъгъл на двореца-светилище, за която предполагаме, че е била прочутото светилище с прорицалище за тракийския бог Дионис\", изтъкна проф. Овчаров. „Олтарът на тракийския бог Дионис се е намирал в голяма овална зала без покрив. Върху него се е изливало вино и се е палело огън, а по височината на огъня се е гадаело дали нещо ще се случи или не\", поясни Овчаров и допълни, че според римски автори на това място са идвали Александър Велики бащата на първия римски император. \"Винаги сме имали подкрепата на държавата за откритията си на Перперикон. След няколко дни, в сряда очакваме второто посещение на премиера Бойко Борисов на Перперикон\", каза проф. Николай Овчаров. „Да се види как средствата, които държавата отделя специално за проучванията на Перперикон, се реализират\", коментира той. „За тези почти 20 години работа, следващата година се навършва кръгъл юбилей, вече наистина имаме много ясна представа за развитието на Перперикон\", обяви професорът.", "date": "2018.08.21", "title": "Проф. Николай Овчаров обяви сензационно откритие с дрон от Перперикон"}
{"url": "http://www.classa.bg/%D1%81%D0%B2%D1%8F%D1%82/item/385895-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BE%D1%87%D0%BD%D0%B0-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%E2%80%9E%D1%81%D0%B5%D0%BD%D1%87%D0%B5%D1%81%D1%82%D0%BE%D1%82%D0%BE-%D1%86%D1%80%D1%83%E2%80%9C", "text": "Западните медии и експертната общност са в дълбок шок: Доналд Тръмп лиши бившия директор на ЦРУ Джон Бренън от достъп до класифицирана информация, при това го направи в официален и максимално публичен формат. Лишаването на бившия ръководител на специалните служби от достъп до държавни тайни, аналитични доклади и оперативната информация – това (на теория) е рутинно действие, което не трябва да шокира никого и мнозина извън САЩ искрено не разбират защо той изобщо е имал въпросния достъп, но това само показва неразбиране на истинското устройство на американската структура на властта. Факт е, че независимо от официалната позиция (и фамилията на президента, комуто той теоретично трябва да се подчинява) Джон Бренън е един от истинските лидери на ЦРУ и американското разузнаване като цяло, при това Бренън оставаше на кормилото, без значение коя партия печелеше изборите. Той е един от онези „хора в тъмни костюми и куфарчета“, които според Владимир Путин обясняват на всеки нов президент на Съединените щати каква трябва да бъде външната (и вътрешната) политика, водена от него. Независимо с какви идеи и лозунги той е влязъл в Белия дом. Лишаването на Бренън от достъп до инфраструктурата на американската разузнавателна общност и да му се обяви едва ли не лична вендета, това е много смела крачка от страна на Тръмп, особено предвид, че малцина са очаквали подобна смелост от него. „В превод“ на руска политическа реалност от 90-те години, това действие е примерно равно на демонстративното начало на лишаването на олигарсите от възможността да влияят на политическия живот на страната и действията на държавата. Бренън като заместник-изпълнителен директор на ЦРУ се чувстваше чудесно по време на президентството на Буш, на когото той самият представяше лично „филтрирана“ от него външнополитическа информация, събрана от цялата разузнавателна общност. В действителност, комуникацията на президента с всички служби за сигурност и способността му да получава информация от различни източници бе елиминирана, тоест Буш-младши виждаше и четеше единствено аналитика, одобрена от този сив кардинал, а официално това бе направено в името на „съвместните усилия на разузнавателната общност в борбата срещу тероризма.“ Освен това официално е установено, че Бренън е използвал своите правомощия, за да храни Джордж Буш с фалшива аналитика. След идването на власт на Обама, въпреки протестите на изтъкнатите демократи, новият президент-„реформатор“ повиши (!) Бренън, правейки го директор на ЦРУ. Неговата работа в тази позиция се помни от няколко скандални епизода, които показват, че някои „специални хора“ в американската политическа система могат да направят всичко без никакви последствия. Например, под негово ръководство ЦРУ прониква в компютрите и чете кореспонденцията на американските сенатори и конгресмени, което е забранено от поредица закони, наредби и инструкции. След като Бренън и неговия екип, както се казва, бяха хванати на местопрестъплението, той спокойно лъга в отговор на въпросите на конгресмените и не само, че не го затвориха, но и дори не го уволниха. След като му се размина и откритият шпионаж на американските законодатели, то не е изненадващо, че никой не обърна никакво внимание на такива „дреболии“ като факта, че между работата при Буш и работата при Обама той успя да ръководи частната компания The Analysis Corporation, която получаваше от бюджетни договори на ЦРУ за „търсене и обработка на критична информация по въпросите на националната сигурност“. Най-острите критици на Бренън, разбира се, може да говорят, че той е играл важна роля в превръщането на американското разузнаване за „частен магазин“, но това би било погрешно. Той просто идеално се вписва във вече съществуващата система и играе роля в нея, която му позволява да бъде „над борбата“ и да се радва на пълна политическа неуязвимост. Това в известен смисъл го свързва с Хенри Кисинджър, който има подобен статут (и с по-висок ред). Заслужава да се отбележи, че бившият шеф на ЦРУ дори успя да поработи в консултантската фирма Кисинджър като гост-анализатор, а това е особено символично в светлината на факта, че самият „патриарх на американската политика“ в момента е критикуван от американските медии почти за държавна измяна, а Бренън, напротив, е обявяван от тях за герой на националноосвободителната борба срещу тиранина Тръмп. Демонстративното „изключване от системата“ на Бренън също е от значение, защото е един от ключовите автори на мита за „руския заговор“, благодарение на който Тръмп уж е дошъл власт. Той използва очевидно фалшивия доклад на частната компания Fusion GPS за руските връзки на бъдещия американски президент, за да го шпионира по време на предизборната кампания, а след това да подкрепи разследването на специалния прокурор Мюлер. Освен това самият Бренън използва своя авторитет и доверието на американското общество към него като високопоставен притежател на тайни, който публично обвинява Тръмп, че работи за Кремъл, като казва, че поведението му е „еднозначно предателство“. Още по-ясно се изказа неговият приятел и съратник, бившият директор на Националното разузнаване на САЩ Джеймс Клапър: „Мисля, че изминалите дни показват, колко велик офицер на специалните служби остава Путин. Той знае как да работи с агенти и с това той се занимава с президента Тръмп“.     Очевидно е, че влиятелна група фактически (да не се бърка с формални!) ръководители на американската разузнавателна общност полагат всички усилия, за да може най-малкото да свалят действащия президент, а максимално да го хвърлят в затвора по обвинения за държавна измяна, въпреки очевидната абсурдност на последното. Срещу американския лидер се води „бавен пуч“ и „банът“ на Бренън е важна стъпка към предотвратяването му. Прессекретарят на Белия дом заяви, че Тръмп има цял списък на онези, на които в бъдеще може загубят достъпа си до класифицирана информация. Ако президентската администрация и неговите поддръжници в службите за сигурност (а такива има в тях, за което многократно са се оплаквали опонентите му) бъдат състояние наистина да почистят американската система за сигурност, то Тръмп ще има добър шанс да остане на власт. За нас това ще бъде по-скоро положителен сценарий, защото в интересите на самия Тръмп влиза това колкото се може по-бързо и решително да се зачеркне и забрави антируската конспирология, която се използва и срещу него, и срещу нас.", "date": "2018.08.21", "title": "Тръмп започна унищожаването на „сенчестото ЦРУ“"}
{"url": "http://www.classa.bg/%D1%81%D0%B2%D1%8F%D1%82/item/385896-%D0%BA%D0%B0%D0%BA-%D1%82%D1%80%D1%8A%D0%BC%D0%BF-%D0%BE%D1%82%D0%BD%D0%BE%D0%B2%D0%BE-%D0%BA%D1%80%D1%8A%D1%81%D1%82%D0%BE%D1%81%D0%B0-%D1%88%D0%BF%D0%B0%D0%B3%D0%B8-%D1%81-%D0%B4%D0%B6%D0%B5%D1%80%D0%BE%D0%BC-%D0%BF%D0%B0%D1%83%D1%8A%D0%BB", "text": "Американският президент Доналд Тръмп критикува яростно курса на политиката на Федералния резерв. Имайки предвид председателя на Федералния резерв Джером Пауъл, Тръмп каза в интервю за Ройтерс: „Не съм очарован от това, че повишава лихвите, не, не съм очарован\". Политиците често настояват за ниски лихвени проценти, защото се надяват на по-голям икономически растеж и по-ниска безработица. Централните банкери, от друга страна, следят изкъсо инфлацията, защото твърде ниските лихвени проценти могат да повишат цените.     Поради тази причина Федералният резерв увеличи ключовите лихвени проценти няколко пъти на малки стъпки - последно това стана през юни, когато основният лихвен процент за предоставяне на пари на търговските банки бе повишен от 1,75 до 2,0%. Освен това банката планира по-нататъшни увеличения на лихвените проценти. Това очевидно не отговаря на представата на Тръмп. В интервюто си за Ройтерс американският президент каза, че Федералният резерв трябва да е сдържан и да „му помогне“. Това представлява открита покана за подкрепа на вече и без това силната американска икономика чрез разхлабена парична политика. Какви опасности крие подобна политика в момента може да се види в Турция. Тамошният президент Реджеп Тайип Ердоган не държи на независимостта на централната банка и неколкократно настоя за политика на ниски лихвени проценти – противно на съветите на по-голямата част от икономистите. Резултатът е драматичен спад на турската лира със съответни икономически последици. Атаките срещу председателя на Федералния резерв Пауъл са забележителни, тъй като самият Тръмп номинира Пауъл през миналата година за заместник на Джанет Йелън. На въпроса дали вярва в независимостта на Фед, Тръмп заяви в интервюто, че „вярва във Фед, която прави правилните неща за страната\". Ако последва увеличение на лихвените проценти, той публично щял да разкритикува това решение. Това не е първата атака на Тръмп срещу Фед. Преди месец в остра и исторически необичайна критика американският президент изрази недоволството си от Федералния резерв и заяви, че централната банка може да прекъсне икономическото възстановяване на страната. В интервю за CNBC Тръмп заяви, че не одобрява това, макар че допълни, че е „сложил много добър човек“ във Фед, визирайки Пауъл. „ . “Защото вървим нагоре и всеки път, когато тръгнем нагоре, те искат да увеличават лихвите отново. Наистина не съм щастлив от това. Но в същото време ги оставям да правят това, което смятат за най-добре“. Коментарите на Тръмп вероятно ще предизвикат сериозни критики. Независимостта на Фед от политическа намеса е в основите на съществуването на централната банка, затова и думите на Тръмп са без прецедент. В интервюто Тръмп също така обвини Китай и Европа, че манипулират своите валути, имайки предвид вероятното им изкуствено поевтиняване спрямо долара. Ниският обменен курс на еврото, например, благоприятства износа на стоки от ЕС за САЩ. От търговските разговори с Китай през тази седмица Тръмп не очаквал много, като той нямал времева рамка за прекратяването на търговския спор. В понеделник вечерта   и се доближи до нов рекорд, след като инвеститорите подновиха залозите си, че търговските войни и другите геополитически тревоги няма да спрат бичия пазар. Ралито е напът да се превърне най-дългото в историята тази седмица, коментира CNBC", "date": "2018.08.21", "title": "Как Тръмп отново кръстоса шпаги с Джером Пауъл"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385888-%D0%BF%D0%BE%D1%87%D0%B8%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D0%B1%D0%B0%D1%81%D0%B8%D1%81%D1%82-%D0%BD%D0%B0-%D1%84%D1%81%D0%B1-%D0%B8%D0%B2%D0%B0%D0%B9%D0%BB%D0%BE-%D0%BA%D1%80%D0%B0%D0%B9%D1%87%D0%BE%D0%B2%D1%81%D0%BA%D0%B8", "text": "На 57-годишна възраст внезапно почина легендарният басист на групата ФСБ Ивайло Крайчовски. Музикантът е и инициатор за създаването на група „Стари муцуни” с ветерана на българския рок Георги Минчев. \r\n През богатата си музикална кариера взема участие в създаването на албумите на редица български поп певци, рок групи и джазови формации. \r\n     \r\n   Бил е музикален директор на „София филм фест\", зам.-председател на Българската изпълнителска асоциация и член на асоциацията на звукозаписните студиа в България. \r\n      ", "date": "2018.08.21", "title": "Почина легендарният басист на ФСБ Ивайло Крайчовски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385889-%D0%BF%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D0%BA%D0%BE%D1%80%D0%B5%D0%BD%D0%B8-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81%D1%80%D0%B5%D1%89%D1%83-%D0%B4%D0%B5%D1%86%D0%B0", "text": "Изправен пред скандали за сексуални злоупотреби на свещенослужители над деца в няколко страни едновременно, папа Франциск написа днес безпрецедентно писмо до католиците по света, призовавайки всеки от тях да съдейства за изкореняването на явлението, предаде  Ройтерс. В обръщението си папата отново иска прошка от името на Римокатолическата църква за греховете на свещениците педофили, посочва ТАСС. В писмото, адресирано до „Народа на Господ\", той обещава също, че няма да се пестят усилия за прекратяване и предотвратяване на посегателствата и на прикриването им. „Осъзнахме, че тези рани никога не зарастват и изискват от нас най-остро да заклеймим жестокостите и да обединим сили за изкореняване на тази култура на смъртта\", заявява папата. В посланието си Светият отец реагира и на огласеното преди дни разследване на прокуратурата в американския щат Пенсилвания, разкрило, че в течение на десетилетия над 300 свещеници са вършили сексуални посегателства срещу повече от 1000 деца и деянията им са били прикривани от Църквата, отбелязва Франс прес. Макар повечето от тези случаи да принадлежат на миналото, е ясно, че посегателствата дълго време са били пренебрегвани, за тях се е мълчало или са били крити, пише Франциск. Папата не за първи път реагира на мъчителната тема за педофилията и посегателствата. В края на юли той прие оставката на американския кардинал Тиодор Маккарик, почетен архиепископ на Вашингтон, обвинен в сексуални посегателства срещу непълнолетни. Няколко други висши прелати бяха принудени да подадат оставка за това, че са си затваряли очите за злоупотребите, като кардинал Роджър Махони от Лос Анджелис и кардинал Бърнард Ло от Бостън. Представител на Ватикана каза, че това е първият случай, когато папата пише до католиците по света – около 1,2 милиарда души, във връзка със сексуалните посегателства. Предишните му писма, свързани със скандала, бяха адресирани до епископите и вярващите в отделни страни. Църквата е изправена пред скандали за сексуални посегателства в няколко страни, включително САЩ, Чили и Австралия. Писмото е публикувано днес на официалния сайт на Светия престол, дни преди посещение на папата в Ирландия, която все още се отърсва от последиците от скандал за сексуални посегателства на свещеници.", "date": "2018.08.21", "title": "Папата призова да се изкорени посегателството срещу деца"}
{"url": "http://www.classa.bg/%D1%82%D0%B5%D1%85%D0%BD%D0%BE/item/385890-%D0%B1%D1%80%D0%BE%D1%8F%D1%82-%D0%BD%D0%B0-%D0%B4%D0%BE%D0%BC%D0%B5%D0%B9%D0%BD%D0%B8%D1%82%D0%B5", "text": "Броят на регистрираните домейн имена в интернет възлиза на около 339,8 млн., по информация от компанията VeriSign за второто тримесечие на годината. Актуалните данни сочат увеличение на броя на домейн имената с 6 млн. (1,8%), в сравнение с първото тримесечие, и със 7,9 млн. (2,4%) спрямо същия период на миналата година. На домейните .com и .net се падат почти половината от всички регистрации на домейн имена – 149,7 млн., което е с 1,4 млн. (0,9%) повече, в сравнение с първото тримесечие на годината, и с 5,3 млн. (3,7%) повече на годишна база. По-конкретно, в домейна .com са регистрирани близо 135,6 млн. имена, докато в домейна .net броят им е 14,1 млн. В двата домейна са регистрирани общо 9,6 млн. нови имена през второто тримесечие.", "date": "2018.08.21", "title": "Броят на домейните"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385887-%D1%81%D0%BB%D1%83%D0%B6%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2,-%D1%83%D0%B4%D0%B0%D1%80%D0%B8%D0%BB-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0,-%D0%BD%D1%8F%D0%BC%D0%B0-%D0%BC%D1%8F%D1%81%D1%82%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%81%D0%BB%D1%83%D0%B6%D0%B1%D0%B0", "text": "Асоциацията на европейските журналисти - България настоява за дисциплинарното уволнение на експерта от правителствената пресслужба Любомир Методиев, позволил си да удари репортерката Елена Крумова, докато тя е изпълнявала служебните си задължения. Намираме за недостатъчно извинението, поднесено от Методиев чрез профила му в социална мрежа, в което той твърди, че действието е било неволно и \"микрофонът отхвръкнал от ръката му\". Тази версия противоречи на свидетелствата на множество журналисти от други медии. Колегите на Крумова, присъствали на място, са били толкова възмутени от случилото се, че са се обърнали към министър-председателя. Това едва ли щеше да се случи при неволно деяние. Извинението на Методиев е дошло едва след забележката, отправена му от премиера, се казва в съобщението. АЕЖ-България изразява солидарността си с Крумова и заявява, че служител, който си позволява да удря репортер, категорично няма място в държавната администрация. Инцидентът е още по-сериозен и заради факта, че става дума за междуполово насилие. В страна, в която насилието над жени продължава да коства десетки животи всяка година, а мерките за ефективна превенция и защита са блокирани със средновековни аргументи, липсата на последствия за държавен служител, упражнил насилие над жена на публично място, би била поредният много лош сигнал, говорещ за безнаказаността на насилниците, пишат още те. Асоциацията на европейските журналисти - България има сведения, че това не е първият път, когато Методиев си позволява да се държи арогантно с журналисти. През март по време на срещата ЕС–Турция във Варна, с нас се свързаха представители на немски медии, за да се оплачат от грубо отношение от въпросния чиновник. Германските журналисти и българските колеги, работещи за немски медии, бяха подкрепили акцията на АЕЖ-България за солидарност с турските журналисти в затвора. Представителите на немски медии сложили от символичните акредитационни карти с имената и снимките на задържаните турски колеги и се снимали с баджовете в резиденция Евксиноград, където се провеждаше срещата. Това предизвикало гнева на Методиев, който вдигнал скандал и заплашил журналистите, че повече няма да получат акредитация за нито едно събитие на Министерски съвет. Тогава представител на АЕЖ се свърза незабавно по телефона с Методиев и той не отрече инцидента, но каза, че не е заплашвал немски журналисти. Въпреки това германските колеги, пристигнали в България специално за тази среща, си тръгнаха от страната възмутени от поведението на българския държавен служител. АЕЖ не направи публичен този инцидент тогава, тъй като не искаше да отклонява вниманието от основната цел на акцията – солидарност със задържаните турски колеги, и да предизвика вътрешен скандал, вместо общи европейски действия за натиск върху режима в Турция, обясняват от АЕЖ. Този предходен случай обаче показва, че Методиев е склонен да изпуска нервите си срещу журналисти, въпреки че получава заплатата си точно за да помага на представителите на медиите да информират обществото, казват още журналистите", "date": "2018.08.21", "title": "Служителят на Борисов, ударил журналистка, няма място на държавна служба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385882-%D1%83%D0%B2%D0%BE%D0%BB%D0%BD%D0%B8%D1%85%D0%B0-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%B8%D0%BF%D1%82%D0%B8%D0%B9%D0%B7-%D0%B2%D0%B8%D0%B4%D0%B5%D0%BE-18", "text": "Шефовете на една от големите авиокомпании \"Бритиш еъруейс\" (British Airways) били шокирани от неприличното поведение на своя служителка. След като видели кадрите в мрежата, те незабавно я освободили от длъжност. В интернет се появил еротичен видеоклип, който бил заснет от стюардеса на British Airways, съобщава \"Дейли Мейл\".  \r\n   \r\n   Разбира се, на видеото момичето се разсъбличало, но сваляла не тази част от дрехите, която мъжете биха искали. На кадрите стюардесата сваля обувките си и чорапогащника си. \r\n   \r\n    След това момичето ги приближава към носа си и казва на зрителите: \"Аз носих тези обувки и чорапогащи без бикини цял ден. Всичко това е специално за вас.  \r\n   \r\n   Колко жалко, че не можете да ги помиришете точно сега . А на мен много ми се иска това\", казва стюардесата. След чорапогащите, стюардесата започва да разкопчава блузата си, като предлага на всички желаещи да дойдат при нея и да разкопчаят всички копчета до самия край.  \r\n   \r\n   Както съобщава \"Дейли Майл\", най-вероятно момичето е снимало откровено видео за реклама. На уебсайта на Ebay директорите на British Airways се натъкнали на страница за продажба на чорапогащи на стюардеси на цена от 10 паунда. Очевидно е, че има търсене за този атрибут на облеклото. \r\n    ", "date": "2018.08.21", "title": "Уволниха стюардеса заради  стриптийз  ВИДЕО 18+"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385883-5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B4%D0%BE%D0%B1%D0%B8%D0%B2%D0%B0%D1%82-%D0%BF%D0%BE-%D0%BD%D0%B0%D0%B4-11-%D1%82%D0%BE%D0%BD%D0%B0-%D0%B7%D0%BB%D0%B0%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D1%83-%D0%BD%D0%B0%D1%81", "text": "Други четири имат концесии и тепърва ще започват \r\n   \r\n   5 компании добиват злато в България, други четири имат концесии от правителството и тепърва ще започват разработки на находищата. Концесиите са за метални полезни изкопаеми – златосъдържащи руди, макар че от тях се произвежда най-вече мед, но още сребро и други редки и скъпи метали. \r\n За последните три години – от 2015 до 2017 г., у нас са добивани над 11 т злато, като за миналата година то е 12,5 . \r\n   \r\n   Среброто през същите тези години е съответно 31,8, 29,3 и 25,2 тона. Най-много е медта – за трите години числата са съответно 112 344, 110 638 и 109 983 тона. \r\n Пет са находищата, от които вече се вади злато, в шестото – “Хан Крум”, преди месец беше направен първият взрив и започна ваденето на рудата (виж карето долу). \r\n Находище “Челопеч” се разработва от канадската “Дънди Прешъс Металс Челопеч”. Рудите са златно-медно-пиритни. \r\n В едно парче  руда обикновено  има около 50  елемента, в  Челопеч са 75-78 \r\n От скалите се извличат мед, злато, сребро. Находището е от средно богатите – от тон руда се извличат 3-3,5 грама злато, среброто е 7-8 грама, съдържанието на мед е 0,95-1%. От най-богатите рудници в света добивът е между 8 и 10 грама злато на тон руда. \r\n Медно-порфирни златосъдържащи руди са тези в находище “Елаците”, концесионер там е “Елеците – Мед”. Добитата и натрошена руда се транспортира от открития рудник в землищата на Етрополе и Челопеч, до обогатителния комплекс в с. Мирково по 6,5 километрова гумено-транспортна лента, разположена в тунел, преминаващ под билото на Стара планина. \r\n “Горубсо-Кърджали” разработва находището “Чала”, община Минерални бани, област Хасково. \r\n Рудите са  златосъдържащи, преработват се в собствена обогатителна фабрика в Кърджали. Основни продукти са златоносен концентрат, а от 2012 г. и сплав “Доре”, продават се на КЦМ АД, Пловдив. \r\n Находище “Асарел” е с предимно медни руди, концесионер е “Асарел-Медет”. \r\n В “Асарел Запад”, отново с концесионер “Асарел Медет”, се добиват медно-златни руди. \r\n През август 2015 г. правителството даде концесия за добив на златно-сребърни руди в находище “Милин камък” (в землището на Брезник) на “Трейс Рисорсиз”. Компанията е дъщерна на “Асарел – Медет”. Там добивът все още не е започнал. \r\n След протести и референдум в Трън “Евромакс Сървисиз”, която също бе от групата на “Асарел – Медет”,  се отказа от 100  млн. лв.  инвестиция в  златодобив в  района на  бившата мина  “Злата”. \r\n Концесия за добив на златно-сребърни руди в находище “Седефче” получи “Горубсо -Кърджали” АД. И там добивът не е започнал. \r\n Преди седмици кабинетът даде концесия за едно от перспективните откъм златодобив находища – “Прохорово”, до Нова Загора. За концесионер за 35 г. бе избрана фирмата “Прохорово майнинг”, в която акционери са бизнесмените Христо Ковачки и Атанас Тилев. \r\n Основно ще се добиват медни руди, но ще има съпътстващ добив и на злато. Очаква се за срока на концесията плащанията към държавата да са за 54,8 млн. долара без ДДС, съобщиха от правителствената пресслужба. По закон те постъпват в държавния бюджет и в бюджетите на общините – в случая Тунджа и Нова Загора. В одобрената преди 2 г. ОВОС е записано, че се предвижда разработването по открит способ на два рудника, строителство на обогатителна фабрика и на депа за технологични отпадъци. \r\n Общата площ на находището е 462,7 хектара, като 412,8 са в землището на село Прохорово, 4,1 ха – при с. Златари, и 45,9 ха – при с. Межда. \r\n От 2014 до 2017 г. концесионерите на медно-златните и сребърни находища са платили на държавата концесионно възнаграждение от 104,89 млн. лв. за всички метали. \r\n За 2014 г. сумата е малко над 26 млн. лв., за 2015 г. е 25,86 млн., за 2016 г. – 25,25 млн. лв., а за 2017 г. – 27,76 млн. лв. \r\n “Дънди” разработва първия нов рудник от 40 години насам \r\n 3 юли 2018 г. бе денят на първия производствен взрив в рудник “Ада тепе”, с който се сложи началото на добива на злато в находище “Хам Крум”, Крумовград. Концесията е дадена от правителството на “Дънди Прешъс Металс Крумовград”. \r\n Това е първият нов рудник от 40 г. насам, каза председателят на минно-геоложката камара проф. д-р Николай Вълканов в петък, когато бе националното честване на Деня на миньора. Планираната годишна производителност на обогатителната фабрика, която в момента се строи, е 840 000 т руда със съдържание на злато 85 700 тройунции и срок на експлоатация от 8 години. Очаква се първите количества златно-сребърен концентрат – крайният продукт на производство, да бъдат произведени към края на 2018 г. \r\n Предвидената обща продължителност на живота на рудника е около 15 години, в които са включени етапите на строителство, експлоатация, закриване и рекултивация. \r\n : 135 т злато и 127 т сребро има в земите ни \r\n\t \r\n 135 тона са доказаните запаси от злато и 127 тона сребро в българските земи към 1 януари 2018 г. Това са данни на Министерството на енергетиката. \r\n Според проф. Илия Балтов и доц. Иван Дончев, които са автори на книгата “Георесурси и технологии за златни и златосъдържащи руди” , от 567,9 млн. тона руда в проучени находища могат да се извлекат 442 тона злато и 3930 тона сребро. \r\n В непроучените, според тях има 342 072 000 т руда. Предполага се в тях златото да е 59 тона, а среброто – 982 тона. \r\n 29 са действащите разрешения за търсене и проучване на метални полезни изкопаеми според регистъра на министерството ( ). \r\n   \r\n   6 от разрешенията  за търсене и  проучване са на  “Асарел-Медет”  или на нейни дъщерни компании. \r\n “Асарел – Експлорейшън” проучва за метални изкопаеми в Боримечково, което обхваща териториите на общините Панагюрище, Пазарджик и Лесичово, теренът е на площ от 103 кв. км. Преди две години в компанията с 53% влезе, чрез холандското си поделение, американската Freeport-McMoRan. Тогава КЗК даде съгласие за сделката. \r\n “Асарел-Инвестмънт” проучва при Вършило и Зидарово, а компанията майка – при Зидарово. \r\n “Евромакс сървисиз”, която се отказа от проекта си за добив на злато от перспективното трънско находище след референдума в Трън, има разрешение за търсене и проучване на терените “Бабяк” и “Златарица”. Всъщност компанията беше собственост на канадската Euromax Resources, която я продаде на “Асарел-Медет”. \r\n През януари се писа, че австралийската BMG Resources е получила опции да купи правата за търсене и проучване за златни руди в “Трън”, “Бабяк”, “Сребрен” и “Зидарово”, “Вършило”. Все още обаче няма промяна на носителя на правата. \r\n “Болкан минералс дивелъпмънт” ООД има от 2014 г. договор за търсене и проучване на площ “Иглика”, която е 104 кв. км. Те са в землищата на 11 села. Собственици на ООД-то са Павел Ханз с 55 лв. и Венелин Желев Желев – с 45 лв. \r\n Най-много  разрешения за  търсене и  проучване има  “Дънди Прешъс  Металс \r\n Крумовград” – 10 Тя ще проучва в “Дивна” и “Дълбока река” в Кърджалийско и Хасковско, разрешението е от 2016 г. След концесията и подготовката за добив на злато в находището “Хан Крум” канадците се концентрират в търсене и проучване в района на Кърджалийско и Хасковско. \r\n Пак през същата година те получават разрешение за “Лада” и “Ярило”, които са в района на Крумовград. Две години по-рано пък вземат проучване за терена “Чиирите”, а по-рано и за “Кесебир”. \r\n “Дънди Прешъс Металс Челопеч” има 2 разрешения за терените “Света Петка” и “Бревене”. А “Болкан минерал енд майнинг” проучва площ “Владимирово”, която е в землищата на едноименното село и на селата Светлина и Орлов дол, община Тополовград. Фирмата е дъщерна на “Дънди Прешъс Металс”. \r\n “Горубсо-Мадан” получи в началото на 2014 г. разрешение за търсене и проучване на метални полезни изкопаеми в площта “Петровица-север”, на територията на община Мадан. \r\n “Елаците – Мед” пък имат разрешение за “Каменица”, която е в Етрополско. \r\n   \r\n     \r\n   Рудникът “Ада Тепе” при Крумовград заедно със строящата се обогатителна фабрика \r\n   \r\n   Първите количества златно-сребърен концентрат от Ада тепе може да бъдат произведени още в края на 2018 г. \r\n   \r\n   Мина “Асаре-Медет”   \r\n     Петнадесет различни съдии в Административния съд София-град решиха, че правителството няма право да крие договорите за най-големите златни концесии. \r\n Правителството отказа на над 1000 българи да извади на светло договорите за 6 концесии за метални подземни богатства – основно злато, мед, сребро. В извличаната руда има още над 40 безценни метала – концесионерите могат да ги извличат, щом поискат, без стотинка да платят на народа, защото никой не ги контролира, нито изисква от  \r\n Победни дела: \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n Безчинствата на тези компании навлязоха и в последното убежище на българската природа – защитените земи на “Натура 2000”. \r\n С БЛАГОСЛОВИЯТА И СЪДЕЙСТВИЕТО НА ДЪРЖАВНАТА АДМИНИСТРАЦИЯ (всички правителства за последните 15 години). \r\n Роман Кендеров реши да съди държавата, в лицето на Министерството на икономиката и енергетиката, задето вече 8 месеца отказва да даде информация за съдържанието на договорите с тези 5 фирми, разорители на България: \r\n  “Дънди прешъс металс” \r\n  “Асарел Медет” \r\n  “Елаците Мед” \r\n  “Аурубис България” \r\n  “Горубсо Кърджали” \r\n Министерството казва: \r\n Казва го, въпреки че множество смели българи вече 4 години застават редовно пред Министерството в знак на гневно несъгласие с безкрайната несправедливост спрямо българския народ и българската природа. Искат отговори, получават мълчание. \r\n *КОНСТИТУЦИЯ НА РЕПУБЛИКА БЪЛГАРИЯ \r\n Чл. 15. \r\n Република България осигурява опазването и възпроизводството на околната среда, поддържането и разнообразието на живата природа и разумното използване на природните богатства и ресурсите на страната. \r\n Чл. 18. \r\n (1) Подземните богатства, крайбрежната плажна ивица, републиканските пътища, както и водите, горите и парковете с национално значение, природните и археологическите резервати, определени със закон, са изключителна държавна собственост. \r\n * Има ли държава? \r\n Послепис1 : \r\n  В добавка към заглавното видео,  вижте скандално изтрито ВИДЕО  по темата от 23.09.2012 на починалият бивш външен министър на България Стоян Ганев: \r\n Послепис2 : \r\n В България има злато за 1 трилион и 100 милиарда долара! \r\n Докторът на геологическите науки Вълко Гергелчев вече е достатъчно известен трън в петата на скандалната канадска фирма “Дънди прешъс”, която 14-а година извлича българско злато от най-богатото находище в Европа – Челопеченското. Припомняме – според светилото, това става по най-разбойническия начин и държавата ни вече е загубила милиарди от мега скандалния концесионен договор, който е без прецедент в целия свят към момента! Българският Индиана Джоунс, въоръжен с моливи, изчисления и прогнозни карти, започва поредното си откровение пред “ШОУ”, с поредната си мрачна прогноза. И не по-малко стряскаща реплика: „Знаете ли, че нас двамата може да ни убият или пребият?!… \r\n – Казахте „Знаете ли, че нас двамата може да ни убият или пребият?!…”. Знам, че се подслушва телефонът ви от последното ни интервю. Но кой ще ни поръча сега? “Дънди прешъс”? \r\n – Те, разбира се! Кой друг? Защото този път не само ще говоря, но вече подемам кампания по тяхното изгонване и осъждане за милиарди, заради геноцида в Панагюрския регион, кражбите и пропуснатите ползи за България! И ние с вас ще изнесем данните, които дават основанието за тази кампания. Така че –  става страшно! \r\n – Благодаря за честта, но мен не ме тикайте сред жертвите на “Дънди”. Аз съм един от многото, а вие сте най-опасният, враг № 1 на канадската фирма… \r\n – Нещо повече – аз съм руски шпионин, агент на КГБ… Според “Дънди”, разбира се. А иначе вече пет правителства са техни агенти, на практика. Така излиза, ако проследим хронологията на експлоатацията на многострадалното Челопеченско находище. Свикнали сме да плюем миналото, но ето ви два уникални, засекретени документа от 1990 г., които ясно показват кой и кога е бил загрижен истински за здравето на хората в района на находището. Първият е доклад от 1990 г. на Милко Попов – генерален директор на държавната фирма “Полимет”. Той предлага “прекратяване на преработката на меден концентрат в ТМК “Г. Дамянов”- Средногорие, производство на МОП “Челопеч”, съдържащ вредни примеси от арсен. Следва мигновена реакция на правителството с Решение № 19 от същата година “ За прекратяване преработката на меден концентрат, добит в МОП “Челопеч” и съдържащ вредни примеси от арсен”. И това става в бурната 1990 г., т.е. по времето, когато според големите анализатори, демократи на прехода, на управляващите и прясната още номенклатура изобщо не им е пукало за народа. Е, да, ама от въпросните документи излиза, че им е пукало. \r\n – Минава време и какво се случва? \r\n – Идват ирландските “Наван” и “Минорко” при управлението на Костов. При последните страната ни поне има 32 процента акционерно участие… \r\n – Нека минем направо към драмата с “Дънди прешъс”… \r\n – През 2003 г., при управлението на Симеон, идва най-после “Дънди прешъс”, която дотогава само кръжеше около Челопеченското находище като лешояд. Постепенно канадската фирма не просто започна да ограбва находището, но и напълно го обсеби. Днес в Челопеч всичко е оградено като в супер секретен обект – пиле не може да прехвръкне отвъд загражденията. Дори експерти или служители на Министерството на икономиката и енергетиката нямат достъп! Трябва да се доверяваме на техните отчети, ако благоволят да ни ги предоставят; трябва да се наведем ниско, ако ни подхвърлят някой и друг цент от мизерната такса – 1,44 процента. Само че без точни цифри е трудно да илюстрирам цялостния грабеж. А аз ги имам до много голяма степен. \r\n – Народът обаче трудно ще разчете таблиците ви, които виждам пред себе си, така че – карайте направо? \r\n – Ами то, ако караме без точни цифри какво ще излезе? \r\n – Истината! Стига да съумеете да я обобщите, синтезирате и поднесете като краен продукт на читателите ни. \r\n – Добре, да опитаме. Значи “сделката на века” за това находище за десет години – от 2003 г. до 2013 г., започва от 300 000 тона добив на руда и стига до 2,180 млн. тона през миналата 2013 г. \r\n Вземаме средногодишния добив от 1 млн. тона руда, което за мен в никакъв случай не е вярната цифра, да оставим, че в мижавата концесионна такса, освен златото и медта, влиза и среброто, но “Дънди” благоволиха да платят тази такса за пръв път едва миналата година. Е, не става дума за големи пари – няколко милиона годишно само… \r\n – Умножено за годините, през които не е плащана тази такса, тези “малки пари” май правят големи пари? \r\n – Е, да, така е. \r\n Доста пари са загубени,  но това не е нищо в сравнение с останалите кражби, които им поднесохме на тепсия. Миналия път ви споменах за Лидия Шулева, която еднолично намали и без това уникалната, безпрецедентно малката за цял свят концесионна такса от 1,5 наполовина – на 0,75. До края на мандата си. Загубихме огромни пари. После тези от “Дънди” добиха кураж и за периода на първоначалния договор с тях – от 2003 г. до 2013 г., загубите от техния добив станаха катастрофални. Но това още не беше всичко… \r\n – Значи цифрите отиват на кино и остават едноличните решения на такива като Шулева? \r\n – Така излиза. Но не само Шулева действаше еднолично. През 2007 г. се преподписа договорът с “Дънди”. Станишев беше заложил в новите параметри вече такса от 3 до 8 процента. Те си я намалиха едностранно на 1,44, а на практика получавахме още по-малко. Просто смешни пари. От порядъка на няколко милиона до най-голямото плащане от 12 млн. и нещо. Просто смешно наистина! Отделно от това Румен Овчаров еднолично промени клаузата вместо 2 млн. т безцианиден добив – 2 млн. цианиден добив, плюс 1 млн. без цианиди. Добре, че рипнахме ние, учените, и в крайна сметка Върховният административен съд се произнесе в наша полза. Добре, но “Дънди” не спазиха нищо от решението на ВАС. Според моите изчисления, за миналата година те са добили не 1 млн. тона, както е по договор, а 2 млн. т по техни и 2,180 млн. тона руда по мои изчисления, изключително с цианиди, които са горе-долу толкова вредни, колкото арсена. \r\n За десетте години на “Дънди” в Челопеч – от 2003-та до 2013-а, натрупаните замърсявания от тяхната експлоатация сборно надвишават с милиони пъти нормите! Всичко това сборно се намира във водите на язовир “Тополница”, с които се напоява земеделието в доста обширен регион, в хвоста. Колкото до механичното замърсяване по веригата: добив-товарене от място и разтоварване на камионите направо във вагоните на гарата в гр. Златица, или направо на площадка, откъдето по-късно се претоварват на жп транспорта по най-допотопния начин, то разсейките на прах и прочее във въздуха просто не могат да се изчислят. \r\n Резултатът е ракови заболявания предимно  , а в дългосрочен план никой не може да каже какви са пораженията върху здравето на хората от региона. Но в момента в гр. Златица има 16 деца, болни от рядка форма на левкемия, която кореспондира със замърсяване от арсен. Рак има и сред възрастните, но тук пряка кореспонденция е трудно да се направи. \r\n – Намекнахте, че и това не е всичко. Що се отнася с еквилибристиката с цифрите, имам предвид… \r\n – А, да. Става въпрос за нещо наистина уникално! Във въпросния договор от 2007 г., под натиска на министър Джевдет Чакъров главно, когото “Дънди” оплюха предостатъчно чрез платени медии, беше включено и 25-процентно участие на България в концесията, което прави минимум половин милиард лева годишно. При това – пари, които трябваше да бъдат плащани от “Дънди” на държавата ни на база техни отчети, нереални във всички случаи. Но, да речем, че става дума за нереалния минимум дори според техните отчети от 1 млн. средногодишен добив на руда. Тези 25 процента от цената на крайния продукт, която следва да ни бъде изплатена, правят именно 500 млн. лв. Нека направим само груба сметка. Този договор е в сила от 2007 г. насам. Досега канадците не са ни изплатили и стотинка от договореното, нито пък ние сме поискали нещо. \r\n – Чакайте! Сигурен ли сте, че има такъв договор? Защото излиза нещо потресаващо – значи при ясен и неоспорим договор с “Дънди” ние сме загубили досега 3,5 млрд. лв.!?! Така ли е? \r\n – Да. И предстои да загубим още 1,5 млрд. лв. за следващите три години, защото договорът е в сила до 2017 г. \r\n – Това не може да бъде! Това е повече от абсурд! \r\n – Може, може да бъде! Там, където играят парите, няма абсурди. А в Министерството на икономиката явно от много време се разиграват доста пари. Даже ще ви кажа, че оттам не мога да взема никакви данни за параметрите на добива на “Дънди”. Било секретна информация. Нищо подобно! Извинявайте, но аз отдавна съм в нещата и знам, че златото и уранът, и всичко около тях, бяха такива, но отдавна вече не са секретни, т.е. те са със статут на публичен достъп до всякакви данни. Да не говорим, че вече всякакви държавни и министерски експерти дори не могат да прехвръкнат отвъд загражденията! Имам сведения, че “Дънди” вече посягат и на стария хвост от времето на българския добив и производство, което е абсолютно престъпление, защото той просто не е техен! А в него се крият много милиарди! \r\n Но днес никой не може да каже какво става там. За мен е ясно само, че печалбите на „Дънди” са огромни и идват не само от добива на злато, мед и сребро, от фалшивите данни и отчети, които стигат до нас, но и от извличането на всички останали основни ценни компоненти. \r\n – И накрая едно малко „лирично отклонение” – колко е “златният” потенциал на България? \r\n – 20 000 тона краен продукт, т.е. чисто злато. \r\n Това прави 1 трилион и 100 млрд. долара по сегашните борсови цени на златото .  Опасявам се обаче, че скоро тези милиарди няма да потекат директно в българския джоб. В момента има 11 действащи находища, откъдето се извлича и злато. В тях има и български фирми, както в “Асарел-Медет” или “Елаците”, но там пък ги е „яхнала” белгийската фирма “Аурубис”, която купува от тях концентрата, но крайният продукт се добива в Белгия. Има и една английска фирма, която действа на същия принцип. И няма нито една българска фирма, която да добива злато като краен продукт! Това е положението засега. Иначе лично аз съм посочил 826 прогнозни точки, където може да се търси злато, имам 27 карти на прогнозните залежи, но няма да ги посоча, защото хищниците само това чакат – веднага да налетят наготово, да отидат и да грабят. При мен са идвали китайци, на които поставих условие – ще ви посоча къде има злато и какво да правите, но при положение, че всичко ще бъде фифти-фифти, т.е. по 50 процента за България и 50 за китайците. Не се съгласиха. Във всеки случай, това, което знам прогнозно не само за България, но и за залежите в Турция, Гърция, Румъния, Чехия, Словакия, Украйна, Русия и Германия дори, повече няма да раздавам с лека ръка. Защото преди две седмици “Дънди” вероятно купиха най-после и общинския съвет в Крумовград и той им даде разрешение за добив, след като толкова време се опъваше. Този добив, доколкото знам, ще бъде по същия хищнически начин, с цианидна технология и всички други номера и последици за нас, които “Дънди” така и не иска да загърби. Там предстои жестока екологична катастрофа, ако се позовем на анализите на честния американски учен хидрогеолог Робърт Мартин. Скоро хората от Крумовградско няма да има дори с какво да си поливат градините, защото целият воден ресурс в региона е предвиден за добива на “Дънди” в находището “Хан Крум”. Безкрайно съжалявам и се извинявам на крумовградчани, защото и това находище “Дънди” отидоха да го сондират, по мои прогнозни данни и на база моите карти. Но вече е късно. / Едно интервю на Славей КОСТАДИНОВ,  \r\n Послепис3 : \r\n  ЕС, САЩ, Канада и Австралия са на издръжката на България от 25 години – Над 1 трилион и 500 милиарда евро е стойността на изнесеното злато, само от едно находище за 2010 година \r\n Европейският съюз, Съединените американски щати, Канада и Австралия са на издръжката на България от 25 години, това показва секретен доклад на финансовото ни министерство, според който през 2010 година само от златното находище в Челопеч е изнесено злато на стойност на над 1 трилион и 150 милиарда евро. \r\n Не е вярно , че Фонд земеделие в лицето на Румен Порожанов и земеделското министерство в лицето на Васил Грудев са били виновни за някакви измами в областта на земеделието и поради това не били усвоени пари на пари. Това заяви Александър Атанасов от Кауза – „Лично“ пред радио 42. \r\n Европейският съюз и Съединените американски щати, Канада и Австралия са на издръжката на България от 25 години, това показва секретен доклад на финансовото ни министерство, според който през 2010 година само от златното находище в Челопеч е изнесено злато на стойност над 1 трилион и 150 милиарда евро. \r\n Или от периода, в който златната мина в Челопеч е дадена на концесия на американски, канадски австралийски и германски компании, от страната ни е изнесено злато на стойност над 30 трилиона 800 билиона и 500 милиарда евро. С въпросната сума от толкова много злато българите можем да живеем като императори на вселената 200 поколения на напред, но армията и икономиката ни беше унищожена умишлено като ни вкараха в НАТО и Европейският съюз именно затова за да могат съвсем законно да крадат природните ни ресурси. \r\n Ресурси, които , ако се вкарваха в бюджета на България нямаше нито един българин да е гладен, жаден или да е на студено или още по-страшно – без дом. Ако тази колосална сума влизаше в хазната на държавата ни хиляди години България щеше да определя каква да е геополитиката и икономиката в света. \r\n Милиони българи щяха да могат да обикалят навсякъде по света като туристи, а не като черноработници, отишли на гурбет във вредни токсични производства , за да могат да си платят кредитите към банките – обирджии, същите тези поколения българи щяха да могат да ходят през седмица на най- скъпите и луксозни курорти в света.. \r\n Ако тази колосална сума влизаше в Бюджета на България, страната ни щеше да има най – модерната и силна армия в света , най – модерните екологично чисти технологии и нямаше като дойдат сметките за ток и парно, да се чудят от къде да съберат сумата, която са им начислили рекетьорите от Топлофикация и Електро снабдяване. \r\n Ако тази колосална сума влизаше в бюджета на България Българското здравеопазване щеш да е най-развито, и щеше да е напълно безплатно, образованието щеше да е на най- високо ниво и всеки българин щеше да има възможност да има поне 5 висши образования и да има познания и умения такива, каквито имат например учените от НАСА. Реалността обаче е съвсем друга и единствено от нас зависи да я променим в полза на българите и България. \r\n Време е да прекратим концесиите и това, което Бог ни го е дал по право да си го вземем и дивидентите от златото ни да са за нас, а не да хрантутим търтеите от Европейския съюз и останалите англоезични държави в света. /  \r\n Послепис4 : \r\n Сметната палата доказа: Милиард на година изкарва от златото ни Дънди вече 17 г. \r\n Сметната палата доказа, че написаното от 19 минути за многомилиардните свръхпечалби от златодобив у нас на канадската компания Дънди прешъс не са мит. Тя взема по милиард лева на година, а отчислява на държавата по 10 млн. (1,5% срещу 38% такса в Румъния, 30% в Сиера Леоне и 70% в Куба), защото така е направен 30-годишния й договор от кабинета Костов през 1999 г. Ето и целия доклад, изваден от Медиапул. За трите години на одита – от 2011 г. до 2013 г., канадската компания концесионер “Дънди Прешъс” е добила край Челопеч 5 153 261 тона руда. Съдържанието на мед в нея възлиза на 66 759 тона, на злато – 18,8 тона, а на сребро – 42,99 тона. \r\n Стойността на извлечената за трите години мед е 531 млн. долара, на златото – 939 млн. долара, а на среброто – 41 млн. долара. Общата сума на добива е над 1,5 млрд. долара, става ясно от доклада на Сметната палата. \r\n От тази сума под формата на концесионно възнаграждение в бюджета са влезли около 23 млн. долара (1,5%) или около 34 млн. лв. за периода 2011 – 2013 г. Отделно община Челопеч е получила 14,7 млн. лв., а община Чавдар – 1,7 млн. лв. \r\n За същия период реализираните инвестиции от концесионера са в размер над 187,5 млн. долара. \r\n Одиторите: Държавата сама си е виновна \r\n Ако обаче държавата не беше анексирала концесионния договор през 2000 г. и не беше променила закона през 2008 г., парите можеха да са много повече, излиза от констатациите. \r\n Договорът за концесия на добив на мед, злато и сребро от находището в Челопеч е сключен през 1999 г. за срок от 30 години. \r\n Концесионният контракт е променян 4 пъти \r\n До 2009 г. контрактът е променян с четири допълнителни споразумения, като още с първото – през 2000 г., министърът на икономиката да се променят изискванията към концесионера, без правителството предварително да е дало съгласието си за това. \r\n “В резултат от предоговарянето значително са намалени средствата по задължителните минимални инвестиционна и екологична програми за първия период на концесията (съответно от 37 млн. долара на 8 млн. долара и от 9,6 на 1,4 млн. долара), променен е и срокът за изпълнение на мероприятията по тях от 5 на 3 години. Така българската държава се лишава от договорени инвестиции в общ размер над 37 млн. долара”, посочват от палатата. \r\n Одиторите, които са прочели кореспонденцията между министерството на икономиката и концесионера по онова време – ирландската група “Наван”, твърдят, че основните мотиви за промяната било разминаването между поетите ангажименти за инвестиции по договора за концесия между държавата и държавната компания “Челопеч” ЕАД през 1999 г. и договора за приватизация на “Челопеч” ЕАД от “Наван Бългериън Майнинг”, сключен месец по-късно. \r\n В концесионния договор размерът на инвестициите за първия петгодишен период е бил 37 136 000 долара, а в приватизационния – 18 217 105 долара. Разликата е заради новата концепция на “Наван Челопеч” АД за развитие на рудника, според която при усвояване на находището в дълбочина не е необходима промяна на технологичната система на разработване. \r\n През 2002 г. концесията е пред провал \r\n Впоследствие, през 2002 г., ирланската група “Наван” фалира и пред риска от провал на концесията държавата избира да облекчи канадския инвеститор “Дънди Прешъс Металс”, който е готов да финансира концесионера, като за пореден път смекчи концесионните условия. \r\n Заради новата ситуация и други обективни проблеми като неблагоприятния минераложки състав на рудата, дължащ се на високо съдържание на арсен и сяра и на ниска извлекаемост на полезни компоненти (82% за медта и само 55% за златото) в сравнение със световните стандарти, а също и заради ниската цена на медта на международните пазари през онези години новият инвеститор иска пълно освобождаване от плащане на концесионно възнаграждение за пет години – от 2006 до 2010 г. вкл., както и минимална инвестиционна програма за целия период на концесията в размер на 100 млн. долара. \r\n В крайна сметка през 2004 г. кабинетът на Сакскобургготски се съгласява на намаляване на концесионното възнаграждение на 50% за период от 7 години и реализиране на минимална инвестиционна програма за 5-годишен период в размер на 18 млн. долара. \r\n Станишев договаря по-високо възнаграждение \r\n Впоследствие, в средата на 2008 г. кабинетът на Станишев прекроява концесионния договор за трети път, като вдига концесионното възнаграждение отново до 100%. Договаря се и значително увеличение на концесионното възнаграждение – от 1,5% от стойността на металите в добитите подземни богатства (мед, злато и сребро), колкото е била таксата дотогава, до 2%-8% от стойността (в зависимост от приходите от продажби) след изграждането на нова инсталация за производство на метали, която “Дънди” възнамерява да построи. Идеята е компанията да не изнася концентрат, а преработени метали, което е много по-доходоносно. \r\n Държавата губи милиони след решение на съда \r\n След жалба на неправителствени организации обаче съдът отменя оценката за въздействието върху околната среда (ОВОС) на проекта и той пропада. \r\n “Поради отмяна от ВАС на решението по ОВОС инвестиционния проект не стартира и не са постигнати основни цели на споразумението – изграждането на инсталация за производство на метали, заплащането от концесионера на значително по-високо концесионно възнаграждение, постигане на по-висок положителен фискален ефект за държавата и общините, модернизиране на производството и др.”, изтъкват от Сметната палата. \r\n Кабинетът на Станишев обаче нанася удар върху приходите за фиска от златната мина през лятото на 2008 г., като променя Закона за подземните богатства. \r\n Нов удар върху концесията през 2008 г. \r\n По договор “Дънди” трябва да плаща на държавата годишна сума, равняваща се на 1,5 на сто от стойността на металите (мед, злато и сребро) в добитите количества руда. През 2007 г. методиката за определяне на концесионното възнаграждение е променена и процентният му размер се обвързва с рентабилността на нетните приходи от продажби и счетоводния финансов резултат на дружеството. \r\n През 2008 г. обаче парламентът гласува концесионерите по сключени концесионни договори да запазват правата и задълженията си при условията на сключените договори до изтичане на срока им. \r\n “С въведената разпоредба на практика законодателят поставя в неравностойно положение концесионерите по сключени договори преди и след 2008 г. относно размера на дължимото концесионно възнаграждение при еднакви други условия. При запазването на процентния размер – от 1,5 на сто, без обвързване с рентабилността на дейността на концесионера”, посочват от Сметната палата. \r\n След 2011 г. контролът е формален \r\n От 2011 г. до 2013 г. контролът върху концесията е бил неефективен, е заключението на Сметната палата. За него са отговорни четирима министри – Трайчо Трайков (ГЕРБ), Делян Добрев (ГЕРБ), Асен Василев (служебен) и Драгомир Стойнев (БСП). \r\n За трите години са били планирани три проверки на място от икономическото министерство. В констативните протоколи от първите две проверки – през 2011 и 2012 г., когато министри са били Трайчо Трайков и Делян Добрев, обаче липсва описание на посетените обекти, посочват от Сметната палата. В същото време в протокола от 2013 г. (по времето на Асен Василев) има подробно описание на посетените на място обекти и проверените дейности. \r\n Одиторите допускат, че през 2011 г. и 2012 г. всъщност не са правени каквито и да било проверки на място. Според палатата има риск от формализирането на контролните функции на икономическото министерство и от ненавременно констатиране на неизпълнения по договора за концесията. \r\n Чиновници взимали по 270 лв. на ден, за да контролират себе си \r\n На всичкото отгоре се оказва, че Комисията по контрола на концесиите, която е създадена във ведомството, се състои от експертите, които всъщност трябва да контролира. Одиторите са разкрили, че служителите на МИ, които са извършили фиктивните проверки през 2011 и 2012 г., са и същите, които са участвали в Комисията по контрола, която би трябвало да ги надзирава. \r\n На всичкото отгоре за абсурдните си превъплъщения на контролиран и контролиращ едновременно чиновниците от икономическото ведомство са получавали по една минимална работна заплата възнаграждение (270 лв.) за всяко заседание на Комисията по контрола. Това е ставало благодарение на заповед на Трайко Трайков от април 2011 г. Абсурдната практика е прекратена едва през ноември 2012 г. след административната реформа на Симеон Дянков. \r\n Риск от загуба на банковите гаранции \r\n Оказва се още, че икономическото ведомство няма подходяща система за съхранение на банковите гаранции, поради което има риск въпросните документи да се загубят. \r\n Обществеността пък няма как да следи концесията, защото се оказва, че данните в публичния Национален концесионен регистър са изключително неактуални и на практика той не се попълва коректно. \r\n “Осъществяваният текущ контрол в МИЕ се оценява като преимуществено документален, независимо от мястото на неговото извършване. В по-голямата си част контролът се основава на подадените от концесионера данни, което не гарантира тяхната достоверност и е предпоставка за формално изпълнение на контролните функции и води до недостатъчна ефективност от извършването му”, се посочва в доклада на Сметната палата. \r\n “Дънди” не лъже за златото \r\n Концесионерът “Дънди Прешъс” не лъже за съдържанието на злато, сребро и мед в рудата, която добива, става ясно от възложена проверка на икономическото министерство. През 2013 г. ведомството е възложило на външна лаборатория – „Евротест-Контрол” ЕАД, да сравни точността на представяните данни от концесионера по отношение на съдържанието на металите. Заключението е, че няма статистически значими разлики в анализите на лабораторията на „Евротест-Контрол” ЕАД и останалите лаборатории, в т. ч. и лабораториите на „Дънди Прешъс Металс Челопеч” ЕАД, става ясно още от доклада на Сметната палата. /  \r\n Послепис5 : \r\n Министерство на енергетиката на Република България: Близо 8 тона злато се добиват в България всяка година. \r\n 8 тона злато годишно се вадят от България, а продължаваме да теглим заеми за милиарди… \r\n   От енергийното министерство съобщиха конкретните данни, свързани с количеството ценен метал, изваден от недрата на страната ни. \r\n 7896 кг злато са добити общо от двете действащи находища- „Чала“ и „Челопеч“. Доказаните запаси на златосъдържащи руди възлизат на 27,6 млн тона, като през изминалата година са добити 2,1 млн тона- близо 10% от тях. \r\n Още три находища се очаква да заработят у нас. Това са „Ада тепе“ в находище „Хан Крум“, „Милин камък“- в Брезник и „Седефче“- в Момчилград. Общо в трите находища запасите на злато са над 60 тона. \r\n  От добитите 8 тона злато, България е получила 71 млн лв от концесионни такси. \r\n Какво излиза? Даваме златото си на безценица, за да теглим милиарди левове заеми всяка година. Дали ако не бяхме пуснали концесионери, а си го добивахме сами, нямаше да сме най-богатата държава поне на Балканите? \r\n Нима инвеститорите, на които всяко правителство отчаяно разчита и възхвалява, нямаше да са почти изцяло български? Нима нямаше да има работни места за всички? Нима тогава минималните работни заплати в България щяха да са смешните 200 евро? \r\n След 500-те години „османско съжителство“, ние пак сме роби-този път икономически. Помечтайте, драги читатели, помечтайте и извикайте на глас заветното „Имам една мечта“: България да бъде свободна! И я осъществете! Нека заедно изхвърлим боклука! Автор: Един студент по роботика и мехатроника, който иска да остане в България. /  \r\n Послепис6: \r\n  Рачо Петров,бил шеф на Комитета по пощи и далекосъобщения, зам.-министър на икономиката в кабинета на първото демократично правителство, консултант на български и западни компании: Чужди фирми грабят златото ни, все едно сме колония, за осем години „Дънди Прешъс метълс” са изнесли от страната концентрат със садържание на благородни метали за над 5 млрд. долара \r\n   Интервю на Мая Стоянова \r\n   – Г-н Петров заедно със Сдружение „Глас” бяхте организатори на обществена дискусия за концесиите и експлоатацията на природните богатства на България. Защо вниманието ви е насочено към златните залежи на страната, с какво темата е толкова важна и актуална? \r\n – По принцип въпросът за концесиите е от първостепенна важност за икономиката на всяка страна. Някога се казваше, че страните, които имат колонии, ограбват тези „свои“ колонии като изчерпват природните им богатства, т.е. ползват ги като суровинен придатък към метрополиите. В  случая с българското злато, ние доброволно ,поради нисък интелект или частна лакомия, приемете го както ви се харесва, сме приели ролята на колония. \r\n В някои, съвсем специфични случаи, например, доставката на сол за Девня от Провадия – това изисква конкретна концесия за нормалното функциониране на Содовия завод след приватизацията му. Как е решен конкретно проблемът – изисква съответно проучване, но има стотици случаи, за които липсва каквато и да е яснота, защото така е удобно. Такива концесионни проблеми съществуват у нас при медните и оловно-цинковите руди, мангана, кафявите въглища и т.н. \r\n Със златото проблемът е особено фрапантен, тъй като се изнася концентрат с неясен състав, който с нищо не помага на националната икономика, напротив – ограбва я със ценния метал в противоречие на Конституцията. Превърнали сме се в чиста колония. Приетият при управлението на Иван Костов Закон за концесиите и в тази връзка измененият Закон за благородните метали (като изключение собственост на БНБ) са национално предателство без заобикалки. Впечатляващото е ,че никой след това не е поправил грешката, ако приемам, че е допусната такава и при икономическото състояние на страната! \r\n – Какво печели държавата ни от концесионните договори, например в Челопеч, знае ли се например за 8 години „Дънди Прешъс метълс”  на каква стойност руда е изнесла от страната, в която има високо съдържание на редки метали? \r\n – Експерти твърдят, че „Дънди Прешъс метълс” са изнесли суровина, на стойност над 5 млрд. долара. Но кой контролира тази концесия, къде е нейната икономическа целесъобразност, нейната икономическа обосновка, кой я е приел и за колко (лично за него) е трудно да се каже. Необходимо е разследване от страна на компетентните органи за да се изясни проблемът. \r\n – При какви условия са сключени тези скандални концесионни договори, кой е отговарял до 1996 г. по тази проблематика в държавата? \r\n – През 1994 г.   се вдигна голям шум от еколозите, че медните руди в Челопеч са с високо съдържание на селен, който бил вреден, макар че той самият е стока на международните пазари. Тогава при мен дойдоха специалисти, които ме убеждаваха, че фирмата от Ирландия „Ниван Рисорсис“ може да ни предложи технология за отделяне на селена, за което се съгласих за срок от две години, като в края на периода трябваше да ни предадат готовата технология и да докажат нейната ефективност. Поради това, че рудите в Челопеч са полиметални, съдържат освен мед и селен, злато, сребро, платина, то в съответствие с действащия закон добитите паралелно благородни метали трябва да се предадат на БНБ. Имаше опити за заобикаляне на закона, но неуспешни. От 1995г. имаше ново правителство, след това  дойде на власт Иван Костов и т.н., но никога не е правена ясна концепция по отношение на подземните богатства, за концесиите, която да е национална норма за всички, независимо от политическия им цвят. Вероятно така е удобно на управляващите! \r\n – Експерти твърдят, че „Дънди Прешъс метълс” е реализирала през 2010 г. печалба от 1,1 милиарда долара, какви данъци е платила в България тази корпорация? \r\n – Тъй като не е предвиден контрол по договора с тази компания, не вярвам някой да има реална представа какво става там, какъв е концентратът, къде отива, какво се получава и т.н. Анализът на фирмата не дава отговор на съществуващите въпроси, но поражда нови. Данъци не ми е известно да са плащали,  вероятно са поредната офшорна компания. Човек остава с усещането, че са социална организация, която работи на загуба, но с грижа за човека. \r\n – Какъв е световният опит, има ли други държави, които като България са разрешили на чужденци да изнасят добиваното в страната им злато? \r\n – В Европа няма друг такъв пример, особено пък в рамките на ЕС. В световен мащаб обаче има такива примери, например в бившите колонии от Африка. От там се изнасят диаманти, каквито за сега у нас не са открити. \r\n – Около златния резерв на България винаги витаят много съмнения, къде се пази той, вярно ли е, че 20 тона от благородния метал се намират в Швейцария? \r\n –  България има около 40 т. златен резерв. 20 т. са в Швейцария като гаранция за редуцирания дълг, 20 т. са дадени на съхранение от Милен Велчев в Англия. \r\n – Кой трябва да спре това разграбване на природните ни богатства, кой носи отговорност за този хаос? \r\n – Преди всичко главният прокурор би трябвало отдавна да се е самосезирал за това ограбване на държавата, а екс президентът Петър Стоянов,, който е юрист по професия, е трябвало да върне в парламента неизгодните закони, или да сезира Конституционния съд, но това не е направено и до сега! \r\n По-важният въпрос обаче е какво да се направи от тук нататък? Преди всичко трябва да се създаде Държавна агенция за геология и хидрология със следните функции: \r\n – Геоложки проучвания, оценка на откритите залежи, предложение за начин за експлоатация; \r\n – Контрол на експлоатацията   чистота на водоизточниците – ние имаме много минерални води, рекултивация на освободените от дейности площи; \r\n – Създаване на държавна фирма „Редки и благородни метали“; \r\n – Привеждане на съответните закони, съобразно Конституцията и интересите на българския народ. /  \r\n Послепис7: 1 трилион е равен на хиляда милиарда! \r\n \r\n Подземните богатства са изключително държавна собственост и според чл. 16 от Конституцията трябва да се управляват в интерес на обществото. \r\n Чл. 18.  От Конституцията на Република България \r\n (1) Подземните богатства, крайбрежната плажна ивица, републиканските пътища, както и водите, горите и парковете с национално значение, природните и археологическите резервати, определени със закон, са изключителна държавна собственост. \r\n (6) Държавните имоти се стопанисват и управляват в интерес на гражданите и на обществото. \r\n За съжаление, през последните 10-15 години подземните богатства на България /които следва да се управляват в обществена полза/ са заграбени от чужди и наши /икономически кръгове/ олигарси, с активното участие на цялата политическа мафия в страната.  /Това им позволява да ползват приходите от продажбата на добиваните богатства за собствена полза. \r\n Самото определение на понятието „подземни богатства“ подсказва, че те могат да бъдат преработвани до крайни продукти за бита или професионалните сфери, като добавената стойност на готовите продукти надвишава многократно тази на суровините , а ползите за икономиката и местното население са неизмерими. Това означава управление в обществена полза. \r\n Работата на сектора понастоящем може да се окачестви не само като грабеж, но и геноцид срещу народа на България. Престъпната експлоатация на подземните богатства на България се извършва посредством мощности, изградени за сметка на държавата и данъкоплатеца, но ползите от нея са за един тесен кръг от лица.  Тя също е изгодна за чуждестранни преработвателни индустрии (Австрия, Белгия, Германия), оставяйки стотици хиляди безработни в България. \r\n Много се говори днес, че българинът е докаран до ръба на мизерията. Но нито един политик, икономист или анализатор не се впуска да разнищи истинските причини за тежката мезо- и микроикономическа ситуация.  Порядките в добивната индустрия, както и режимът на концесиите, са основната причина за постоянния икономически спад и липсата на реална икономика.  Истината е, че добивът на суровини, продажбата им в суров вид на международния пазар, както и активното разработване на национална преработвателна промишленост, са били може би най-мощният двигател на българската икономика дълго време преди 1990 г.  Борбата с престъпното ограбване на суровините на България трябва да започне може би с развенчаването на  мита, че България е бедна на суровини държава. \r\n У нас се намират най-голямото находище на мед в Европа, както и най-голямото находище на злато  – отново на стария контитнент. Вместо тези природни дадености да се ползват за повишаване на икономическия потенциал на страната, те пълнят джобовете на малцина. \r\n Историята на заграбването на тези стратегически за икономиката ресурси и тяхното престъпно изнасяне в чужбина като суровини, а не като готови продукти с акумулирана принадена стойност, е кратка и съдържателна, и може да се раздели на два основни етапа: \r\n – Завладяване на построените и действащи добивни мощности (мини, заводи и др.) и експлоатираните (добиваните) от тях подземни богатства в страната; \r\n – Завладяване на неразработените, но проучени и препроучени с държавни средства находища на подземни богатства. \r\n ПЪРВИ ПРЕСТЪПЕН ЕТАП \r\n До 1995 г. добивните мощности (мини, заводи, сонди, проучвателна апартура) са държавна собственост, построени със средства на българския данъкоплатец.  За размера на инвестициите можем да съдим от трите милиарда долара, изразходвани за проучването, проектирането, строежа и въвеждане в експлоатацията на някои от най-големите комбинати за производство на концентрати за цветни и благородни метали в страната – Асарел-Медет, Елаците и Челопеч.  Преработката на концентратите до метали се е извършвало в Медодобивния комбинат в гр. Пирдоп, струващ на данъкоплатеца други 2 милиарда долара. \r\n Асарел-Медет + Елаците + Челопеч = 3 мрд. долара \r\n Медодобивен комбинат гр. Пирдоп (преработване) = 2 мрд. долара. \r\n /Успоредно със строежа да добивните мощности са строени и разработвани заводи, производствени мощности и комбинати,  които да преработват българските суровини до машини и предмети за крайна консумация и потребление в бита и промишлеността./ България не е допуснала износа на суровини, а само на готови продукти от тях  – ел. двигатели, ел кабели, трансформатори и т.н. \r\n Четирите комбината (Асарел-Медет, Елаците, Челопеч и комбината в гр. Пирдоп), на обща стойност от 5 милиарда долара, са подарени с приватизацията през 1999 г. за 5 милиона долара  или 1000 пъти по-малко от стойността на самото им строителство. \r\n Комбинатите са подарени от синьото правителство на Иван Костов на подставени лица като Лъчезар Цоцорков, бивш комсомолски секретар и партиен секретар на Асарел-Медет, и Цоло Вутов, партиен секретар на НИПРОРУДА. Челопеч е подарена на на ирландската НАВАН, която в последствие я препродава на Дънди Прешълс металс.  Връзката между двете лица, Цоцорков и Вутов, отявлено декларирани от „десния” Костов като  „червени“ врагове, е явна. На този етап фактът, че правителството не се противи именно „комунисти“ да управляват, еднолично и за собствена полза, две от най-рентабилните български предприятия, доказва преплитането на скрити политически и икономически зависимости между тесни икономически и политически кръгове по целия спектър на политическото пространство в България.  Днес Цоцорков и Вутов са възприемани като едни от най-богатите българи. Но натрупаното богатство, в размер на милиарди, не е тяхно лично, а принадлежи на целия български народ  и може да послужи, във всеки един момент, за неколкократно повишаване на пенсиите и заплатите в бюджетната сфера. С тях могат да бъдат изградени цели нови сектори в икономиката на страната. \r\n МДК – Пирдоп /днешният Аурубис/ е подарено на „работническо-менаджерски“ колектив за 55 милиона долара, като в трезорите му са били складирани преработените от концентратите на Асарел, Челопеч и Елаците благородни и цветни метали на стойност над 10 милиарда долара  (според оценки в момента на привацията или днес??), които изчезват и досега не се знае къде се намират и кой оперира с тях. /От една стана – стойността на изграждане на предприятието в гр. Пирдоп надвишава 40 пъти продажната му цена, но от друга, в него се намират активи, на стойност 2000 пъти по-висока от продажната му цена. Тези кражби не бива да останат без последици./ \r\n Подобни престъпления са извършени и с другите големи добивни и преработвателни комбинати в България като: КЦМ – Пловдив, Соди – Девня, Горубсо – Кърджали, ОЦК – Кърджали, Горубсо – Мадан. Нефтохим също пък подарен на руските олигарси от „русофоба” Костов.  Десетки милиарди са подарени на политическата и икономическа мафия. Всички задължения на комбинатите, във връзка със строителството, са опростени на новите собственици, както и задълженията им за старите замърсявания и прекратяването на нови залпови и текущи замърсявания. /Това е друг много сериозен проблем, който възниква успоредно с безотговорното управление и престъпната узурпация на производствените мощности./ \r\n В резултат на престъпната политика, която водят правителствата, добивните комбинати не изграждат пречиствателни станции, въпреки че декларират десетки милиони изхарчени за такива.  Типичен пример е Асарел-Медет, чиято реклама е за инвестирани  /разгласява инвестиция от/ 50 милиона в екологични проекти, без фактически да е изградена и една пречиствателна станция. Замърсяването на реките Луда Яна и Тополница с тежки метали и реагенти ги прави мъртви реки, на няколко километра от изворите им в Средна Гора.  Само по време /в случай на/ регистрираните от граждани залпови замърсявания, които са сигнализирани до институциите, комбинатите биват глобявани с няколко хиляди лева, въпреки че според Наказателния кодекс подобни дейстивя се водят углавни престъпления. \r\n Процедурата по ограбването на българския народ продължава по следния начин:  след безобразната „приватизация” на комбинатите, с новите собственици са сключени престъпни концесионни договори за добив на полезните изкопаеми, които позволяват постъпване на 99 % от приходите от добива към тях. Престъплението се състои в изключително ниския процент на концесионна такса, отчисляван в полза на държавата, като активите остават в полза на новите собственици, а пасивите остават за държавата.  Договорите са престъпни също, защото са сключени без търг, без конкурс, въз основа на правото на собственост върху добивната мощност.  Те са сключени отново между „синьото“ правителство на Костов и червените приватизатори.  Неслучайно първо се извършва приватизацията, след това се изготвят престъпните концесионни договори, без търг, а за финал биват засекретявани от обществеността, което е факт и до момента! \r\n С концесионните договори олигарсите запазват за собствена полза 99% от приходите от продажбата на добитите метали, а за държавата – с други думи, за инвеститорите и фактическите строители на комбинатите, които са обикновените данъкоплатци и настоящи пенсионери – отива 1% от приходите!  Такива са условията на сключените концесионни договори: печалбата от продажбата на добитата суровина се поделя в съотношение 1% за държавата и 99% за бившите комсомолски и партийни секретари и след това приватизатори на заводите. \r\n Нещо повече: по време на царското правителството с премиер Симеон Сакскобургготски,  концесионните такси са намалени с 50 % – тоест стават 0,5% , въпреки че на Лондонската борса цените на металите по онова време скачат няколко пъти! \r\n В това отношение, за съжаление можем да направим сравнение със страните от Третия свят, които се водят суровинен придатък на развитите демокрации. Там държавното участие в подобен род комбинати е над 51%, но там западните фирми поемат 100% от инвестициите за проучване, проектиране, строителство, въвеждане в експлоатация и капитални разходи по добива на суровините! У нас тези разходи са били извършени изцяло от държавата, а тя в момента получава под 1% от приходит е , а акционерното й участие (т.е. възможността за оказване на контрол на дейността) е 0% . Тук всякакво съмнение за упражняване на геноцид над народа на България отпада, при положение, че начинът на управление на ресурсите е проектиран, за да ощетява народа и националната икономика десетки пъти повече, отколкото в страните от Третия свят. Тук отпада и всякакво съмнение дали грабежът е умишлен и каква всъщност е логиката на подобен вид управление. То е изцяло противозаконно и противоконституционо, и не може да бъде оправдано с никакви аргументи, нито в момента на извършването на описаната трансформацията на държавното имущество, нито днес – 15 години по-късно, когато усещаме унищожителният й ефект върху националната икономика. Този ефект е бил предвидим от самото начало. \r\n В момента Асарел, Челопеч и Елаците добиват на година над 10 тона злато, 110 000 тона мед, както и други благородни метали, редки и разсеяни елементи. Предприятията са с печалба над 2 милиарда долара на година, а постъпленията от техните концесии в държавната хазна са под 20 милиона долара.  В създадените условия на пълна безконтролност на дейността на комбинатите,  при изнасянето на концентратите новите фиктивни собственици декларират само златото и медта, а добивът на останалите 7 стратегически метала, на стойност от няколкостотин милиона долара на година, остават за тяхна сметка недекларирани,  в тяхна полза. \r\n В допълнение, предприятията си позволяват да извършват редица  измами с цел да не плащат и престъпно ниския корпоративния данък от 10%, като извършват данъчни измами, които по същество представляват източване на комбинатите и деклариране на ниска печалба , и това при условие, че от 1999 година до момента, цената на златото и медта е скочила близо 10 пъти! \r\n Гореизброените престъпления към България бледнеят пред провежданата политика от всички правителства след 1995 г. за износ на металите като суровина, а не като готови продукти.  Припомняме, че управлението на подземните богатства на България трябва да е в обществена полза, което се постига чрез максимално разпределение на приходите и добавената стойност сред населението.  Неслучайно няколко години до 1997 г., добитите метали от МДК – Пирдоп са задържани в трезорите на комбината, което  води до няколко престъпни резултата: Най-напред, Асарел, Челопеч, Елаците и самия МДК – Пирдоп практически са пред фалит поради неизвършването на продажби на готова продукция (суровини), липсата на приходи от продажб и и съответно увеличаващи се задължения от производствени разходи. Като дабъчен ефект се отчита и буксуването на десетките преработващи предприятия и заводи за готови продукти, които разчитат на цветните метали от Асарел, Челопеч, Елаците и МДК – Пирдоп.  Те произвеждат трансформатори, кари, електрически проводници, ел. двигатели, но без достатъчно суровини, и фалират и губят пазарите си. Стотици хиляди работници остават без работа. Тази ситуация е спекулативно обявена като немощ на държавата да ръководи предприятията,  които доскоро са били най-печелившите в страната и са осигурявали значителен сигурен доход за бюджета на държавата, след като обезпечат заплатите на стотиците хиляди работници. Това съзнателно унищожение, извършено от един малък икономическо-политически кръг от престъпници на отговорни длъжности, служи единствено на тях самите. \r\n Но  това се прави съзнателно, като претекст за приватизацията, която е представена на народа чрез медиите като „последен” изход за икономиката на страната. Търсенето и намирането на „инвеститори” от съсловието на червената доскоро управляваща партия е „светлият” път към прогреса,  който „синьото“ правителство на Костов открива неслучайно.  Унищожението на цялата преработвателна промишленост, струвала на тогавашния данъкоплатец и днешен пенсионер десетки милиарди долари, както и „осигуряването”,  въвеждането на трайна безработица за стотици хиляди души – българи, заети до тогава в промишлеността до готови продукти за крайно потребление, е извършена само, за да могат няколко олигарха да заграбят добивните комбинати и да реализират на международните пазари, за своя сметка суровините, в своя полза!  Същите суровини, преработени до трансформатори, ел. кабели, ел. двигатели и други,  в момента внасяме от същите западни страни, където ги изнасяме, но на 50-100 пъти по високи цени , поради добавената от преработването стойност. Това е държавната политика! \r\n За пример: \r\n – Един малък преносим трансформатор за 5-10 къщи, който съдържа не повече от 20 кг мед, струва 19 000 хиляди долара. \r\n – Един тон мед олигарсите изнасят, в Австрия например, за 9000 долара. \r\n Сметката е проста: от този тон се произвеждат 50 трансформатора и обратно, вече като трансформатори, ги купуваме за… 1 000 000 долара. \r\n Разликата от 950 хиляди долара е облагодетелствала австрийските собственици на заводи и техните работници. Високоплатените, инженерни работни места остават за Австрия, Белгия, САЩ и другите западни „пазарни, либерални“ икономики, които преработват нашите метали; принадената стойност от десетки милиарди долара остават за тях , а ние безработните българи, на ръба на оцеляването, купуваме от тях на 100 пъти по високи цени готовите продукти, с подарените от нашите олигарси наши метали. \r\n – В добавка, плащаме завишена електроенергия, поради скъпите консумативи , материали и продукти от мед, добита у нас. \r\n ВТОРИЯТ ГОЛЯМ ПРЕСТЪПЕН ЕТАП \r\n в заграбването на подземните богатства на България започва със завладяване на проучените и препроучени, преди 1990 година, от държавата и за държавна сметка, находища на подземни богатства, които не са разработени до 1990 г.  Престъпният метод е много прост и започва с приемането на  Закона за подземните богатства през 1999 г., при правителството отново на Костов. Новият закон отваря зелен коридор за същите олигарси , заграбили преди това изградените добивни комбинати. \r\n Проучените преди 1990 г., за държавна сметка, находища се включват в  лицензионна площ за търсене и проучване на подземни богатства, която се предоставя за фиктивно проучване на същите тези олигарси.  Най-голямата уловка и измама се състои във факта, че в съгласно новоприетия закон, откривателите на подземното богатство, директно, без търг получават право да сключат концесия за добив.  Използвайки нерегламентирано държавният архив – така нареченият „Национален Геофонд“, „проучвателите” с минимални разходи правят няколко фиктивни сондажа и следвайки процедурата, която самите те са фиксирали в закона, обявяват т.нар. „Търговско откритие“.  Това означава, че са открили количество суровини, които представляват потенциал за добив и реализация на пазара за суровини.  Подробността, която представлява откровена измама е, че тези находища са открити много преди настоящите изследователи да се заемат с изследванията си. Проучванията са правени за сметка на данъкоплатеца, което означава, че той е реалният собственик  на т.нар. по новому „Търговско откритие“. \r\n Намерили на дръвника брадва…  Според законовата процедура, следва сключване на концесия, без търг, при същите престъпни условия, обяснени по горе – под 1% приход в държавната хазна срещу 99% приход в джоба на концесионера. Така наскоро канадската фирма „Дънди прешълс металс“, на която бе подарена, преди това, една от най големите работещи златни мини в Европа – тази в Челопеч, стана и концесионер на проучванотно от държавата, преди 1990 г., златно находище в Крумовград.  „Дънди прешъс“ са направили реално едва няколко сондажа, но с най голямата си наглост  декларират над 50 милиона долара разходи за проучване, което си е данъчна измама.  Целта на операцията е за да доведат накрая документално печалбата до 0 и да не платят поне дори корпоративния данък от 10%, въпреки че реалната им печалба от тази „сделка” ще е над 2,5 милиарда долара, а за българския данъкоплатеч едва 2,4% от тази сума… \r\n По същата престъпна схема, Елаците са получили проученото с държавни средства, преди 1990 г., находище „Свещипласт“ до Златица. На Асарел също е подарено, без търг, огромно, проучено от държавата, находище – западно от сегашния рудник.  Разширението на Асарел, във връзка с това ново находище, е извършено в пълна конспирация от обществеността.  Деяние, което е престъпление срещу правото на достъп до информация на засегнати стотици хиляди хора, да имат информация, както и срещу правото им на глас по въпроси, свързани с околната среда  и опасността за тяхното здраве и живот. \r\n Разбира се на всички е ясно, че това става с пълното съдействие на оторизираните държавни органи: Министерство на околната среда и Министерство на здравеопазването, които трябва да се грижат за интереса на обществото, а не на единиците олигарси.  Те стъкмяват такава документация, по поръчка и в полза на новите фиктивни собственици, за да може престъпните операции да преминават гладко и тихомълком. Но тези престъпления, поради своя мащаб не могат да бъдат скрити.  Равносметката от държавната политика може да бъде резюмирана по следният начин: няколко чиновника вземат подкуп от няколко хиляди, което довежда до ползи за няколко политици в размер на милиони, и ползи за няколко крупни мафиота в размер на милиарди, което довежда до щети за държавата в размер на десетки, дори стотици милиарди, които се пренасочват към чуждестранни икономически сектори. \r\n Двадесет и две години срещу България се провежда политика на разграбване и унищожаване на общонационалните капитали от страна на западните демокрации и източни олигархични режими. Двадесет и две годни назначаваните от ЦРУ и КГБ правителства на страната безропотно съдействат за разграбване националните богатства  посредством офшорни компании. Двадесет и две години външния дълг се увеличава все повече, макар че е заграбено и изнесено в полза на западните корпорации: \r\n 185 тона злато, 2,2 милиона тона метал мед, редки и разсеяни стратегически метали, на обща стойност от над 30 милиарда долара , по сегашни цени на лондонската борса. \r\n От 1990 г. досега се изнасят в чужбина ограбено отначало от ръководствата, после и частните фирми приватизирали сектора за 1 лев: \r\n –    От Асарел –  22 тона злато, 1,2 милиона тона мед.  Всяка година 50-55 хиляди тона метал мед и 1000-1200 кг. \r\n –    От Елаците –  40 тона злато, 800 000 тона метал мед , на година 40-45 хиляди тона мед, 1900 до 2100 злато. \r\n –    От Челопеч – 70-80 тона злато, 3,5 до 4 тона на година , след 2007 г. увеличават добива на руда и злато също. 250 хиляди тона метал мед до момента – 13 до 14 хиляди тона на година. \r\n В България от заграбените мини са изнесени от 140 до 150 тона злато, 2-2,2 хиляди тона метал мед, редки и разсеяни елементи, суровина в концентратите за милиарди долара.  Златният резерв на България от 35 тона злато, добит преди 1990 г., съхраняван до 2002 г.  в БНБ, е изнесен от правителството на Сакскобургодски и не се знае съдбата му \r\n Общо 180 тона злато за 12 милиарда долара и метал мед за 30 милиарда долара е заграбено от 1990 г. до момента от политическата мафия и западните „партньори” , изнасящи в България демокрация. \r\n Накрая, като обобщение можем да подчертаем, че Организираната политическа престъпност, с участието на всички политици, управлявали страната, през последните пет правителства,  подариха на чужди и наши олигарси не само добивните комбинати и мощности, но и 99% от самите подземни богатства, които са изключително държавна собственост по Конституция. За да заграбят подземните богатства и добивните мощности, те съзнателно съсипаха цели промишлени отрасли и оставиха на ръба на мизерията стотици хиляди работници и техните семейства.  Следващите едно след друго „червено“, „синьо“, „жълто“, отново „червено“ и накрая гробарско правителства  преподписват престъпните договори, толерират олигарсите и ги награждават с нови държавни находища за милиарди долари; награждават ги с държавни отличия, ордени и медали,  изглежда заради умението им да измислят система за ограбване на народа на България. Тези факти говорят само едно: независимо от цвета и декларираните политически убеждения, всички те са обединени в една организирана политическа престъпност с цел ограбване на страната и водене на икономически, социален и физически геноцид срещу населението. \r\n КАКЪВ ИЗХОД ВИЖДАМЕ В ТАЗИ СИТУАЦИЯ. \r\n 1. Да бъде върната собствеността на държавата върху добивните комбинати, да бъдат осъдени всички олигарси и политици. Налага се да върнат всички заграбени, до момента десетки милиарди долари – приходи от износа на металите, които могат да послужат за няколкократно повишаване на приходите в държавата и/или за изграждане на нови производствени мощности, което отново ще доведе до повишаване на доходите.  Държавата да обяви търг за концесия и управление на комбинатите с условия, гарантиращи интереса на обществото, или да запази контролен пакет от акции, които да гарантират възможността за контрол на дейността и правото на по-голямата част от приходите от дейността на комбинатите, без да дава право на преобладаваща частна собственост над самите подземни богатства, които са изключителна държавна собственост.  Предвид цените на Лондонската борса и огромните печалби, реализирани в момента от комбинатите, държавата не може да се съгласи на по малко от 80% дялово участие в изградените с нейни средства комбинати и на 70% дялово участие в изградените с частни капитали мощности. Щом частникът може да бъде на печалба, значи и държавата може. Ако частникът може да си осигурява печалби в размер на милиарди, противно на всякаква здрава логика е населението на  България да бъде лишавано от ползите, които биха могли да носят тези милиарди. \r\n 2. Разконсервиране и пускане в експлоатация на държавните заводи за крайни продукти (ел. кабели, трансформатори, ел. двигатели и т.н.)  С огромната печалба, осигурена така за държавата, трябва да се инвестира в нови иновативни технологии и производства, носещи стократно по-висока принадена стойност от цената на самите суровини. \r\n Тази победа може да се извоюва само с активността на стотиците хиляди безработни, оставени на улицата, в резултат на заграбването на добивните комбинати и унищожението на редица отрасли.  Независимо кой ще управлява в парламент и правителство, ние гражданите трябва да ги принудим да работят за нас – техният господар. За това е необходима голяма организация от свободни хора, които постоянно да следят за всеки ход на правителството в тази насока и активно да изискват следването на политика в интерес на нацията, а не облагодетелстваща малък на борй недобросъвестни чиновници,  които са се възползвали от длъжностите си, като резултатът е налагането на мизерия за милиони души, техни съграждани. \r\n Решението на проблемите минава през проектирането и въвеждането на нови системи за държавно управление, които елиминират партийното форматиране на управленските кадри и издигането и изтъкването на фалшиви авторитети и фалшиви принципи в държавното управление и в управлението на ресурсите.  Само по този начин може да се избегне и изкуственото величаене на отделни лица и фирми като видни обществени фигури, които всъщност са най-обикновени крадци и измамници, но също и основни фигури в провеждането на геноцид на цял един народ, което ги прави и убийци. Цоцорков, Вутов, техният антураж, чуждите фирми от ранга на „Дънди прешъс“ следва да бъдат възприемани и наричани открито „крадци, измамници и убийци“, но това може да стане единствено ако Не искаме политическа партия да се прави, а съвестни граждани, готови за протести до край, надигнат своя глас, за да нарекат нещата с истинските им имена. Без саможертва няма прогрес. Друг път за оцеляване на България и българите няма. \r\n   Константин Дичев, \r\n \r\n \r\n\t \r\n \r\n \r\n \r\n  ", "date": "2018.08.21", "title": "5 компании добиват по над 11 тона злато на година у нас"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385884-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8%D1%82%D0%B5-%D1%81%D1%8A%D1%81-%D1%81%D0%B0%D1%89-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D1%82-%D0%BE%D1%82%D0%BD%D0%BE%D0%B2%D0%BE-%D1%82%D1%83%D1%80%D1%86%D0%B8%D1%8F-%D0%B8-%D0%B5%D1%81", "text": "На фона на влошаващите се двустранни дипломатически отношения между САЩ и Турция в Европа преобладава оптимизмът, че напрежението между президентите Реджеп Ердоган и Доналд Тръмп ще помогне за стоплянето на обтегнатите връзки на Анкара с Брюксел. „Ердоган научава кои са истинските му врагове – и това не е Европа“, посочва дипломатически източник пред Financial Times след нов бурен период в двустранните отношения на Анкара и Вашингтон. Въпреки случващото се в Турция европейски представители посочват, че налице е затопляне на отношенията с Анкара, признак за което е и решението на правителството да освободи двама гръцки войници, заподозряни в шпионаж, както и ръководителя на местното звено на Amnesty International. Според източника на Financial Times от Брюксел това, че освобождаванията, за които ЕС настояваше от дълго време, се случват след конфликта на Анкара с Вашингтон, „не е съвпадение“. Това също така накара председателя на Европейската комисия Жан-Клод Юнкер да направи най-топлите коментари за правителството на Ердоган от Брюксел от доста време насам. „Турция няма от какво да се страхува от своите европейски съседи“, каза Юнкер и допълни, че „ние искаме да видим демократична, стабилна и просперираща Турция“. Отношенията на Анкара със страните от Европейския съюз се влошиха драстично след осуетяването на опита за преврат в Турция от лятото на 2016 г. Тогава европейските лидери изразиха притеснението си във връзка с последвалата масова чистка на държавния апарат, ударите по медиите, гражданското общество и кюрдската опозиция. В резултат на това процесът по евроинтеграцията на Турция на практика беше замразен, а плановете за отмяна на визите за турски граждани при пътувания в Шенгенското пространство бяха отложени.     Но осъзнавайки рисковете за икономиката от спорове с блока – най-големия търговски партньор на Турция, Анкара започва да гледа към помирение. В Брюксел също налице е подновената надежда, че схватката на Ердоган с Вашингтон ще сближи Турция и ЕС. Съюзът се нуждае от Турция за сътрудничество по въпросите на конфликта в Сирия и миграцията. Според високопоставен европейски представител независимо от конфликта между Европа и Ердоган, съюзът има категоричен интерес от сътрудничество с Турция срещу икономическата агресия на Тръмп. „Геостратегическите интереси ще бъдат доминиращи“, посочва представителят на администрацията. Основното притеснение на ЕС във връзка с турската стабилност е миграционното споразумение, сключено между Анкара и Брюксел, което помага за ограничаване на бежанския поток от Сирия. В рамките на договора съюзът се ангажира да даде на Турция сумата от 3 млрд. евро, които да бъдат похарчени за близо 4-те млн. мигранти, живеещи в страната. През юни страните членки подписаха друго споразумение за нови 3 млрд. евро, които да бъдат предоставени в периода между 2019 и 2020 г. Според дипломати турските икономически неволи няма да застрашат мигрантския договор. Основният икономически риск за Европа от финансовата ситуация в Турция е основно по отношение на банковата система. Според германски държавен представител опасността от разпространение на турските проблеми е „управляема“, но може да стане по-значима, ако ситуацията излезе извън контрол. „Имайки предвид колко голяма е тяхната икономика, колко тесни са търговските ни отношения и колко много турци живеят в Германия, то това има потенциала да стане много опасно“, посочва той. Но Брюксел има ограничени механизми за финансова подкрепа на държава извън ЕС. Основният инструмент за макрофинансова помощ може да бъде активиран само в съчетание със спасителна програма от Международния валутен фонд (МВФ). До момента Турция не дава признаци, че е склонна да поиска такава помощ от МВФ, а високопоставен европейски източник посочва, че ЕС все още не разглежда други варианти за подкрепа за Турция. Разведряването се подчертава от серия телефонни разговори миналата седмица между турския президент и лидерите на редица европейски столици, сред които Ангела Меркел в Берлин и Еманюел Макрон в Париж.", "date": "2018.08.21", "title": "Конфликтите със САЩ сближават отново Турция и ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385885-%D1%82%D1%80%D1%8A%D0%BC%D0%BF-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%BE%D1%82%D1%81%D1%82%D1%8A%D0%BF%D0%BA%D0%B8-%D0%B7%D0%B0-%D1%82%D1%83%D1%80%D1%86%D0%B8%D1%8F", "text": "Стопанинът на Белия дом изтъкна, че помогнал за освобождаването на турски гражданин, арестуван в Израел, но Анкара не отговорила подобаващо Президентът на САЩ Доналд Тръмп се закани, че няма да има отстъпки за Турция след наложените наказателни мита. В голямо интервю за агенция Ройтерс американският президент каза, че съжалява, но това бил правилният ход, съобщи Нова телевизия. Наложените мита бяха повод за срив на турската лира и притеснения за редица големи европейски банки, които притежават значителни дялове от турския дълг. Тръмп обясни, че помогнал на Турция да освободи свой гражданин, арестуван в Израел. Анкара не отговорила подобаващо - с освобождаването на американския пастор. По думите му от там стартирало и противопоставянето, а за санкциите срещу Русия Тръмп каза, че въобще не е обмислял да ги сваля. Можел обаче да промени мнението си, ако Русия направо нещо добро за Америка.  ", "date": "2018.08.21", "title": "Тръмп: Няма да има отстъпки за Турция!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385886-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5%D1%82%D0%BE-%D0%BA%D1%8A%D0%BC-%D1%80%D0%BE%D0%B4%D0%B8%D0%BB%D0%BA%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8", "text": "Случаят с 33-годишната жена от Сливен, която почина при странни обстоятелства след раждането на първото си дете, повдигна множество въпроси отнсно родилната грижа в болниците и отношението на медиците към майките. Според Мария Пеева, която е майка на 4 деца, случаят е трагичен и страшен, но най-лошото е, че не е единичен. \"От първото ми раждане, което беше преди 25 години, нещата не са се променили много. Това бе едно кошмарно раждане. Бяхме три родилки, като едната заспа и започнаха да ѝ удрят шамари. Следващите ми раждания бяха платени, разбира се. Човек може да плати за по-луксозна болница, за по-специална техника, но да платиш за отношение - не е нормално\", категорична е майката. По думите ѝ трябва да има коренна промяна при ражданията и тя трябва да дойде именно от медиците. Мнението на психотерапевта от \"Мрежа за съвременна родилна грижа\" Елена Кръстева е, че има системна грешка в цялата родилна грижа. \"Липсва признат и единен стандарт, който да е съобразен с международен стандарт. Трябва да бъдат ангажирани хора, които да променят съвременните родилни практики у нас. В България се ражда по начин, който не е оправдан за 21 век. Няма статистика, няма протоколи за извършените интервенции, това не е нормално\", подчерта специалистът пред Bulgaria ON AIR. Тя отбеляза още, че отношението към родилките в болниците трябва да се промени напълно.", "date": "2018.08.21", "title": "Отношението към родилките в България трябва да се промени"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385878-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D0%B4%D0%BE%D0%BB%D0%B0%D1%80%D0%B0-%D0%B2%D0%B5%D0%BB%D0%B8%D0%BA-%D0%B8-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD", "text": "Защо търговската война във всички посоки, започната от Доналд Тръмп, е от полза преди всичко за американската икономика и валута? Да направи долара единствената световна резервна валута, а така да се противопостави на валутната стратегия на Европа с нейното евро и да попречи на сбъдването на мечтата на Китай с неговия юан. Това е буквалното значение на лозунга на президента на САЩ \"Да направим Америка отново велика\", пише Жан-Пол Бетбез* за в. \"Ле-з-еко. Човек може да разбере защо американският президент иска по-голям икономически растеж и заетост, да засили технологичния напредък на страната и да увеличи разликата с нейните конкуренти и по-специално Китай. Той иска да затвърди всички характерни черти на долара като единствената световна резервна валута: размера на брутния вътрешен продукт (БВП) и на икономическия растеж, предимството в знанията (и комуникационната революция), мощта на езика и на правото, военната доминация, обхващаща вече и космоса. Играта на Тръмп се оформя. Истинската същност на една резервна валута обаче е нейната устойчивост на кризи и войни. И ето че живеем вече 70 години в мир, който оставя да се настани усещането, че той може би е резултат от равновесие на силите в един триполюсен свят (САЩ, Европа, Китай). Илюзия! Дипломатическа експанзия Китайската стратегия за икономиката, след години на скрита дипломатическа експанзия благодарение на Световната търговска организация (СТО), става волунтаристка. Пътищата на коприната са също толкова политически, колкото и търговски, с цел да засилят съюзите в Азия (и да изолират Индия) и да интегрират в бъдеще Африка (което има значение при гласуванията в ООН). Всичко това, без да бъдат забравяни редките метали, необходими за новите технологии, наред с инвестициите и военния напредък (Китай е на второ място в света по военни инвестиции). Китайската валута вече е влязла в затворения цикъл на големите: по тежест юанът се нарежда след долара, еврото и йената, но пред британската лира. По този начин Китай възнамерява да не използва долари в своя стокообмен, заобикаляйки американските заплахи и санкции. Той дори започва да иска да търгува петрола не в американската валута, минавайки през разновидност на Арабския лек петрол. Опасност! Митническо оръжие Това е моментът, избран от Доналд Тръмп да започне военни действия под претекст за борба срещу търговските дисбаланси и стремежа да ги намали в търговията с Китай, Германия, Мексико, Турция и Канада. Тези \"обичайни заподозрени\" сега са подложени на натиск заради престъпния им търговски излишък. Митническото оръжие е лесно за използване от Тръмп: той може да прескочи Конгреса, повишавайки митата.     Голямото предимство, което имат САЩ в тази търговска война, целяща връщане на баланса в търговския стокообмен, е, че \"другите\" не могат да спечелят. Китай на практика изнася четири пъти повече за Съединените щати, отколкото внася от тях (510 срещу 130 милиарда долара през 2017 година). Ако например САЩ повишат до 20 % своите митнически тарифи върху вноса, допълнителната цена, която те плащат, е 100 милиарда долара. Що се отнася до Китай обаче, той би трябвало да обложи американския внос с 80 %, за да достигне същите тези 100 милиарда долара! За него е невъзможно да поеме такъв риск. Тази война посредством митата ще забави по-силно противниковите икономики, отколкото американската, която внася много повече от тях. Но тъй като е необходимо време, за да се прояви тя при \"другите\", фондовите борси играят ролята на ускорител. Отслабеният Китай Безпокойството, което пазарите показват по въпроса за икономическия растеж на Китай, Русия или Турция, ускорява понижаването на лихвените проценти. Посветила се на своята цел да превърне юана в световна валута, китайската централна банка не може да го остави да се обезцени прекалено много. Следователно тя е принудена да подкрепя икономиката чрез натрупване на дългове, при условие че иска намали тяхното бреме! Китай изведнъж се оказва отслабен. Това важи с още по-голяма сила за Русия, която няма друг избор, освен да девалвира рублата (и да добива повече петрол)! Турската лира също потъва, като местните компании са натрупали дългове в долари. Стъпка по стъпка, валутите на нововъзникващите пазарни икономики (Южна Африка, Индия, т. е. всички страни от БРИКС), наред с еврото, поевтиняват. С разпространяването на безпокойството в задлъжнелите държави, лихвените проценти по облигациите с дълъг падеж се повишават навсякъде (в Италия, например). Накратко, само доларът поскъпва. Това е убедително доказателство, че именно той е истинската световна валута. Още по-добре за САЩ, лихвите по американските облигации с дълъг падеж се понижиха до 2,9 %, с колкото се повиши инфлацията, а бюджетният дефицит ще експлодира с техните големи граждански и военни проекти! Световната валута е тази, която светът иска, за да заема повече и на по-ниска цена на онзи, когото смята за най-добрия! * Авторът, Жан-Бол Бетбез, е френски икономист и университетски преподавател, основател на Съвета Бетбез.", "date": "2018.08.21", "title": "Да направим долара велик. И единствен"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385879-%D0%BD%D0%B5%D0%B4%D0%B2%D0%B8%D0%B6%D0%B8%D0%BC%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D0%BD%D0%BE%D0%B2%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B8%D0%BD%D0%B2%D0%B0%D0%B7%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B0", "text": "Янг Ке работи в технологичен гигант в Шънджън, на югоизточния бряг на Китай. Благодарение на няколко години работа в чужбина, той успява да спести достатъчно и започва да търси къде да ги инвестира в недвижими имоти. След дълги дискусии с брокери решава, че имотите в Америка са твърде скъпи и решава, че Европа е най-добрата опция. В страната класата на сравнително богатите китайци, които ще последват примера на Янг, нараства. Спестяванията им не са достатъчни, за да си позволят космическите суми на собствеността в големите градове на Китай като Пекин, Шанхай и Гуанджоу. Междувременно да държиш парите си в банка, недокоснати с години, не е далновидно решение. Така че... защо не Европа?     Все повече и повече от тези потенциални купувачи търсят да закупят имоти в чужбина, предназначена за техните деца, докато учат зад граница. Не само, че е по-удобно и по-безопасно за децата, но и е перфектна инвестиция - след като завършат обучението си, собствеността може да бъде продадена или отдадена под наем. Подобен тип инвеститори следят пазара в Германия, Франция и Англия, където се концентрира по-голямата част от китайските студенти. През 2015-а Ду Минг е студентка в университета Плимът във Великобритания. Още преди да замине за чужбина, родителите й имат идеята да й купят апартамент, след като така или иначе има нужда от жилище там. Първоначално Ду смята идеята на семейството си за лудост, защото мисли, че те не познават британския пазар и дори не говорят английски. Ситуацията на място променя мнението й.  Първо, защото университетските общежития са много далеч от сградата на университета. Второ, защото в университетски град като Плимът животът под наем няма да излезе по-евтин. Да дели стая от 15 кв. м със съквартирантка би й струвало около 750 долара на месец. Живот под наем без съквартиранти и хазяи ще й коства поне 1200 долара на месец. А се оказва, че дори и с тези цени е трудно да си намери жилище. Накрая, за малко повече от 1 млн. йени или около 140 хил. долара, родителите купуват на Ду апартамент с две спални и плащат в брой сделката. Студентката дава под наем едната стая на своя приятелка. Наемът от своя страна й осигурява спокоен живот, докато е в Англия. Великобритания е европейска дестинация номер едно за китайските търсачи на имоти. Брокерите отбелязват сериозен интерес към страната, двойно по-голям от този на Германия и Франция взети заедно. Въпреки че мотивът за покупката често е свързан с образованието, инвестициите в имоти с цел последваща продажба или отдаване под наем надминават тези за лично ползване. Брекзит накара китайските инвеститори да се поколебаят за момент, но от началото на 2018-а пазарът отново расте. Има собственици, които дори не са виждали нито апартаментите, нито наемателите си. Някои от тях са извадили късмет с апартаментите си в Германия или Англия. Уанг Ли е една от тях. За първи път попада в Берлин през 2012-а, когато вече бившият й приятел инвестира в апартамент в немската столица. Две години по-късно Уанг има събрани около 75 хил. евро. Въпреки че цените леко са скочили, според нея берлинският пазар на недвижими имоти е много изгоден. Китайката успява да си хареса апартамент само от видеата, които нейният брокер й изпраща. Цялата сделка й струва 85 хил. евро за студио от 26 кв. м, таксите за адвоката и 6% комисионна за брокера. Допълнителната сума за покупката осигурява с малък заем от немска банка. В момента наемът покрива изцяло вноските по кредита. Апартаментът й се намира в центъра на Берлин и месечно й носи по 400 евро. Според данните купувачите от Китай на немска и френска територия се увеличават непрекъснато. За втората половина на годината френският пазар е нараснал с 28% в сравнение с първото шестмесечие. Ръстът е 44% в сравнение със същия период от изминалата година. Това, което трябва да се отбележи, е, че регулациите при покупко-продажба на имоти в Европа са много различни за китайците. В Китай собствениците не се занимават особено с имотите, които имат, освен да изплащат редовно ипотеките и данъците им. В Европа условията са много различни. Уанг например е длъжна да наеме германец, който да попълни данъчните й документи, въпреки че се оказва, че неговите услуги са в пъти по-скъпи от самите данъци. В допълнение, ако иска да продаде апартамента си в следващите десет години, ще трябва да плати с 30% по-високи данъци. Във Франция периодът е още по-дълъг и е двадесет години. Въпреки това още при следващата си ваканция в Европа Уанг ще се огледа за сделки на пазара за недвижими имоти.  ", "date": "2018.08.21", "title": "Недвижимите имоти - новата цел на китайската инвазия в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385880-%D1%84%D0%B0%D0%BB%D0%B8%D1%82%D1%8A%D1%82-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%BA-%D0%BA%D1%80%D0%B8%D0%B7%D0%B0-%D1%81-%D1%87%D0%B0%D1%81%D0%BE%D0%B2%D0%BD%D0%B8%D0%BA%D0%BE%D0%B2-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC", "text": "Фалитът на застрахователната компания \"Олимпик\" прекъсна лятната почивка на депутатите и почти \"обезглави\" управление \"Застрахователен надзор\" в КФН. Близо 200 000 собственици на автомобили останаха без задължителните си застраховки за \"Гражданска отговорност\". Сред останалите засегнати клиенти се оказаха няколко общински и държавни болници - включително УМБАЛСМ \"Пирогов\". След няколко протеста на недоволни потребители започна проверка на прокуратурата и ДАНС върху работата на надзорниците - КФН. МВнР привика посланика на Кипър за обяснения на начина, по който ще могат да се обезщетят българските клиенти на компанията, а финансовият министър Владислав Горанов обяви готовност държавата да осигури юридическа помощ при бъдещи дела за обезщетения от масата на несъстоятелността. Първите официални симптоми на срива на \"Олимпик\" датират още от месец май 2018 г., но едва когато застраховките бяха анулирани автоматично на 18 август, започна рекапитулация на слабостите в надзора и законодателството. Кой стои зад \"Олимпик\" и кой го контролира:  \"Олимпик\" е застраховател със седалище в Република Кипър. Извършва дейност в България чрез дружеството \"Олимпик - клон България\" от 2009 г. насам. Законодателството на ЕС дава право на фирмата да не кандидатства за втори лиценз в България, а дейността й се надзирава от кипърските власти - в случая от Министерството на финансите на Кипър. Те имат задължение да следят за финансовата стабилност на дружеството на територията на целия ЕС, включително и българското дружество. Представители на Olympic Insurance Company Ltd според Търговския регистър са Диего Гонсалес Алонсо и Хорхе Гонсалес Гарсия. Управител на българския клон на дружеството до фалита е Пелагея Евтимова. Кипърската компания е собственост на Hispakol, създадена в Люксембург. По-малко от месец преди началото на кризата Hispakol e вложила 17 милиона евро за придобиването на компания за курсове по квалификация, притежавана от испанския синдикат UGT. Все още няма официална информация дали сделката в Испания е допринесла за неплатежоспособността на дъщерната застрахователна компания в Кипър. По закон КФН има задължение да се намеси, когато застрахователят не спазва задълженията си спрямо потребители в България, или когато чуждестранният надзор предприеме принудителни мерки срещу него. Какво направи КФН дотук:  На  10 май 2018  г. Комисията за финансов надзор обявява, че е отнет лицензът на кипърското застрахователно дружество \"Олимпик\". Властите в Кипър са му предоставили специален лиценз, който включва \"само възможност за продължаване на дейността по вече сключени договори, уреждане на висящи претенции и събиране на дължими към дружеството премии\". В същия ден КФН забранява на ЗК \"Олимпик - клон България\" да сключва нови застрахователни или презастрахователни договори по всички класове застраховки, както и да удължава срока на вече сключени договори. Към момента на отнемането на лиценза на компанията-майка, българският клон на \"Олимпик\" има застраховани малко над 274 000 автомобила по \"Гражданска отговорност\". Пазарният му дял от 9.2% прави дружеството четвърто по размер на клиентите по този тип застраховки. Заради високия риск за интереса на потребителите, от КФН налагат забрани не само върху застрахователната дейност, но и върху свободното разпореждане с активи на компанията. На  14 май  \"Олимпик\" обяви, че отнемането на лиценза му се е случило заради \"недостатъчна информация по подадения от одитна фирма отчет на компанията в частта за гарантиране на капиталовите възможности\". От дружеството твърдят, че разполагат с доказателства, че активите му са обезпечени. Те се позовават на процедурата в Кипър, според която имат право в рамките на месец да използват втори независим одитор и да допълнят информацията, която не е предоставена от първия. След изтичането на този срок обаче ЗК \"Олимпик - клон България\" спира да изплаща задълженията си, които са определени от Министерството на финансите на Кипър. Българската КФН издава още две предупреждения към дружеството след временното отнемане на лиценза му - на  6 юни и на 18 юли. На  20 юли 2018 г . КФН обявява, че лицензът на \"Олимпик\" е окончателно отнет в Кипър, а дружеството подлежи на производство по принудителна ликвидация и несъстоятелност в кипърския съд. Назначен е временен ликвидатор, който публикува официалното съобщение за прекратяване на всички застрахователни полици на дружеството на 17 август 2018. Обявлението автоматично спира действието на застраховките в полунощ на 18 август. \"Заплатените премии за неизтеклата част от договорите подлежат на връщане в рамките на последващото производство по несъстоятелност в съответствие със законодателството на Република Кипър. Клиентите ще бъдат уведомени за откритото производство и ще им бъде указан редът и сроковете за прекратяване\", се казва в съобщение на сайта на \"Олимпик\". Обезщетенията за клиентите на \"Олимпик\": България разполага със свой  Гаранционен фонд  за плащане на обезщетения по застраховките \"Гражданска отговорност\" и \"Злополука\" на пътниците в обществения транспорт. Фондът е създаден още през 1997 г. и се попълва с вноски от застрахователните премии (вкл. на \"Олимпик\"). Негов ръководител Борислав Михайлов, дългогодишен застраховател, бивш директор на ДЗИ.     Гаранционният фонд съществува за покриването на обезщетения в няколко случая - ако не може да се установи МПС, причинило катастрофата; ако виновният за катастрофата шофьор няма сключена задължителна застраховка \"Гражданска отговорност\"; ако инцидентът е причинен от краден автомобил; ако виновен е шофьор на кола, регистрирана в чужбина без гранична застраховка или \"Зелена карта\". Нито един от случаите не покрива хипотезите на хората, които имат сключен договор с \"Олимпик\". Към Гаранционния фонд съществува и  Обезпечителен фонд , който се захранва от годишни вноски на застрахователите. Той покрива гарантирани вземания в два случая: при несъстоятелност на застраховател със седалище в Република България и при несъстоятелност на клон на застраховател от трета държава. В случая с \"Олимпик\" отново няма съвпадение с покритието на обезпечителния фонд. Фирмата е регистрирана в Кипър (член на ЕС), съответно обезщетения би трябвало да се изплащат от техните национални гаранционни институти. По данни на ГФ: Активите на обезпечителния фонд към 30 юни тази година са в размер на 58 488 000 лева. Активите на фонда за незастраховани автомобили към същата дата са в размер на 170 562 000 лева. \"По въпроси за изплащане на обезщетения следва заинтересованите страни да се обръщат към определения ликвидатор на компанията. Информация, за което би следвало да се получава от офиса на клона на Олимпик в България\", се казваше в съобщение на Гаранционния фонд от 14 август. Отговорността за обезщетения е на кипърската страна, но самото изплащане може да отнеме значително време. Хората, които искат да си възстановят заплатените премии за неизтеклата част на договорите към \"Олимпик\" също трябва да подадат заявление в офисите на фалиралата компания. \"За разлика от обезщетенията по \"Гражданската отговорност\", тези суми не са гарантирани от закона. Затова тези хора се нареждат като кредитори в масата на несъстоятелността на застрахователя. Ако активите му не са достатъчни, за да покрият всичките му такива задължения, никой не може да каже, какво ще се случи в процеса на ликвидация\", казва пред в. \"Банкер\" Светла Несторова, председател на Асоциацията на българските застрахователи. Финансовият министър Владислав Горанов обяви, че държавата е готова да наеме юристи, за да представляват интереса на българските кредитори при евентуално дело за обезщетения. Клиентите на \"Олимпик\" в България: Освен че компанията е застраховала над 200 000 собственици на автомобили, сред клиентите й има и няколко общински и държавни лечебни заведения - включително \"Пирогов\". Първа градска болница в Пловдив и местните ДКЦ 1, 4 и 7 също имат договори с \"Олимпик - клон България\", като лечебните заведения са направили имуществена застраховка и задължителната \"Професионална отговорност\" за медицински служители. Българският клон на \"Олимпик\" дължи малко над 9 млн. лв. на клиентите си. Ниските цени на застраховките са направили \"Олимпик\" предпочитано дружество сред клиенти с по-ниски доходи и пенсионери, а \"непазарното му поведение\" е било известно на останалите компании в бранша, пише \"Капитал\", като се позовава на свои източници. Българският клон на дружеството е работил на загуба в последните години, което би трябвало да даде критичен сигнал към КФН за евентуален риск, коментира омбудсманът Мая Манолова. Няма данни българският надзорен орган да е предупреждавал кипърските си колеги за дейността на местното дружество на \"Олимпик\".", "date": "2018.08.21", "title": "Фалитът на \"Олимпик\" - криза с часовников механизъм"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385881-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D1%81%D0%B5-%D1%81%D1%80%D0%BE%D0%B4%D0%B8-%D1%81-%D0%BC%D0%B8%D0%B3%D0%BB%D0%B5%D0%BD%D0%B0-%D0%B0%D0%BD%D0%B3%D0%B5%D0%BB%D0%BE%D0%B2%D0%B0", "text": "Лили Иванова се сроди с Миглена Ангелова, след като последният мъж на тв водещата – Кузман Примджанов, стана кум на сватбата на племенницата на примата – Мария, пише \"Телеграф\". Мадам Искрено и лично обаче не е влязла в ролята на кумицата по решение на младоженците. Причината не е, че дамата в червено не е законно обвързана с 9 години по-младия от нея бизнесмен или за това, че има 4 развода зад гърба си, а защото всеки от тях е искал свой човек сред свидетелите на обреда.      Примджанов се е разписал като авер на жениха, а от страната на булката същото е сторила нейна приятелка. Според профилите им в социалните мрежи сватбата се е състояла на 20 юни, но до вчера бе строго пазена в тайна заради желанието на звездата да крие всяко събитие от личния си живот. „Да „илядите\". От утре поемам кумските си задължения... да давам акъл\", пише Кузман под снимка от сватбата на Мария и Георги.", "date": "2018.08.21", "title": "Лили Иванова се сроди с... Миглена Ангелова!"}
{"url": "http://www.classa.bg/%D1%81%D0%B2%D1%8F%D1%82/item/385877-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8%D1%81%D0%BA%D0%B0-%D1%81%D0%B0%D1%89-%D0%B8-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D0%BD%D0%B0%D0%BB%D0%BE%D0%B6%D0%B0%D1%82-%D0%BE%D1%89%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%80%D1%83%D1%81%D0%B8%D1%8F", "text": "Хънт ще произнесе днес в Американския институт за мир във Вашингтон реч, откъси от която бяха публикувани предварително от британското посолство в САЩ. Той ще заяви: \"Международните норми са потъпквани постоянно от големи страни като Русия. Подобно агресивно и злонамерено поведение подкопава международния ред, създаден, за да ни защитава\". \"Разбира се, трябва да разговаряме с Москва, но трябва също да сме честни:  . Днес Обединеното кралство иска от своите съюзници да отидат по-далеч и призовава Европейския съюз да направи санкциите си всеобхватни, така че ние да застанем наистина рамо до рамо със Съединените щати. Това означава да разобличаваме нарушенията и да им отвръщаме в един глас където и когато да са извършени - от улиците на Солсбъри до съдбата на Крим\". Отравянето през март в британския град Солсбъри на бившия руски двоен агент Сергей Скрипал и дъщеря му, което според Лондон е извършено от руските власти, тласна Русия и Великобритания в сериозна дипломатическа криза, напомня АФП. Правителството на САЩ демонстрира твърдост към Москва и неотдавна наложи нови санкции заради аферата Скрипал, но това послание редовно се замъглява от желанието на президента   да подобни отношенията с Русия. На срещата с руския президент   в Хелзинки през юли Тръмп прояви силна готовност за разбирателство с него, веднага след като смъмри съюзниците си от НАТО в Брюксел, добавя АФП. Според британския външен министър надеждността на НАТО е била подкопана. \"Онези, които не споделят нашите ценности, трябва да знаят, че винаги ще трябва да плащат висока цена, ако пресекат червените линии - независимо дали става дума за териториални нашествия, за употреба на забранени оръжия или кибератаки\", ще каже Хънт във Вашингтон.", "date": "2018.08.21", "title": "Великобритания иска САЩ и Европа да наложат още санкции на Русия"}
{"url": "http://www.classa.bg/%D1%81%D0%B2%D1%8F%D1%82/item/385873-wsj-%D0%BD%D0%B0%D1%83%D1%87%D0%B8-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D0%BB%D0%B0%D0%BD%D0%BE%D0%B2%D0%B5-%D0%BD%D0%B0-%D1%81%D0%B0%D1%89-%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D1%82-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C", "text": "Вашингтон работи над пакет санкции, чиято цел е да блокира строителството на съвместния руско-германски газопровод „Северен поток-2“, пише The Wall Street Journal, позовавайки се на американски чиновници. Източниците на изданието уточняват, че съответните мерки могат да бъдат приети от САЩ в течение на няколко седмици, но засега е рано да се говори за неизбежността на това решение. САЩ подготвят пакет от санкции, които биха могли да възпрепятстват завършването на „Северен поток-2“ . Наказание заплашва компаниите, участващи в проекта, както и потенциално финансовите организации, пише The Wall Street Journal. Бивши и настоящи американски чиновници разказват на изданието, че ограниченията срещу руско-германския газопровод са обсъдени във Вашингтон и могат да влязат в сила за броени седмици. В същото време те отбелязват, че не трябва да се говори за неизбежността на тази инициатива.      „Северен поток-2“ стана една от ключовите теми на срещата на Владимир Путин и Ангела Меркел в Германия. В строителството, освен руският „Газпром“, участват европейските партньори Royal Dutch Shell PLC, Wintershall AG, Uniper SE, OMVAG и Engie SA, подчертава WSJ. Въпреки това, американските власти от дълго време са против газопровода. Те се опасяват, че „Северен поток-2“ ще увеличи и без това високата зависимост от руски газ на Европа, а Кремъл ще получи политически лост и значителни приходи, отбелязва изданието.  Санкциите са предадени в окончателната форма на Белия дом, Държавния департамент, Министерството на финансите и Министерството на енергетиката на САЩ, съобщава за WSJ един от събеседниците. В същото време, според него, има един нерешен момент – дали да се предприемат действия само по отношение на дружествата, които участват в полагането на тръбата по дъното на Балтийско море, или да се разпространят и на банките и компаниите, които финансират проекта. При всеки случай Вашингтон отрано ще предупреди ЕС преди да въведе каквито и да е ограничения, допълва чиновникът. Германските власти многократно са изразявали несъгласието си с позицията на САЩ. Те обръщат внимание на факта, че западните страни са купували руски газ дори в разгара на Студената война. В допълнение, един от помощниците на Меркел обяснява политиката на Вашингтон с желанието на Тръмп да продаде в Европа колкото се може повече американски втечнен газ.  Според информацията WSJ, петте европейски компании и „Газпром“ са вложили до момента в „Северен поток-2“ 5,5 милиарда евро. Техните ръководители съобщиха на представителя на Държавния департамент по енергийните въпроси Джон Маккарик, че проектът няма да бъде прекратен, дори и ако САЩ решат да въвеждат санкции.", "date": "2018.08.21", "title": "WSJ научи за новите планове на САЩ да блокират „Северен поток-2“"}
{"url": "http://www.classa.bg/%D1%81%D0%B2%D1%8F%D1%82/item/385872-%D0%B8%D1%80%D0%B0%D0%BD-%D0%BF%D1%80%D0%B8%D0%B7%D0%BD%D0%B0%D0%B2%D0%B0,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B1%D0%B8%D0%BB%D0%BE-%D0%B3%D1%80%D0%B5%D1%88%D0%BA%D0%B0-%D0%B4%D0%B0-%D0%BF%D0%BE%D0%B4%D0%BF%D0%B8%D1%88%D0%B5-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BF%D1%80%D0%B5%D0%B7-2015-%D0%B3", "text": "Иран възприема \"пристрастяването към санкциите\" от страна на Съединените щати още от преди подписва на исторически ядрен договор през 2015 г. Това заяви иранският външен министър Мохамед Джавад Зариф, отбелязвайки, че заради тази \"болест\" подписването на споразумението,което в момента умира, е било грешка от самото начало.   \"Дори по време на администрацията на Обама, САЩ наблегнаха повече на запазване на санкциите, отколкото на вдигането им при изпълнение на задълженията\", каза Джавад Зариф в интервю за Си Ен Ен.   Според министъра, Иран се доверил на САЩ по време на подписването на споразумението - прекратено през май от президента Доналд Тръмп - че САЩ разбират, че санкциите, \"създават икономически трудности, но не произвеждат политическите резултати, които целят\".   \"Това може да е една от грешките, Мислехме, че американците са научили този урок. За съжаление, грешахме\", каза Джавад Зариф, след като бе запитан за рисковете от продължаване на сделката.   Министърът даде тези изявления по време честването на 65-ата годишнина от държавния преврат, организиран от Съединените щати в Иран и дни след като Вашингтон обяви създаването на специална група за координиране и насочване на политиките си около Техеран. \"Сега, тази група мечтае да направи същото, но такова нещо никога няма да се случи отново\", заяви външния министър.", "date": "2018.08.21", "title": "Иран признава, че \"може да е било грешка\" да подпише ядреното споразумение през 2015 г."}
{"url": "http://www.classa.bg/%D1%81%D0%B2%D1%8F%D1%82/item/385874-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%BD%D0%B0-%D1%86%D1%80%D1%83-%D0%B4%D0%B5%D1%81%D0%B5%D1%82%D0%BA%D0%B8-%D0%B0%D0%B3%D0%B5%D0%BD%D1%82%D0%B8-%D1%83%D0%B1%D0%B8%D1%82%D0%B8-%D0%B2-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B7-2010-%D0%B3", "text": "Миналата година една публикация на The New York Times първа разкри провала на ЦРУ в Китай, смятан за един от най-шумните на агенцията в продължение на десетилетия. Между 2010 и 2012 г., около 30 агенти на САЩ са били арестувани и екзекутирани, като мрежата, която ЦРУ изгражда в Китай в продължение на десетилетия, е напълно демонтирана от китайските власти.   Сега, почти осем години по-късно, сайтът Foreign Policy публикува статия с пет свидетелства на настоящи разузнавачи за това как Пекин е успял да разруши мрежата от шпиони с такава скорост и прецизност.   Причините са разследвани от специална комисия на ЦРУ в сътрудничество с ФБР, които идентифицират три потенциални причини за историческия провал: предателство, неправилна работа на самите агенти и нарушение в комуникационната система. В резултат на това, изследователите заключили, че това е \"сливане и комбинация\" на трите фактора, улеснили Китай за унищожаване на шпионската мрежа.   Когато служителите на ЦРУ започват да работят с нов агент, те често прибягват до използването на временна криптирана комуникационна система, която е напълно независима от основната мрежа на ЦРУ. Това позволява да се гарантира сигурността в случай, че лицето се окаже двоен агент.   По време на разследването бе установено, че временната система на ЦРУ съдържа техническа грешка, поради която всъщност е свързана с основната комуникационна платформа. Според един от бившите служители на ЦРУ \"прецакана е защитната стена\" между двете системи. По този начин, китайските експерти са влезли във временна и основната комуникационни системи чрез двоен агент. От там те са могли да влязат в обща база и да разкрият цялата шпионска мрежа.   Други фактор е предполагаемото наемане от страна на Китай на бившия офицер на ЦРУ Джери Чун Шинг Лий. Федералните прокурори обвиниха Лий по-рано тази година във връзка с проблема. Съдебни документи показват, че Лий е възможния информатор на Китай и е бил в контакт с Министерството на държавната сигурност на страната най-малко до 2011 г. Китайските власти са му платили стотици хиляди долари за неговите усилия, според документите.   Един от бившите служители заяви, че агенцията е имала \"силни индикации\", че Китай споделя констатациите си с Русия, където някои източници на ЦРУ използват подобна система за скрита комуникация. Няколко от тези източници в Русия внезапно прекъснали връзката си с наставниците на ЦРУ в същия период, в който се провело демонтирането на мрежата в азиатската страна. Служителите на ЦРУ, действащи в Китай след този неуспех, се върнали към старите методи на комуникация, включително скрито лично взаимодействие с източниците.", "date": "2018.08.21", "title": "Един от най-големите провали на ЦРУ: десетки агенти убити в Китай през 2010 г."}
{"url": "http://www.classa.bg/%D1%81%D0%B2%D1%8F%D1%82/item/385875-%D0%B1%D1%8F%D0%B3%D0%B0%D0%B9,-%D0%BF%D0%B5%D0%B1%D1%8F%D0%B3%D0%B0%D0%B9,-%D0%BF%D0%B5%D1%82%D1%80%D0%BE,-%D0%B1%D1%8F%D0%B3%D0%B0%D0%B9%E2%80%A6", "text": "Облаците отново се сгъстяват над президента Петро.  Чичо Доналд така и не му прости как той яростно подкрепяше Клинтън по време на американските избори през 2016 г. И реши да си го върне тъпкано на украинското президентче. Цитат: САЩ започнаха да проверяват разхищенията на средствата, отделени на Украйна. Обект може да стане Порошенко. Президентът на Украйна Петро Порошенко може да стане обект за разследване на САЩ за разхищаване на средствата, отделени от американското правителство и МВФ за подкрепа на страната „със зараждаща се демокрация“. За това, позовавайки се на собствен източник, съобщи във „Фейсбук“ адвокат Андрей Смирнов. „Федералният съд във Вашингтон предаде за досъдебната проверка и потвърждение на специалната финансова документация по отношение лицата, участващи в разхищаването на американски обществени средства,и организиращи престъпен трафик на средствата, източени чрез фиктивни програми за държавна подкрепа. Става дума за средствата на американския федерален бюджет и средствата, отпуснати в рамките на целевата програма на МВФ, за подкрепа на страните със зараждаща се демокрация. Организатори от украинската страна е Петро Алексеевич Порошенко, от страна на Република Молдова е Владимир Георгиевич Плахотнюк.     Друг важен аспект. Тъй като Порошенко има разрешение за пребиваване в Швейцария (кантон Цуг), а г-н Плахотнюк има румънски и руски паспорти, ФБР също се присъединява към делото. Материалите по делото вече съдържат решенията на Майк Пенс и Майк Помпео. Одитът ще отнеме от 25 до 60 дни съгласно федералното законодателство, след което материалите ще бъдат върнати на съда и процедурата ще започне по същество. Или накратко. Молдова като емиграционна зона за президента изчезва също“, пише адвокатът. Ако всичко е така, тогава съдът в САЩ ще вземе решение някъде до пролетта на 2019. Точно до самото начало на подготовката за избирането на укропрезидента. Какъвто иска да остане Петро Порошенко. Очевидно е, че съдът ще вземе решение не в полза на Порошенко. Значи групата, близка до Тръмп е решила да се отърве от Порошенко. Интересно, в чия полза? Въпреки че ... там е пълно с много мръсотия, за САЩ има два основни критерия, необходими за президента на Украйна - той трябва да бъде напълно контролиран от Америка (дори и газове да пуска по команда от посолството на САЩ). - той трябва да мрази Русия и по всякакъв начин да ѝ пакости. Другите качества на лидера на украинските аборигени не са важни за Съединените щати. Послепис. И като цяло този факт, че Порошенко отива на разследване, свързано с Плахотнюк, който се смята за престъпник в повечето европейски страни, е много симптоматичен. После-послепис. Сега Арсений Яценюк се усмихва, гледайки милиардите долари, които е спечелил, и си мисли: „Важното е да се измъкнеш навреме!“", "date": "2018.08.21", "title": "Бягай, ПеБягай, Петро, бягай…"}
{"url": "http://www.classa.bg/%D1%81%D0%B2%D1%8F%D1%82/item/385876-%D0%B0%D0%BD%D1%82%D0%B8%D1%82%D1%80%D1%8A%D0%BC%D0%BF%D0%BE%D0%B2%D1%81%D0%BA%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F", "text": "В края на юли Реджеп Тайип Ердоган заяви, че на 7 септември е насрочена среща на високо равнище между Турция, Русия, Франция и Германия за Сирия. Той леко избърза – датата не е съгласувана, участие никой не е потвърдил. Вчера Ангела Меркел се изказа като цяло благосклонно за срещата, но неопределено. „Срещата при участието на Германия, Франция, Турция и Русия може да има смисъл, тя трябва да бъде добре подготвена. Затова няма дата за срещата.“ На мнозина им се наби в очите, че не е изпратена покана на САЩ, от което се прави извод, че може би се готви създаването на антиамерикански (по-точно антитръпмовски) съюз. Разбира се, нищо подобно няма да се случи, при всеки случай не и тази есен. Всичките четири страни играят своята игра. Турция, а след нея Германия и Франция се правят, че те имат алтернатива на американоцентричния свят – руския полюс на привличане. Най-далеч отиде Анкара, която купува от Москва високотехнологично оръжие и на всеослушание заяви, че иска да се присъедини към БРИКС. Но и Берлин с Париж разиграват руската карта – Еманюел Макрон пристигна на Петербургския икономически форум, където произнесе приятни з0а нашите уши думи, а Ангела Меркел покани Владимир Путин в двореца Мезенберг.     Забавно е да се наблюдава тази игра между глобалистите и националистите. Ердоган, обиден на целия Запад като цяло, разбира се, се откроява. При цялата си неуравновесеност, ми се струва по-предсказуем политик от Меркел и Макрон, които са напълно зависими от посоката на атлантическия бриз. Ако утре Тръмп ненадейно отмени или снижи митата, то те мигновено ще ни обърнат гръб. Скъпият турски приятел, разбира се, има своите бръмбари – например, ако САЩ му предадат Фетхуллах Гюлен, а Германия с Франция му позволят да влезе в ЕС, то неговата риторика ще се промени незабавно. Но нито едното, нито другото няма да се случат. Затова пък в съвременния свят е възможно всичко, дори и разпадът на НАТО. Америка, стремейки се да върне миналото си величие, изобщо няма нищо против разпада на НАТО – никой не може да обясни на Тръмп защо е нужен военен блок с тромава и скъпа бюрократична структура, ако договарянето със страните за тяхната защита на двустранна основа е значително по-изгодно. Изгодно за САЩ, разбира се. Ние играем с тези противоречия, което е закономерно и очаквано. Трябва да се срещаме, да общуваме. Както и да сковаваме съюзи, напълно имайки предвид техния временен и ситуационен характер. Със Запада нещата са в една или друга степен разбираеми – суверенитетът на европейските страни е загубен, ако не завинаги, то задълго. Те ще кокетничат с Русия, но ще останат с този, който е по-силен. Засега това е САЩ.", "date": "2018.08.21", "title": "Антитръмповската коалиция"}
{"url": "http://www.classa.bg/%D1%81%D0%B2%D1%8F%D1%82/item/385870-%D0%BC%D0%B5%D1%80%D0%BA%D0%B5%D0%BB-%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B4%D0%B0-%D0%B2%D1%8A%D0%B2%D0%B5%D0%B4%D0%B5-%D0%B2-%D0%B4%D0%BE%D0%BD%D0%B1%D0%B0%D1%81-40-%D1%85%D0%B8%D0%BB-%D0%BC%D0%B8%D1%80%D0%BE%D1%82%D0%B2%D0%BE%D1%80%D1%86%D0%B8", "text": "На 18 август в Германия преминаха преговори между канцлера Ангела Меркел и президента на Русия Владимир Путин. Някои детайли от преговорите са озвучени от прессекретаря на Путин Дмитрий Песков. Според него страните са отделили много време за „буксир на Минските споразумения по Донбас“. А виж, главният редактор на радиостанция „Ехото на Москва“ Алексей Венедиктов в своя канал в „Телеграм“ написа, че Ангела Меркел е изложила на президента на Русия детайлен план за въвеждане в Донбас на крупен миротворчески контингент на ООН. „На срещата Меркел-Путин канцлерът подробно изложи план за въвеждане на миротворци в Донбас (30-40 хил.) и създаването там на международна администрация“, написа Алексей Венедиктон.    ", "date": "2018.08.21", "title": "Меркел е предложила на Путин да въведе в Донбас 40 хил. миротворци"}
{"url": "http://www.classa.bg/%D1%81%D0%B2%D1%8F%D1%82/item/385868-%D0%BD%D0%BE%D0%B2%D0%B8%D1%8F%D1%82-%D1%84%D0%B8%D0%BB%D0%BC-%D0%BD%D0%B0-%D0%BA%D0%B5%D0%B2%D0%B8%D0%BD-%D1%81%D0%BF%D0%B5%D0%B9%D1%81%D0%B8-%D1%81%D1%8A%D0%B1%D1%80%D0%B0-%D1%81%D0%B0%D0%BC%D0%BE-$-126-%D0%B2-%D0%B4%D0%B5%D0%BD%D1%8F-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0%D1%82%D0%B0", "text": "Този уикенд по кината в САЩ бе пуснат \"Millionaire Boys Club\" - филм на режисьора Джеймс Кокс за млади студенти от Харвард, които решават да станат милиардери с помощта на финансова пирамида. Във филма, базиран на истински случай през 1980 г., е работил екип от обещаващи млади актьори в Холивуд като Ансел Елгорт, Тарон Егертън, Джеръми Ървайн и Ема Робъртс. Розана Аркет и Кевин Спейси също участват във филма. Актьорският състав е със сигурност сериозен и обещаващ, но присъствието на Спейси се оказа решаващо за публичния провал на филма. Изглежда историята с обвиненията на Спейси в сексуално насилие доведоха до бойкот на филма.   Заснемането на филма завърши през януари 2016 г., почти две години, преди Кевин Спейси да бъде обвинен в сексуално насилие, опит за изнасилване и сексуални отношения с непълнолетни. След секс скандала, Спейси бе уволнен от сериала \"Къща от карти\", бе му отказана Международната награда Еми и Ридли Скот отстрани от своя филм \"Всички пари на света\" всички сцени с актьора. Обвиненията имаха отражение не само в професионалната кариера на актьора, тъй като полицията започна две разследвания срещу Спейси.   \"Надяваме се публиката да реши какво е нейното мнение за осъдителните твърдения за миналото на един човек, но не за сметка на хората от целия екип, които са работили усърдно по филма\", цитира списанието официалното становище на Vertical Entertainment.   Според The Hollywood Reporter, в деня на пускането му филмът е събрал сумарно само $ 126. Най-много, $ 45, са регистрирани в град Мидълтаун, Кънектикът. Най-малко, девет долара (т.е. един билет) са в калифорнийския град Антиохия. Според прогнозите на списанието през първия уикенд \"Billionaire Boys Club\" не събира дори хиляда долара, превръщайки се в най-катастрофалният във филмова кариера на Кевин Спейси.", "date": "2018.08.21", "title": "Новият филм на Кевин Спейси събра само $ 126 в деня на премиерата"}
{"url": "http://www.classa.bg/%D1%81%D0%B2%D1%8F%D1%82/item/385869-%D0%B5%D0%BF%D0%B8%D1%81%D0%BA%D0%BE%D0%BF-%D0%BE%D1%82-%D0%BF%D0%B5%D0%BD%D1%81%D0%B8%D0%BB%D0%B2%D0%B0%D0%BD%D0%B8%D1%8F,-%D0%BE%D0%B1%D0%B2%D0%B8%D0%BD%D0%B5%D0%BD-%D0%B2-%D0%BF%D1%80%D0%B8%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B5%D1%86%D0%B0,-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Дейвид Зубик, епископ на епархията Питсбърг в Пенсилвания (САЩ), е отказал да подаде оставка, след като докладът, разкрил плътски атаки в католическата църква, го обвини, че прикрива злоупотреби и сексуални действия срещу непълнолетни.   \"Разбирам напълно гнева на хората, които четат този доклад, аз също чувствам гняв\", каза Зубик в интервю за ABC News, заявявайки, че е \"малко изненадан\", че е бил свързан с прикриване на предполагаема злоупотреба на 300 свещеници в около 1 000 съобщени случая.   Епископът отрече обвиненията срещу него и заяви, че всички обвинения в злоупотреба са изпратени на властите, начиная от 2007 г. когато той става лидер на епархия. Той е един от шесттимата, споменати в най-изчерпателното проучване, проведено някога в САЩ, за сексуалните агресии, свързани с католическата църква.   \"Питсбъргската църква днес не е църквата, която е описана в доклада\", каза Зубик. \"Честно казано не мога да кажа, че ние сме изпълнили всичко необходимо, за да сме отговорни в нашия подход към жертвите\", добави той, като подчерта нуждата да се \"работи заедно с обществото, за да се изкорени сексуалното насилие от обществото като цяло \".", "date": "2018.08.21", "title": "Епископ от Пенсилвания, обвинен в прикриване насилването на деца, отказва да подаде оставка"}
{"url": "http://www.classa.bg/%D1%81%D0%B2%D1%8F%D1%82/item/385871-%D1%82%D1%80%D1%8A%D0%BC%D0%BF-%D0%B7%D0%B0-%D1%80%D0%B0%D0%B7%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D1%8E%D0%BB%D0%B5%D1%80-%D0%BC%D0%B0%D0%BA%D0%B0%D1%80%D1%82%D0%B8%D0%B7%D1%8A%D0%BC-%D0%B2-%D0%BD%D0%B0%D0%B9-%D0%BB%D0%BE%D1%88%D0%B8%D1%8F-%D1%81%D0%B8-%D0%B2%D0%B8%D0%B4", "text": "Президентът на САЩ, Доналд Тръмп написа поредица от туитове в неделя, в които отново се заклеймява разследването на Робърт Мюлер за предполагаема руска намеса в изборите през 2016 г., като го сравнява с макартизъм, като повторно нарече средствата за информация \"врагове на народа\".   Изявленията на Тръмп идват в отговор на статия в The New York Times за участието на адвокат на Белия дом, Дон Макган, в разследването на Мюлер. Държавният глава подчерта, че е дал разрешение на Дон да свидетелства, за да се сложи край на разследването, въпреки намеците на този вестник, че това ще има обратен ефект. \"Аз нямам какво да крия и поисках прозрачност, така че този лов на вещици да бъде прекратен\", пише Тръмп.   Тръмп сравни разследванията на Мюлер с тактиката на сенатор Джоузеф Маккарти, който през 1950 г. започна лов на вещици срещу хора, заподозрени, че симпатизират на комунизма. \"Проучвайте покойния Джоузеф Маккарти, защото сме в период с Мюлер и бандата му, в сравнение с който Джоузеф Маккарти изглежда като бебе! Измамен лов на вещици\".   \"Толкова много животи са били разрушени, за нищо!.! Макартизъм в най-лошия си вид, обаче, Мюлер и бандата му от демократи отказват да разгледат реалните престъпления от другата страна. А медиите, са дори по-лоши\", продължи президентът.", "date": "2018.08.21", "title": "Тръмп за раззследването на  Мюлер \"Макартизъм в най-лошия си вид!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385861-%D0%B0%D0%B4%D1%80%D0%B8%D0%B0%D0%BD-%D0%BD%D0%B8%D0%BA%D0%BE%D0%BB%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC-%D0%B4%D0%B0%D0%BB%D0%B8-%D0%BD%D0%BE%D0%B2%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%B2-%D1%82%D1%80-%D1%81%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D0%BD%D0%B8", "text": "”Няма как наистина да знаем дали не става дума за някаква манипулация в Търговския регистър. Едно твърдение, че могат да изгорят едновременно 25 терабайта дискове в Търговския регистър, е доста невероятно”. Това отбеляза в интервю за БНР Адриан Николов от Института за пазарна икономика (ИПИ). “Едно от твърденията, които чухме миналата седмица, е, че е възможно в последните няколко месеца записите да изчезнат, което е огромна загуба на информация. Няма как да направим оценка нито на щети, нито на това, което се е случило. Няма да имаме представа дали данните в новия Търговски регистър няма да са манипулирани, тъй като е много вероятно човекът, който проверява документите, да установи, че те са манипулирани по начина, по който иска, като никога не съобщи промяната, която се е случила в рамките на тези две седмици, в които Търговският регистър го нямаше”.     Според Николов е липсвала опозицията в целия скандал около Търговския регистър: “Чувахме предимно мнението на правителството, но нямаше една ясна позиция на парламента за това какво се е случило. Не сме наблюдавали провал в областта на електронното правителство в тези размери на случилото се през последните седмици. Масовото обществено доверие ще спадне, т.е. когато виждаме, че електронните услуги, които нашата администрация предоставя, се изпълняват по такъв начин, че те изглеждат несигурни и не могат да гарантират, че ще предоставят услугата си стабилно и адекватно. Много от нас, които преди това сме били по-скоро в подкрепа на създаването на все повече оптимизирана администрация, ще се замислим дали наистина има смисъл от това”.  ", "date": "2018.08.21", "title": "Адриан Николов: Няма да знаем дали новите данни в ТР са манипулирани"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385862-%D0%B1%D1%84%D0%B1-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BD%D0%B0-%D0%B7%D0%B5%D0%BB%D0%B5%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F-%D0%B8-%D1%81-%D0%BE%D0%B1%D0%BE%D1%80%D0%BE%D1%82-%D0%BE%D1%82-%D0%BD%D0%B0%D0%B4-3-%D0%BC%D0%BB%D0%BD-%D0%BB%D0%B2", "text": "Всички индекси на Българска фондова борса (БФБ) започват новата седмица на зелена територия при сравнително висок оборот. Водещият бенчмарк на сините чипове  SOFIX  повиши стойността си с 0,08% до 634,14 пункта. По-широкият показател  BGBX40  отчете ръст с 0,11% до 122,64 пункта. Секторният  BGREIT  също се придвижи във възходяща посока с 0,21% до 116,72 пункта. Равнопретегленият  BGTR30  приключи търговията с 0,13% по-високо до 526,14 пункта.       Оборотът на регулиран пазар възлезе на 3,507 млн. лв. благодарение на сключените 87 сделки с 30 емисии. Близо 44% от оборота беше формиран от 4 сделки с акциите на  „Неохим“ АД  на обща стойност 1,52 млн. лв. Това доведе до ръст в цената на книжата на дружеството с 1,9%. По-голяма активност имаше и при  „Адванс Терафонд“ АДСИЦ  с оборот от малко над 32 хил. лв. При  „Свилоза“ АД  пък бяха прехвърлени книжа за 9,3 хил. лв. От компаниите от SOFIX най-много поскъпнаха акциите на  „Монбат“ АД  – с 3,21%, следван от  „Фонд за недвижими имоти България“ АДСИЦ , чиито книжа повишиха стойността си с 1,03%. Акциите на  „Албена“ АД  поевтиняха обаче с 2,78%. Поименните компенсаторни боновe  поскъпнаха с 3,1%. Пазарната капитализация на БФБ в понеделник достигна 7,9 млрд. лв.", "date": "2018.08.21", "title": "БФБ започва седмицата на зелена територия и с оборот от над 3 млн. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385863-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D1%83%D0%BB%D0%B8%D1%87%D0%BD%D0%B8-%D0%BC%D0%BE%D0%BC%D0%B8%D1%87%D0%B5%D1%82%D0%B0", "text": "Политическите извратеняци се опитаха да надхрачат дори лъжите на Заев.  Пак стана ясно, че са болни тия хорица, неизлечимо болни.  Само един подъл ум може да напише следното:  „Ако се съди по фигурите, които бяха активирани като говорители срещу „кражбата на българска история“… няма съмнение, че става дума за провокация, обслужваща Доктрината Путин“?! Отвратителна скотщина. Заев краде Илинденското въстание – а според този хубостник излиза, че онези, които не приемат Историята да бъде фалшифицирана, съчиняват „провокации“ и обслужват Путин?!   Някои хора буквално проституират със себе си, за да направят впечатление. Съзнават, че никой не ги взема на сериозно, но не се отчайват.   Нахални просяци за вниманието на публиката, те са готови да подхвърлят и най-абсурдната измишльотина - и сетне да се чекнат около нея до припадък. Вече са на прилична възраст, но си остават все същите разсилни около мижавата нашенска политика.   Но да се упражняват и за сметка на Историята – това вече е прекалено. Привиждат им се някакви „активирани говорители“ на „Руската доктрина“ – и го казват тъкмо тогава, когато сме свидетели на спонтанното възмущение на широката публика, на хиляди хора - от шашмите на Заев, а и от овчедушието, с което ги приемат нашите Властници.   Само идиотите не могат да схванат корените на това всенародно единодушие. Прекалено жестоко ще бъде да си представим, какво мислят за подобни типове онези българи, за които думата „любородие“ не е празен звук. Тия хора обаче имат, все още, привилегията да бъдат дундуркани в „официалните“ медии, които и заради техните притворства се маргинализираха.   Канят ги и някои келяви водещи на телевизионни предавания. Такава е „свободата на словото“ в ерата на напълно Гноясалия Преход – дори тогава, когато българският Народ е обхванат от рядко единодушие по някой въпрос – например, македонските кражби, „свободата“ се потребява най-често от измамници и фалшификатори. Тия дни вестникарска публикация ни припомни митовете около някои прочути песни – между които и „Ticket to Ride“ на „Бийтълс“.   Съществували са различни романтични интерпретации за заглавието на тази песен.   Според Джон Ленън обаче, въпросният „билет“, всъщност, бил намек за здравните паспорти на уличниците от Хамбург, с които те удостоверявали, че не са болни от венерически болести. По дяволите, не е ли време и в наши дни да се въведат някакви паспорти, които да свидетелстват за здравето на някои автори?   Да си проституират, колкото си щат с фактите, но поне да знаем, че са си заразни. Красимир Каракачанов и той се цани за адвокат на Заев.   В разгара на скандала, даде напоително интервю – но не за отвратителните претенции на македонеца, а за вечно кахърната коалиция на „патриотите“.   Каракачанов се кълне, че „патриотите“ трябвало да са заедно на изборите догодина – разделянето им нямало да е честно към хората.   И сякаш изобщо не схваща, че истинското безчестие е разделянето на „патриотите“ с патриотичната кауза, която зарязаха в някой от джобовете на Падишаха.   А още по-позорно е разделянето им с Историята - понеже тъкмо така се схваща срамното мълчание на ВМРО за скандалите, които спретна Заев.   Но когато човек е зает с пазаренето на самолети, не му е до Историята. И Каракачанов, и Джамбазки прибягнаха до един от най-тъпите номера на болшевишката пропаганда – отива им като на антикомунисти, реколта 2018-а.   Този номер е извеждането на логиката от един спор и заместването й с аргументи от налуден порядък.   В културата на анекдота, този похват се илюстрира с комичната фраза, използвана от съветския вицов герой в спора му с американеца: „А вие защо биете негрите!“   И сега Каракачанов и Джамбазки защитават дивотиите на Заев с подобни фрази: „А вие, комунягите, защо взривихте „Света Неделя“! Да не виждаш една кражба, която се извършва днес, в този момент, под носа ти, и да търсиш негри в Историята – е, това наистина е прекалено.   Но, всъщност, нищо не е прекалено, когато идват избори, а пък и Падишахът носи на хвалби.   Героят от известната фолклорна задявка изял най-напред 100 тояги бой, а сетне и един чувал сол – Нашият пък е готов да изяде 100 чувала с хвалби. Заради особеностите на тукашната „свобода на словото“, доста вестници бяха милозливи към фалшивото извинение на Заев и се държаха като чукундур от виц - за тях бе по-важно да отбележат, че Падишаха е телефонирал на македонеца, а другото е без значение.   Това е „свобода на словото“ от раздела блюдолизане – обаче за сметка на Историята. „БНТ е храм на свободата“ – казал пък тия дни Коко Каменаров.   За един шеф на държавна телевизия е здравословно да се шегува от време на време.  БНТ наистина е храм на свободата – стига да знаеш, кого да каниш.   Например, добре дошли са онези, които практикуват професията на политическите уличници.  Подходящи са и хора, подобни на един от героите на Скот Търоу: за него било без значение дали има глисти, или собствено мнение. Потърсих тия дни Коко Каменаров, понеже се притесних за него: говори се, че вече бил осъден на първа инстанция, задето е шофирал в нетрезво състояние.   Та исках да проверя, дали е вярно това. Не можах да се свържа. БНТ е „храмът на свободата“, обаче за присъдата на шефа й – нито думичка.   ***      ", "date": "2018.08.21", "title": "Билети за улични \"момичета\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385864-%D0%BD%D0%B5%D0%B2%D0%B5%D0%B4%D0%BD%D1%8A%D0%B6-%D1%81%D1%8A%D0%BC-%D0%B8%D0%B7%D1%80%D0%B0%D0%B7%D1%8F%D0%B2%D0%B0%D0%BB-%D0%BD%D0%B5%D1%81%D1%8A%D0%B3%D0%BB%D0%B0%D1%81%D0%B8%D0%B5-%D1%81-%D0%B4%D0%BE%D0%B3%D0%BC%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%81%D0%B5-%D0%BD%D0%B0%D0%BB%D0%B0%D0%B3%D0%B0%D1%82", "text": "Възгледът ми и сега е, че изкуствените зидове, ограждали националния ни живот, вместо да изпишат вежди, вадят очи, казва известният публицист, писател, литературен критик, който днес става на 85 години.  \"Макар и да съм по природа скептик, не мога да живея без вяра\"  Интервю на Димитър Томов - Като се обърнеш назад в годините, кое човешко качество те отвращава най-вече и без какво не би могъл да съществуваш? - Най-отвратително за мен е предателството, а най-върховният ми стремеж е да остана верен на каузата, в която съм повярвал. Макар и да съм по природа скептик, не мога да живея без вяра. Като ученик слагах знак на равенство между моята вяра на юноша и вярата-образец на Вапцаров. - Интелектуалците сме \"сложни\" натури, нерядко правим немалки отклонения от разбиранията си. Причините - различни. При тебе как стоят нещата? - Никога не съм изневерявал на социалните си убеждения, на своята представа за лява идея. По един парадокс признавах необходимостта от използване на насилието в революционната борба, смятайки същевременно, че над всяка идея трябва да има \"небе\", нравствена оценка и присъда, близки до 10-те Божи заповеди. Оттук започнаха разминаванията ми с така наречената идеологическа рамка на социалистическото ни развитие. Факт е, че не съм се съгласявал с мнения, които приемам за неверни, независимо дали идват от литературни бонзи или апаратчици на ЦК. Сигурен бях, че моят дълг пред идеята на социализма е изравнен с този на висшепоставените кадри, даже е по-голям. - Наистина ли? Трудно е ми да повярвам. - Напротив, неведнъж съм изразявал своите несъгласия с догмите, които официално се налагат. Чужд бях на имагинерните дисидентски настроения, избуяли особено през 80-те години, по-скоро бих могъл да нарека себе си \"нонконформист\". На Любо Левчев, по негови думи, Милко Балев му бил казал, че на мене може да се има политическо доверие и никакво в областта на идеологията. Едва по-късно, в зряла възраст, се досетих, че това мое поведение и тези мои настроения имат корен първоначално и в недрата на ямболския анархизъм, в интелектуалния блясък на философа и водача на българския анархизъм Георги Шейтанов, с чиито статии се запознах още през 50-те години. - Щом си склонен да подлагаш на критика лявото движение, към което принадлежиш, ще формулираш ли някоя значима вина, допусната от компартията през времето на социализма? - Не зная дали е природна даденост или придобито познание, но за мен водеща категория в триадата свобода - справедливост - солидарност, продължава да е свободата. Голямата грешка/вина през ХХ в. на комунистическото движение се състоеше в игнорирането, пренебрегването на фактора човешка свобода за сметка на насилието. А също, че личността изпадаше в прекалена зависимост от номенклатурата до степен обезличаване. Оказва се, че новият свят не може да бъде изграден от хора, които ги учат на стаден манталитет, лишени от самостоятелност и лична етика. Оттук една крачка до увековечената роля на \"вожда\" с възвръщане на социално-психологически рецидиви от миналия обществен строй. - Това твое умонастроение довеждаше ли до по-сериозни последици?  - На няколко пъти попадах в по-остра конфронтация с властовите механизми, най-напред като театрален критик, който на IV национален преглед на българската драма и театър през 1969 г., защити \"антипартийната\" пиеса \"Ние сме на 25\" от Недялко Йорданов; втория и третия път заради участието ми в публикуването и сценичното претворяване на две повести на Валентин Распутин, които очерняли съветския начин на живот, в смисъл, че показват бедняшкия живот на сибиряците. Първия път на Павел Вежинов - главния редактор на сп. \"Съвременник\", и на мен, неговия заместник, ни се размина да ни разследва комисия от кабинета на Живков благодарение на застъпничеството на съветски дипломат. Той на всеослушание заяви, че Распутин е писател от ранга на Толстой, Достоевски и Чехов, така че  \"ребята\" дерзайте. В същото време няма как да не изтъкна, че културната политика на Живков беше гъвкава и целесъобразна - обикновено след съответните санкции той правеше едва ли не всичко възможно \"провинилият се\" интелектуалец да се завърне безпроблемно в своята среда. - Завършил си висшето си образование в Будапеща. Можеш ли да споделиш къде твоите схващания придобиваха яснота и релефност? У нас или в Унгария? - Всъщност моите разбирания кристализираха главно в Унгария. Там попаднах в кръжок по световна драматургия, главно немска, ръководен от  световно признатия философ, естетик, крупен ляв интелектуалец и общественик - Дьорд Лукач. Влияние за цял живот. Запознах се с видни унгарски писатели, просто разбрах, че действителността е далеч по-сложна, отколкото съм си представял, че без търпимост няма литературен прогрес, че Сталиновата система е зло, което трябва да бъде погребано. През 1954 година в   университета ни \"Лоранд Йотвьош\" взех участие в обсъждането на две извънредно нашумели книги - \"Само с хляб не се живее\" от Дудинцев и \"Размразяване\" от Еренбург, дори направих изказване. - Като се завърна в България през 1955 година, намери ли различия между тогавашния живот в Унгария и в нашата страна? - Първото стъписване, след като се завърнах в България, беше изненадата ми, че еталон за литературен успех у нас бяха автори и творци, които според моя вкус са крайно уязвими откъм човекознание и художническа защита. От Лукач бях научил, че в литературата, конкретно в прозата, от определяща важност е да се прави анализ на живота, да се държи на реализма. Лукач беше си позволил едно остроумие: \"Докато социалистическият реализъм е зайче, което се намира на планински връх, критическият реализъм е слон в долина\". - Как посрещна случилото се на 10 ноември 1989 година? Реализираха ли се твоите надежди за мащабно реформиране на нашенския социализъм? Промените отразиха ли се върху творческите ти намерения? - Още през 70-те години бях наясно, че социализмът, зрелият, се нуждае от сериозни реформи. Затова с огромна надежда посрещнах периода на преустройството. Но след 1989 година бързо се разочаровах от него. Усетих нужда да реагирам на събитията, които протичаха пред мен като на филмова лента. Така се насочих активно към жанра политическа публицистика. Исках да разкажа за тревогите си, за разочарованията и моментите на отчаяние, които трябваше да превъзмогвам, но и да дам кураж на моите другари. Още в края на 1989 година написах \"Писма до приятеля\" във \"Вечерни новини\", а след това започнах редовно да сътруднича на в. \"Дума\", оглавен от Стефан Продев. По-късно  публицистиката ми намираше място във в. \"Нова зора\" и в други седмичници и всекидневници. - Кои са любимите ти литератури образи в световната и българската литература? - Не един или двама. И все пак ще посоча няколко от тях: Антигона на Софокъл, Хамлет на Шекспир, Иван Карамазов на Достоевски, княз Андрей Болконски на Толстой, Гамлен на Анатол Франс, Иван Кондарев на Емилиян Станев. Български писатели на ХХ в., които за мен са пример и упование: те са поети - Гео Милев и Никола Вапцаров. В нашия театър близък като мислене и чувстване ми е режисьорът Леон Даниел. Изпитвам дълбок респект пред трима унгарски поети - Шандор Петьофи, Ендре Ади и Атила Йожеф. През изминалите години ме потресе романът на Михаил Булгаков \"Майстора и Маргарита\". - Всъщност кой си ти? Какво си отстоявал в българския ни живот? На какво си държал? Идеи, намерения, пориви? - По-близки до мен в културата са радикалното мислене и действие. Още с първите си публикации заявих привързаност към урбанизма и модернизма. Давал съм израз на разграничаването си от пословичните български компромиси, от естетизирането на приспособяването (историческото също). Възгледът ми и сега е, че изкуствените зидове, ограждали националния ни живот, вместо да изпишат вежди, вадят очи. Противопоставях се на внесените у нас възгледи на руските славянофили почвеници и пр. - Завръщането в отечеството след дълго пребиваване в чужбина, особено в ранна възраст, е придружено с немалко трудности. Как еволюира твоят светоглед, за да стигнеш до това да напишеш най-респектиращата монография за един от най-българските романи - \"Време разделно\" на Антон Дончев? - Може би изглежда странно, но моето родолюбие се укрепи върху любими световни творци, върху велики духове на руската и унгарската култура. Бих допълнил, че пътят ми към особеностите на българското самосъзнание не е пряк. Той премина преди това през съпреживения независимия характер на испанеца Лорка, с неговото родолюбие и модерно претворяване на фолклорните наследства; през модернизма на немеца Брехт; през унгарския Ренесанс, Просвещение, Сантиментализъм, Революционна естетика; през уроците на руското човеколюбие и на руското преклонение пред родината. Така стигнах до истинските стойности на българския ни свят, до осъзнаването, но и до своята възхита от подвига на Кирил и Методий и на техните ученици, от безподобната философска и социална съпротива на българските богомили, от светлината, която излъчва Паисий, от революцията на Ботев и Левски. След епохата на нашето Възраждане и епопеята на Априлското въстание българският народ през ХХ в. даде два нови примера на национална непримиримост и революционен активитет - Септемврийското въстание (1923 г.) и Антифашистката съпротива (1941 - 1944 г.). А това е достойно за уважение и преклонение.    * ", "date": "2018.08.21", "title": "Неведнъж съм изразявал несъгласие с догмите, които официално се налагат*"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385865-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5-%D1%81%D0%B5-%D1%81%D1%80%D0%B8%D0%BD%D0%B0%D1%85%D0%B0", "text": "Другите популярни криптовалути – алткойните и етереум са на същата цена като миналата година. През януари капитализацията на целия пазар на криптовалути е четири пъти по-висока – 820 млрд. долара, а сега е около 216 млрд. долара. Според анализаторите през лятото по традиция има спад в цената на криптовалутите, а пикът е през декември. Миналата година по това време биткойнът е бил два пъти по-евтин. Специалистът по криптовалутите Цветан Аврамов заяви пред БТВ, че промяната в цената е причинена и от големите играчи, които манипулират пазара.Стабилизирането на пазара зависи от т.нар борсови фондове за търговия, които ще позволят на големи организации да инвестират милиарди в криптовалути. Стартирането на тези инструменти обаче беше отложено от американската комисия за ценни книжа и борси за септември. Междувременно след месеци разследване китайските власти арестуваха трима хакери, присвоили криптовалути на стойност 87 млн. долара. За да избегнат кражби, експертите съветват инвеститорите да пазят ключовете към портфейлите си с криптовалута извън компютрите си – на хартия и в сейф.", "date": "2018.08.21", "title": "Цените на криптовалутите се сринаха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385866-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B7%D0%B0%D1%81%D0%B5%D0%B4%D0%B0%D0%B2%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D0%B4%D1%80%D1%83%D0%B6%D0%B5%D1%81%D1%82%D0%B2%D0%BE%D1%82%D0%BE-%D0%BE%D0%BB%D0%B8%D0%BC%D0%BF%D0%B8%D0%BA-%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D1%81-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80", "text": "Извънредната сбирка е по искане на БСП Председателят на парламента Цвета Караянчева свиква извънредно заседание на Народното събрание. Депутатите ще се съберат в пленарната зала днес в 13:00 часа, напомня Новини.бг. Народното събрание прекъсва лятната си ваканция, за да изслуша премиера Бойко Борисовза проблемите с Търговския регистър и за да обсъди казуса с фалита на кипърското застрахователно дружество \"Олимпик\". Заседанието е по искане на БСП. Парламентът ще заседава при дневен ред от две точки, записан във внесеното от левицата искане. Първата е, проект на решение за предприемане на действия във връзка с отнемането на лиценза за извършване на застрахователна дейност на кипърската застрахователна компания \"Олимпик\". С решението се задължава министъра на финансите да предприеме действия по търсене на възможности за възстановяване на платените суми и гарантиране на правата на засегнатите граждани. Настоява се и Комисията за финансов надзор до 7-ми септември да представи пред Народното събрание цялостен доклад за надзора върху дейността на кипъркото дружество у нас, както и информация за актуалното състояние на Гаранционния фонд. В дневния ред е и изслушване на министър-председателя Бойко Борисов във връзка със сигурността на електронните бази данни, съхранявани от Агенцията по вписванията и Министерството на правосъдието и отговорността за възникналата криза. За да бъде проведено извънредното заседание, е необходим кворум от минимум 121 народни представители. Заявка за извънредно заседание БСП даде още в края на миналата седмица и описа случващото се като безпрецедентна криза в системите.", "date": "2018.08.21", "title": "Парламентът заседава извънредно заради дружеството \"Олимпик\" и проблемите с Търговския регистър"}
{"url": "http://www.classa.bg/%D1%81%D0%B2%D1%8F%D1%82/item/385867-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D1%82%D1%83%D1%80%D1%86%D0%B8%D1%8F", "text": "Посолството на САЩ в Анкара (Турция) бе атакувано в понеделник около 05:00 часа (02:00 ч. UTC) от автомобил, разположен пред съоръженията, според Ройтерс, цитирайки местни медии.   Установено е, че неидентифицирани лица са произвел между 4 и 6 изстрела от бяла кола, чиято регистрация още не е определена. Целта на атаката е била касетата за сигурност пред шестата врата на сградата.   Полицейските органи са били уведомени за инцидента и са започнали операция за издирване на заподозрените, според докладите. От друга страна, след нападението не са съобщени никакви наранявания или жертви, има нанесени щети на един от прозорците на обекта.   Атаката съвпада с влошаването на отношенията между Анкара и Вашингтон, поради неотдавнашните търговски бариери, наложени от САЩ. и случая на американския пастор, арестуван в Турция.", "date": "2018.08.21", "title": "Атака срещу американското посолство в Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385858-%D0%B2-%D1%87%D0%B5%D1%80%D0%BD%D0%B0%D1%82%D0%B0-%D0%B4%D1%83%D0%BF%D0%BA%D0%B0", "text": "Тежко се живее през лятото! Тежко се диша в жегите, тежко се понася мисълта, че хората киснат в морето или в Рилските езера, а някой, издърпал късата клечка, трябва да опъва каиша.  В тия жеги се зададе още едно бедствие – „ТАБЛОИД” реши да излезе в лятна ваканция! „Вярваме, че ще преживеете една седмица без ексклузивните ни материали за българските и световните знаменитости” – надява се редакцията.  Трудничко, но ще се опитаме да преживеем без светската новина, че „Кольо Магарето спи с русата Златка”, политическата „Бойко черпи Заев с моркови и зеле”, да не говорим с изпълнената с респект към великата актриса информация „Стоянка Мутафова се изпуска на улицата”… Можем само да се надяваме на бъдещите студенти тази пропусната седмица да бъде преподавана като черна дупка в историята на българската журналистика.  Слава Богу, че е всекидневната преса, та да запълва дупката!  Два вестника наблягат на канибализма във вселената и по нашенско – под рубриката „Галактически канибализъм” „МОНИТОР” разобличава цяла галактика – „Андромеда крие тъмно минало”! В едно далечно време въпросната галактика излапала една друга далечна галактика – малко по-малка от нашата.  У нас мащабите са доста по-скромни, но все пак смущаващи – „Шефката на агенцията за децата меси баница с хлапета” – твърди „СТАНДАРТ”. Бях­ме чували за баница със сирене, баница с праз, баница с гъби, но баница с деца – това вече ще да е специалитет на Агенцията за закрила на детето. Или на стандартния репортер, на когото словоредът в българския явно не му е най-силната страна.  Смут в редиците на Бирената партия опитва да внесе „ТЕЛЕГРАФ” с твърдението, че „В Полша пуснаха вагинална бира”. Има пикантни технологични подробности за подготовката на биричката, успокоително е, че се консумирала по традиционния начин, нетрадиционна била само цената – около шест евро.  По-традиционно подхожда към традиционните летни сексуални антрефилета „МОНИТОР” – той измъква от старите архиви вече доста старата новина, че „Британка има гадже дух”. И не само едно – за дванайсетте години, след като се разделила с годеника си, успяла да прелъсти не един, а цели петнайсет похотливи призрака!  Британката – пасти да яде, у нас Осигурителният институт е открил цели два милиона и нещо призраци, които не си плащат осигуровките – и в резултат „Хазната губи 6 млрд. лв. от заплати в плик” – резюмира резултатите от явлението „МОНИТОР”. И уточнява на другата страница, че в института били постъпили цели „50 сигнала за пари на ръка”.  Слаба ракия е Осигурителният – ако там четяха вестници по-внимателно, щяха сами да си намерят не петдесет, а двеста и четиридесет нарушители – „По 17 961 лв. приход в плик за депутатите” – научаваме от „24 ЧАСА”.  В смисъл – че „За първи път депутати обявиха официално онези безотчетни 2/3, които получават допълнително към заплатите си”.  Досега официално се знаеше, че ги получават, днес – официално ги декларират! И вече с чиста съвест могат да ругаят мушмороците, които си вземат заплатата в плик, за да не плащат осигуровки, а в резултат – пари за пенсиите няма…  Хубаво нещо е чистата съвест – само от време на време трябва да се препира. Както в братска Америка – там манията по препиране е стигнала такива размери, че властите вече са принудени да вземат мерки – „Опитват да отучат американците да перат презервативите” – популяризира челния опит „МОНИТОР”.  Както се пее в песента – глей как са прай и изпълнявай! Пък ние ще си стоим в черната дупка – това поне си го знаем.", "date": "2018.08.21", "title": "В черната дупка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385859-%D1%81%D0%B2-%D0%B0%D0%BF-%D1%82%D0%B0%D0%B4%D0%B5%D0%B9-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "    Св. Тадей бил родом от Едеса. Отпърво бил ученик на  , а след това започнал да върви след Господа и станал един от 70-те апостоли. След   и съшествието на Св. Дух Тадей бил пратен да благовествува в Едеса. Там живял при един свой познайник, на име Товия, проповядвал словото Божие и с името на Иисус Христос вършил много чудеса. Слух за извършваните от него чудеса дошъл до едеския княз Авгар, който получил от Спасителя обещание за пълното си излекуване чрез Неговия ученик. Авгар помислил, че Тадей е оня ученик, за когото Спасителят му писал, и го повикал при себе си. Когато Тадей влязъл в стаята на княза, Авгар бил поразен от сиянието, което озарявало лицето му, затова го посрещнал и му се поклонил до земята. Придворните на Авгар, понеже не виждали сиянието, се удивлявали на тази постъпка на своя княз да окаже такава почит към бедния странник.     - Ти ли си оня ученик – попитал князът, - когото Син Божи обеща да ми прати, за да получа чрез него изцерение и живот вечен? - Понеже ти си възложил своето упование на Господ Иисус Христос, Той ме прати при тебе – отговорил Тадей. – Ако вярваш, ще ти бъде по твоята вяра. - Аз тъй несъмнено вярвам – отговорил Авгар, - че исках дори да ида с войска в  , за да отмъстя на юдеите за убиването на Христа. Но римското правителство ми попречи да изпълня моето желание. - Господ наш Иисус Христос не е искал помощ от людете във време на Своите страдания – възразил апостолът, - защото е могъл да повика легиони ангели. Но той изпълни волята на Отца и страда за спасението на целия свят. А сега, когато със слава се възнесе на небесата седи от дясно на Бога. Той също така не иска никой да отмъщава за Него. Той има власт над всички и ще въздаде заслуженото всекиму, когато дойде да съди живи и мъртви. Апостолът още дълго беседвал с княза и домашните му за Господ и им обяснил Божия закон. Всички повярвали и приели от него св. кръщение. След това Авгар съвършено се излекувал от проказата. Св. апостол Тадей проповядвал на всички едески жители и мнозина от тях повярвали и се кръстили. Благородният Авгар поискал богато да възнагради апостола за своето излекуване, но Тадей отказал да приеме дарове. Когато утвърдил Едеската църква и поставил презвитери, той напуснал града, обиколил цяла Сирия и Месопотамия и навсякъде проповядвал Евангелието. Умрял във финикийския град Берит.", "date": "2018.08.21", "title": "Св. ап. Тадей от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385860-21-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1737 г. - В София е обесен самоковският владика Симеон Самоковски, който е сред организаторите на въстанието в Нишко и Пиротско.     1877 г. - Руско-турска война (1877-1878): Начало на Втората битка при Шипка.   1886 г. - Извършен е неуспешен преврат в България срещу правителството на княз Александър I Батенберг, който довежда до съставяне на временно правителство, начело с Климент Търновски.   1897 г. - Германският химик Феликс Хофман синтезира хероина.   1898 г. - Основан е бразилският футболен клуб Вашко да Гама.   1911 г. - Картината на Леонардо да Винчи „Мона Лиза\" е открадната от служител на Лувъра; намерена е през 1913 година.   1944 г. - Започва Конференцията в Дъмбъртън Оукс, която е прелюдия към създаването на ООН.   1959 г. - Президентът Дуайт Айзенхауер подписва изпълнително нареждане, с което обявява Хаваите за 50-ти щат на САЩ.   1965 г. - Изстрелян е космическият кораб „Джемини 5\" с екипаж Гордън Купър и Чарлс Конрад.   1968 г. - Инвазия на войските на Варшавския договор в Чехословакия.   1983 г. - Филипинският опозиционен лидер Бенигно Акуино е застрелян на международното летище в Манила при завръщане в родината си.   1986 г. - Въглероден диоксид изригва от вулканичното езеро Ниос в Камерун и убива 1 700 души в радиус от 20 километра.   1989 г. - Голямата екскурзия: Турция затваря границата си с Народна република България, след като вече са се изселили 344 хиляди български турци.   1991 г. - Латвия обявява възстановяване на пълната си независимост от СССР, който я признава на 6 септември.   1991 г. - Михаил Горбачов обявява, че контролира изцяло положението след 60-часовия пуч.   1993 г. - В България стартират залозите в играта „Еврофутбол\".   1994 г. - Тайфунът Фред опустошава китайската провинция Дзежянг - загиват над 700 души, материалните щети са за 1,6 милрд. долара.   1999 г. - Направен е опит да се разруши мавзолеят на Георги Димитров в София; сградата не рухва и се налага да бъде досъборена с механични средства.   2000 г. - Опитите да бъде достигната потъналата руската атомна подводница „Курск\" са прекратени. Водолазите обявяват, че никой от 118-членния екипаж не е оцелял.   2002 г. - Външният министър на Либия Мохамед Шалкам е на посещение в България и уверява българската общественост, че процесът срещу българските медици в Либия е деполитизиран.   2004 г. - При серия от взривове в столицата на Бангладеш - Дака загиват 22 души.   2006 г. - Русия изплаща предсрочно целия си дълг към Парижкия клуб на страните кредитори, като последната вноска възлиза на 23,7 млрд. долара.  ", "date": "2018.08.21", "title": "21 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/385857-%D0%BA%D0%B0%D0%BA%D0%B2%D0%BE-%D0%BC%D0%B8%D1%81%D0%BB%D1%8F%D1%82-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5", "text": "В последно време се вълнувам за душевното състояние и умонастроенията на американските капиталисти. Затова днес имам намерение да дам на капиталистическата класа няколко приятелски съвети за социалистите. Искате социалистите да бъдат по-малко? Това е лесно. Прекратете да ги увеличавате. В историята отвреме-навреме причината и следствието буквално ни избождат очите. Натрапените от Версайския договор условия съдействаха за идването на власт на Хитлер. Провалите на кейнсианството през 1970-те години положиха пътя на икономиката на стимулирането. Както отбелязах неотдавна на страниците на The Daily Beast, този тип капитализъм, който се практикува в нашата страна в последните няколко десетилетия, направи социализма значително по-привлекателен, особено в очите на младежите. Попитайте самите себе си. Ако вие сте на 28 години, като кандидата за конгреса от Ню Йорк Александрия Окасио-Кортес, която се нарича демократичен социалист, какво сте видели за целия си съзнателен живот? Видяхте как богатите богатеят, вероятно сте забелязали как реагира на това държавата. Тя главно намалява техните данъци. Били сте свидетели на финансовия крах през 2008 година, за което причина бяха крупните банки. Капиталистите вероятно ще поискат да разберат, как всичко това изглежда в очите на младия човек от работническо семейство, добре запознато с хора, загубили работата и дори домовете си, докато в същото време авторите на същото това блато банкери скочиха от горящия самолет със златни парашути по подобие на главата на ипотечната компания  «Кантривайд Файненшл» (Countrywide Financial) Анджело Мозило (Angelo Mozilo), чиято компенсация  «Ню-Йорк Таймс» оцени на 88 милиона долара. Видяхте как корпорациите получават печалби, изкупуват своите акции, но не влагат средства в своите работници така, както това беше по-рано, когато те имаха работни места в Централна Америка и в Бангладеш. Ако сте чели много, то ви е известно, че изкупуването на собствените си акции е разрешено от постановлението на Комисията за ценни книжа  № 10b-18, което бе прието още при Рейгън… Мога да продължа с още поне 20 примера, а може би и със 100, ако трябва да съм честен. Но идеята ви е ясна. Когато нашата икономика непрестанно растеше и растеше, ние имахме правителство и капиталистическа класа, които влагаха средства в нашия народ и в неговото бъдеще. Те харчеха капитали за автомагистрали между щатите, за обществени колежи, за научни изследвания, за щедри федерални грантове за развитие на транспорта и регионите. Достатъчно любопитно е това, че за цялото това време социализмът не изглеждаше много привлекателен. През 1910-1920 г., когато профсъюзите водеха напрегната борба, когато още я нямаше държавата на всеобщото благоденствие, в палата на представителите работеха група членове от Социалистическата партия — Виктор Бергер (Victor Berger) от Усконсин и Мейер Лондон (Meyer London) от Ню-Йорк. Но в периода на «славните 30 години», както се изразяват французите  (от 1945 до 1975 год.), когато в западните икономики всичко работеше без проблем, привлекателността на социализма в Америка започна да намалява. През 1956 година от тази партия е  Дарлингтън Хупс (Darlington Hoopes), който събра само  2 044 гласа (другите малки леви партии се представиха значително по-добре). В този период и в началото на рейгъновата епоха американските леви играеха конструктивна роля, подкрепяйки борбата за граждански права, против войната във Виетнам и правейки всичко възможно в рамките на борбата с новото натрупване на богатство. Но дойде студената война, левите бяха малко, а степента на тяхното влияние се  оказа незначителна. Да се върнем към нашите 28-годишни. Те са родени през 1990-те. Те може би помнят, че в края на 90-те техните родители имаха добро самочувствие: средните доходи на населението при Бил Клинтън нараснаха повече, отколкото при другите президенти, повече от тези, които бяха налице дори при Рейгън. Но след това картината с доходите стана съвсем нееднозначна. За цели 18 години доходите не се увеличиха, ако имаме предвид инфлацията. Така че: ако сте човек със скромни доходи или дори принадлежите към средната класа, какво може да е отношението ви към капитализма? Да, той ни даде множество блестящи предмети. Смартфон, който може да ни покаже забавено видео… Да, това са чудесни предмети. Защото това е необходимост за всяко порядъчно общество. А проблемите с наркотиците, от които ежедневно умират по 115 човека… Капитализмът игнорира всичко това. Ако вие сте капиталист, то по-добре е да осъзнаете всичко това. И да направите нещо за преодоляването на всички тези трудности, които биха засилили привлекателността на социализма.", "date": "2018.08.21", "title": "Какво мислят капиталистите?"}
{"url": "http://www.classa.bg/%D1%81%D0%B2%D1%8F%D1%82/item/385852-%D1%89%D0%B0%D1%81%D1%82%D0%BB%D0%B8%D0%B2-%D0%B1%D1%80%D0%B0%D0%BA,-%D0%B3-%D0%B6%D0%BE-%D0%BA%D0%BD%D0%B0%D0%B9%D1%81%D0%BB-%D0%B8-%D0%B4%D0%B0%D0%BD%D0%BE-%D1%81%D0%B5-%D0%BE%D0%BF%D0%B0%D1%80%D0%B8%D1%82%D0%B5", "text": "Самовар и казашки хор? Не, когато се срещаш с Путин, трябва да мислиш за Украйна, Асад и Солсбъри           Когато австрийската външна министърка кани руския президент на гости, това не е само нейна лична работа. Без значение, дали поканата е за официално посещение или за собствената ѝ сватба. Когато излезе за танца си с Владимир Путин, Карин Кнайсл очевидно беше сбъркала такта, пък и музиката бе неподходяща. Горчиво!   Да танцуваш с Путин   Да, няма нищо сбъркано в това европейските политици редовно да се срещат с Путин. Но хайде, ако обичате, това да става винаги при отчитане на определени обстоятелства: войната на Русия в Украйна, подкрепата на Кремъл за масовия убиец Асад, намесата в американските избори и нападенията с отровен газ в Солсбъри. Тези обстоятелства изобщо не са отчетени, когато предоставиш на Путин цялата сцена, за да подарява на младоженците самовар и да ги поздравява с изпълнение на казашки хор.   Карикатура от Сергей Елкин   Дано бракът на госпожа Кнайсл да бъде дълъг и щастлив! Нека се надяваме освен това, че политически тя лошо ще се опари заради политическите си гости. Сега на ход е австрийската опозиция.    ", "date": "2018.08.21", "title": "Щастлив брак, г-жо Кнайсл! И дано се опарите!"}
{"url": "http://www.classa.bg/%D1%81%D0%B2%D1%8F%D1%82/item/385853-%D0%B7%D0%B0-%D0%BA%D0%BE%D0%BA%D0%B0%D0%B8%D0%BD-%D0%B8-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8", "text": "Или пък „Плутоний за оръжейни цели\" - ако посочите такова основание за банков превод, в Германия може да си имате разправии с полицията. Ето как и защо шегите при парични преводи могат  да Ви изиграят лоша шега.           Клиентите на германските банки могат да извършват парични транзакции самостоятелно на специални автомати или от собствения си дом посредством услугата онлайн банкиране. Освен IBAN и сумата, те трябва да попълнят и графата „основание за превода\". Специално обозначеното поле „Verwendungszweck\" има лимит от 140 знака. В него обикновено се вписват клиентски или застрахователен номер, номерът на сметката, която искаме да платим, или пък собствения ни адрес. Обаче клиентите понякога решават да оригиналничат...   Майтапчии всякакви   Един майтапчия, например, вписал като основание за банковия превод „Плутоний за оръжейни цели\", друг пък - „За кока и проститутки\", а трети - „Благодаря за бъбрека\". Забавно е, да, но когато използвате банковите преводи, за да се пошегувате с приятели и познати, имайте предвид че ви очакват неприятности, предупреждават от полицията. Майтапите в графата „Основание\" тежко изнервят банките. Защо по закон служителите са длъжни да проверяват паричните преводи при съмнение за пране на пари или измама. „Шегите във „Verwendungszweck\" увеличават работата и забавят банковите преводи\", казва Щефан Мароцке, говорител на Сдружението на спестовните каси. „Освен това майтапчиите нарушават закона\", твърди говорителка на германската Криминална полиция. От прокуратурата потвърждават, че такива случаи стигат и до съда. „Все по-често има обвинения за пране на пари заради шеговити основания за превод като „Кока, проститутки, марихуана и каквото там трябва за добър купон\" или „Плутоний за военни цели\"\".   Сделки с оръжие, пране на пари - при такива подозрения банките много внимават   В последно време обаче майтапите са намалели. Малко вероятно, но трябва да се провери Да, зад подобни шеги едва ли наистина се крият нарко-сделки и пране на пари, но въпреки това кредитните институти са длъжни да докладват всяка съмнителна транзакция, обясняват от Съюза на германските банки. При всяко подозрение за пране на пари банковите служители информират Финансовото разузнаване. След това случаите на предполагаема измама се разглеждат от прокуратурата и по преценка се предават на полицията. Според адвоката по банково дело Паул Асис опасните шеги са рядкост. Ако обаче един и същи клиент многократно си позволи подобни волности, банките имат право да прекратят договора му. Според статистиката, в Германия се правят повече от 6 милиарда парични превода годишно. Това са над 16 милиона транзакции на ден. От Съюза на германските банки поясняват, че кредитните институти засичат съмнителните преводи с помощта на автоматизирана листа от ключови думи. Какви точно са тези думи обаче – това се пази в тайна. Позволени шеги Ето защо клиентите, които не искат да се разправят с полицията, трябва внимателно да подбират изразните си средства. Ако искат да се шегуват – няма проблем, въпросът е обаче с какви думички. Ето няколко примера за безобидни шеги: „За да не умреш от глад\" „Да ти приседне, капиталист такъв\" „Благодаря за снощи!\" „Не ги харчи наведнъж\". „Парите не миришат\" „Търся зрели жени над 60\".", "date": "2018.08.21", "title": "\"За кокаин и проститутки\""}
{"url": "http://www.classa.bg/%D1%81%D0%B2%D1%8F%D1%82/item/385854-%D0%BA%D1%8A%D0%B4%D0%B5-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D0%B2%D1%80%D1%8A%D1%89%D0%B0-%D0%B1%D0%B5%D0%B6%D0%B0%D0%BD%D1%86%D0%B8", "text": "Първо с Испания, а сега и с Гърция. Германия сключи споразумения за връщане на бежанци с две партньорски държави от ЕС. Преговорите с Италия продължават. Имат ли ефект обаче подобни споразумения или са само прах в очите?             В края на миналата седмица говорителката на вътрешното министерство Елеоноре Петерман обяви най-новите резултати от преговорите с гръцкото правителство. Тя заяви, че предстои подписване на споразумение за реадмисия между двете страни. \"Ние се споразумяхме\", заяви тя и допълни, че в момента тече заключителната размяна на официални писма. Тя не пожела да сподели повече подробности. Според информации от медиите, всичко говори за това, че споразумението между Берлин и Атина прилича на вече сключеното споразумение за реадмисия между Германия и Испания. То дава право на Германия при определени обстоятелства да връща обратно в Испания бежанци, когато те вече са били регистрирани в Испания.Това обаче се отнася за хората, които са влезли в Германия през границата с Австрия. Понастоящем Германия контролира три гранично-пропускателни пункта. Ако там бъдат заловени бежанци, те могат да бъдат върнати в Испания в рамките на 48 часа. Основа за проверките е европейската база данни за пръстови отпечатъци Евродак. Всеки бежанец трябва да се регистрира в тази програма при пристигането си в Европа. Изключение правят само малолетните бежанци без придружител.   Много символика   Понастоящем споразумението оказва символично въздействие.То показва, че е възможно единение на европейско ниво. Практическото въздействие на споразумението е по-скоро ограничено. По данни на вътрешното министерство, от средата на юни през австрийско-германската граница са пристигнали 150 души, които са подали молба за предоставяне на убежище в друга страна член на ЕС. Половината от молбите са подадени в Италия. Само една пета от тях са били подадени в Австрия. От Испания не е пристигнал нито един мигрант или бежанец. Открит въпрос е дали ще бъде сключено споразумение и с Италия. По данни на вътрешното министерство, преговорите с Италия били \"в напреднала фаза\". Вътрешното министерство изхожда от предположението, че \"ще бъде сключен договор\".     Срещ приема на още мигранти: италианският вътрешен министър Матео Салвини   Рим се оплаква от тежкото бреме   Италия би могла обаче да постави много по-обхватни изисквания. В края на миналата години в Италия са живели 355 000 бежанци. През тази година към тях са се присъединили почти 19 000 души, които са пристигнали в Италия по море. Сегашното италианско правителство се оплаква от тежкото бреме. Особено тежка е ситуацията в големите италиански градове, най-вече в Рим и Милано. Само в столицата живеят над 6000 бежанци. Много често те намират подслон в импровизирани лагери или в запустели сгради. Новият италиански вътрешен министър Матео Салвини се противопоставя решително на приема на още бежанци. В края на юли той отхвърли предложението на ЕС да плаща по 6000 евро за всеки мигрант. \"Това изобщо не става. Брюксел може да си прибере милостинята\", заяви той и допълни, че Италия искала притокът на мигранти да бъде окончателно спрян. Премиерът Джузепе Конте също реагира отрицателно. Той заяви, че Италия никога не е повдигала въпрос за пари при изискването за преразпределяне на мигрантите в Европа. Съответно трудни ще бъдат и преговорите. Засега не са известни детайли по тях. В други държави живеят значително повече бежанци и мигранти. По данни на Върховния комисариат за бежанците на ООН, Германия е приела най-много бежанци - над 1,4 милиона. На второ място се нарежда Франция с 400 000 души. Италия е едва на трето място. В тези цифри обаче не са включени бежанците с отхвърлени молби за убежище. Призив към европейска солидарност   В тази връзка германският външен министър Хайко Маас призова за повече подкрепа за страните от Южна Европа. \"Ние не можем да действаме така, сякаш спасените в Средизимно море хора са испански или италиански бежанци. Имаме нужда от европейско решение и европейска солидарност. Миграционният въпрос не бива да разединява ЕС\", заяви той в телевизионен разговор. Хайко Маас обаче подчерта, че европейските партньори не бива да бъдат принуждавани да поемат еднаква отговорност, когато по един въпрос има принципни различия. \"Голяма част от европейските държави са готови за приемането на обща концепция. Тези, които не желаят, могат да поемат повече отговорност в друга сфера. Например при финансирането на борбата срещу причините за бягство или в други сфери на ЕС\", заключи той.", "date": "2018.08.21", "title": "Къде Германия ще връща бежанци?"}
{"url": "http://www.classa.bg/%D1%81%D0%B2%D1%8F%D1%82/item/385855-%D0%B2-%D1%87%D0%B8%D0%B8-%D1%80%D1%8A%D1%86%D0%B5-%D0%B5-%D1%81%D0%BF%D0%B0%D1%81%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%86%D0%B8%D1%8F", "text": "Турският финансов министър Берат Албайрак има нелека задача. Той трябва да овладее тежката криза и да предотврати икономическия срив на страната - но и да не си навлече гнева на своя тъст и ментор Ердоган.             Лицето на турската икономика във време на най-тежката криза в страната от 17 години насам е финансовият министър Берат Албайрак. В обширна публикация \"Берлинер цайтунг\" проследява неговата бърза кариера. \"Берат Албайрак влезе в политиката само преди три години и веднага стана депутат и министър на енергетиката\", посочва изданието. През юни той е назначен за министър на финансите - вторият най-важен пост в управлението на страната. \"Такава кариера в Турция се прави само с протекция, а Албайрак има най-силната: той е зет на президента Реджеп Тайип Ердоган\", пише „Берлинер Цайтунг\".     Берат Албайрак е син на известния писател и близък приятел на Ердоган Садик Албайрак, четем по-нататък в публикацията. Следвал е икономика в Истанбул и е завършил магистратура в нюйорксия университет „Пейс\". В Америка Берат среща по-голямата дъщеря на Ердоган Езра и през 2004 г. двамата вдигат пищна сватба, посочва изданието. „Сватбата беше начин да се осигури лоялността на Берат и семейството му към клана Ердоган. Садик Албайрак знае всички тайни на президента,\" споделя пред изданието близък на двете семейства. Едва 29-годишен, зетят на Ердоган става генерален директор на близкия до правителството концерн „Калик Холдинг\" и сключва редица сделки в полза на тъста си. „Един от най-явните примери за това е закупуването срещу 1, 5 млрд. долара на медийна група „Туркуваз\", която притежава най-влиятелния вестник в страната „Сабах\", както и редица телевизионни канали. Те бързо се превърнаха във водещи канали за правителствената пропаганда\", четем още в изданието. Берат напуска холдинга през 2013 г.. Оттогава негов шеф е по-малкият му брат Серхат Албайрак. Статията продължава с детайли от политическата кариера на президентския зет. Берат Албайрак влиза в управляващата Партия на справедливостта и развитието през 2015 г. и веднага става депутат и министър на енергетиката и природните ресурси. Първата му голяма роля на турската политическа сцена обаче е година по-късно. Смята се, че именно Берат и по-малкият му брат Серхат стоят зад политическата и медийна атака, която донесе оставката на тогавашния министър-председател Ахмет Давотуглу, четем по-нататък в изданието. И припомня, че турският президент Реджеп Тайип Ердоган дълго време смята Давутоглу за свой конкурент.   Довереник на президента   Берат Албайрак е считан за един от най-големите довереници на президента. „Ердоган му се доверява 100 процента\", казва пред „Берлинер Цайтунг\" бившият медиен анализатор и експерт по турските въпроси Марк Бентли. Политическата кариера на Берат Албайрак не върви обаче само по мед и масло. Изданието припомня, че през 2016 г. зетят беше замесен в огромен скандал, след като групата „Редхак\" хакна електронната му поща и публикува в Уикилийкс близо 58 000 имейла. Част от кореспонденцията съдържа скандална информация за вероятната връзка на Албайрак с \"Ислямска държава\" (ИД) и афинитета му към секс-играчки. От хакнатите имейли става ясно още, че Албайрак е бил на почивка в Маями с приятели, без щерката на Ердоган. Изданието цитира електронния разговор между двамата съпрузи, в който Езра пита мъжа си дали е ислямско и морално да ходи на почивка на място, където е топло и всички са голи. \"Като не ти харесва, върни се при баща си\", отвръща Берат, цитиран от изданието. Албайрак е особено умел по отношение тъкмо на онази обвързаност между политиката и бизнеса, която по принцип е отличителна за клана на Ердоган. Това обяснява защо му е простено едно \"прегрешение\", което иначе можеше да му коства политическата кариера, посочва изданието. Става дума за факта, че Албайрак е бил ученик в едно от 30-те \"училища на Гюлен\" в Турция\". „Не всеки, който е учил в Гюленовите гимназии, автоматично е гюленист. Но вероятността да станеш такъв е голяма\", споделя пред изданието близък до движението. След неуспешния опит за преврат десетки хиляди турци бяха уволнени и хвърлени в затвора по подозрение за връзка с движението на Фетхуллах Гюлен, когото Анкара смята за организатор на преврата. Берат Албайрак обаче е пощаден. Официално той междувременно се представя за също тъй върл враг на Гюлен, какъвто е и Ердоган. И изобщо действа в пълно съзвучие с тъста си, четем още в публикацията. Като министър на финансите Албайрак много скоро потвърди скептицизма на чуждестранните инвеститори, че няма да се опълчи на Ердоган и няма да поиска вдигане на лихвения процент за овладяване на кризата. Решението на Централната банка да не вдига лихвения процент ясно показа, че Берат Албайрак стриктно следва политиката на тъста си. \"Ако кризата не бъде спешно овладяна, той би трябвало да подаде оставка. Но това едва ли може да се очаква\", заключава \"Берлинер цайтунг\".", "date": "2018.08.21", "title": "В чии ръце е спасението на Турция?"}
{"url": "http://www.classa.bg/%D1%81%D0%B2%D1%8F%D1%82/item/385856-%D0%B3%D1%8A%D1%80%D1%86%D0%B8%D1%8F-%D0%B2%D0%B5%D1%87%D0%B5-%D0%BC%D0%BE%D0%B6%D0%B5-%D0%B8-%D1%81%D0%B0%D0%BC%D0%B0", "text": "ЕС спаси гърците от фалит. Това беше трудно, а донякъде и несправедливо. Алтернатива обаче нямаше. От утре Гърция ще се оправя вече сама. И не бива да проиграва този втори шанс           В продължение на осем години ЕС демонстрира огромна солидарност и показа, че с общи усилия могат да бъдат постигнати забележителни резултати. При всичките грешки, които бяха направени и при всичките несгоди, които трябваше да изтърпи гръцкото население, санирането на застрашената от фалит Гърция беше успех за ЕС и особено за държавите от еврозоната. Когато през 2010 година стана очевидно, че благодарение на високите дефицити, ниската производителност, високите заплати и прекаленото вътрешно потребление Гърция е изправена пред фалит, Европа и МВФ решиха да помогнат на гърците. Те обаче не бяха длъжни да го сторят. Защото европейските договори изрично изключват изкупуването на дългове. Затова ЕС и МВФ се договориха да отпуснат пари на Гърция при изключително изгодни условия, за да може страната да продължи да изпълнява своите задължения. Да продължи да изплаща заплати и пенсии например. Естествено еврозоната предприе тази стъпка не само в знак на солидарност, а и от собствен интерес, за да предотврати разпростирането на кризата и върху останалата част от валутния съюз. Политиците се погрижиха и за това, банките в Германия, Франция и Испания да не фалират и да не бъдат повлечени в бездната заедно с Гърция. Страните от еврозоната и МВФ можеха да действат и по друг начин. Можеха например да се вслушат в многобройните предвещания, че Гърция никога няма да може да бъде спасена. Твърди мерки без алтернатива   Финансовото саниране на Гърция нямаше да е възможно без твърди изисквания. Гръцката държава трябваше да ограничи драстично своите прекомерни разходи. Населението се отказа от доходите си. Икономиката се сви. Всичките тези крути мерки бяха неизбежни, за да бъде принудена държавата да предприеме структурните реформи, затлачени от десетилетия. Не са прави критиците, които постоянно говорят, че кредиторите са съсипали страната със своите мерки за икономии. Без мерките за саниране Гърция нямаше да може да се изправи на крака, щеше бързо да се срине и да напусне еврозоната. Щеше да бъде напълно изолирана от всякакви финансови източници. Лявопопулисткият премиер Алексис Ципрас, който сега жъне овациите като освободител от робството на Тройката, бързо разбра това. В продължение на няколко месеца той играеше ролята на ляв бунтар и заедно със своя финансов министър Янис Варуфакис се опълчи срещу всички кредитори. През 2015 година той докара страната до ръба фалита. След това Ципрас промени курса си и наложи още по-крути мерки за икономии. Той увеличи данъците, но същевременно затлачи реформите. Като цяло той беше зависим от спасителния курс на еврозоната, а сега се представя за победител. Загадка остава, защо гърците му вярват на приказките.     Съмнения за бъдещето   Безразсъдните действия на Ципрас и Варуфакис доведоха да това, че страната остана три години по-дълго под спасителния чадър и икономиката колабира. Сега нещата бавно потръгват напред. Това обаче не се дължи на идеите на правителството в Атина, а на добре обмисления спасителен курс на европейците. От утре Гърция може отново сама да се доказва на финансовите пазари и да се опита да вземе заеми на поносими лихви. Това обаче може да стане само ако всяко бъдещо гръцко правителство спазва стриктна бюджетна политика и подобрява конкурентоспособността на страната. Вторият шанс, който получава сега Гърция, беше плод на тежка работа. И той не бива да се проиграва. Солидарността на европейците трябва да продължи. ЕС също си извади поуки от гръцката криза. Междувременно беше създаден спасителен фонд с достатъчно пари. Процедурите вече са проиграни и ЕС е добре подготвен за следващи кризи. ЕС ще продължи да отпуска пари, въпреки всички камбани, които бият на умряло от различни страни. Ако популистите от Полша до Италия определят тона в ЕС, можем да кажем сбогом на страни като Гърция. С нагласата си \"Моята страна на първо място\" господата Салвини (Италия) и Щрахе (Австрия) определено няма да помогнат още веднъж на гърците.", "date": "2018.08.21", "title": "Гърция вече може и сама"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385848-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) През деня, слушайте съветите на семейството си и ясно планирайте своите разходи и приходи. Не пренебрегвайте дори и най-малките знаци на съдбата, тъй като може да ви доведат до успех и решаващо запознанство. Вечерта, ще прекарате заобиколени от стари приятели и след разговора с тях, ще гледате на много неща по по-положителен начин. ТЕЛЕЦ ( 21 април - 21 май )  Ще ви бъде трудно, да се справите с мрачното си настроение, което предразполага към емоционални сривове. Ако чувствате, че всичко ви дразни, по-добре останете за малко насаме. В общуването с колеги, трябва да се научите да четете между редовете. Правете си изводи от всичко, което чуете, така ще избегнете разочарования. БЛИЗНАЦИ ( 22 май - 21 Юни ) Днес е добре, са останете да работите у дома. Особено, ако сферата ви на дейност е свързана със създаването, редактирането на текстове или изкуство. Ще се почувствате по-добре, веднага след общуване с любимия човек. Така отново ще се убедите, че сте срещнали сродната си душа - надежден и разбиран партньор в живота.   РАК ( 22 юни - 23 юли ) Днес е необходимо да вземете решение, свързано с личния ви живот. Не си струва да се мъчите в очакване, ни себе си, ни избраника. Добър ден, за намиране на нова работа, както и за преместване и закупуване на жилище. Чрез благородните си дела, вечерта може да увеличите авторитета си, в кръга на роднини и приятели. ЛЪВ ( 24 юли - 23 август ) Ако днес, споделите в колектива, новаторските си идеи, ще постъпите правилно. Имате всички шансове да получите по-престижен пост и по-висока заплата. Не трябва да следвате прекалено упорита политика в семейния си живот. Ако се научите да слушате и да отстъпвате на партньора си, това само ще засили позицията ви у дома. ДЕВА ( 24-ти август - 23 септември ) Днес на всяка цена, трябва да избягвате спорове и неразбирателства, в кръга на близки и приятели. Ако не знаете как да постъпите, слушайте интуицията си. Трябва да вземате предвид интересите на другите, а не да поставяте своите искания и желания, на първо място. За да покажете своята значимост, не е необходимо да се самоизтъквате. ВЕЗНИ( 24 септември - 23 октомври) Добър ден за пазаруване и прекарване на времето с приятели. Най-накрая, ще бъдете в състояние да се отпуснете напълно и да правите това, което обичате. За да подтиснете, агресията и гнева, е достатъчно вътрешно, да се успокоите, да се погледнете отстрани и да съберете мислите си.   СКОРПИОН ( 24 октомври - 22 Ноември ) Днес, трябва да се разплатите с дълговете си и да си направите бюджет за следващия месец. Основните ви разходи, ще са свързани с лечение, процедури за красота и закупуване на домакински уреди. В любовта, трябва да си изработите тактика на поведение към лице, към което не сте безразлични. Не забравяйте, че любовта се доказва с дела.   СТРЕЛЕЦ ( 23 Ноември - 21 Декември ) Работете всеотдайно и упорито за постигане на целта си. Ако някой се опитва да ви отклони от важните неща, не се страхувайте да отвърнете рязко. Физическата активност и вземането на решения, е по-добре да оставите за друг ден. Не сте готови морално за промяна, така че, не си струва да рискувате. КОЗИРОГ (22 Декември - 20 януари ) По-добре е днес, да останете сами и да се замислите за развитието на вашите способности. Възможности за подобряване на личния си живот имате много, най-важното е да ги забележите. Може болезнено да приемете преместването в друг град или държава, на близък приятел. Вечерта посветете на общуване в социалните мрежи с хора, с който имате еднакви интереси.  ВОДОЛЕЙ ( 21 януари -  19  февруари ) Сутринта, ще ви се струпа много работа, но лесно ще се справите, като сортирате и изхвърлите не нужното. Придържайте се към позицията си, ако става дума за инвестиране на големи суми пари в общ бизнес с приятел. Най-добрият начин за излизане от стагнацията е реформата! Трябва да намерите нови начини за развитие.   РИБИ ( 20 февруари - 20 март ) Ако днес решите да работите сами, само ще спечелите от това. На първо място, ще укрепите финансовата си позиция. На второ място, ще сте в състояние да покажете най-добрите си страни, пред шефовете. В любовта, не е необходимо да разчитате на външна помощ. В състояние сте, сами да решите проблемите във връзката с човека, когото обичате.", "date": "2018.08.21", "title": "Дневен хороскоп 21 август"}
{"url": "http://www.classa.bg/%D1%81%D0%B2%D1%8F%D1%82/item/385849-%D0%BF%D0%BE%D0%BB%D0%B8%D1%82%D0%BA%D0%BE%D1%80%D0%B5%D0%BA%D1%82%D0%BD%D0%BE%D1%81%D1%82%D1%82%D0%B0-%D0%BF%D0%BE%D1%81%D0%B5%D1%87%D0%B5-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B8%D1%8F-%D0%BA%D1%80%D0%B0%D0%BB-%D0%BD%D0%B0-%D1%85%D0%BE%D1%80%D1%8A%D1%80%D0%B0-%D0%BB%D1%8A%D0%B2%D0%BA%D1%80%D0%B0%D1%84%D1%82", "text": "287 долара. Толкова бил изкарал новият филм с участието на Кевин Спейси - актьорът, който от \"всепризнат талант\" за по-малко от година се превърна в \"онова чудовище\". Но така е днес - пътят от \"осанна\" до \"разпни го\" едва ли някога е бил толкова кратък. Личните убеждения и (потенциално) греховното минало на различни творци се превръщат в средство, с което кариерите им да бъдат сринати, а творческите им постижения - отхвърлени и забравени. И все пак следващият път, в който си пусна да гледам \"Седем\", няма да си мисля за това колко голям боклук (предполагаемо) е актьорът в ролята на убиеца. Вмест отова отново ще бъда отвратен от персонажа, т.е. впечатлен от това колко добър е Спейси в ролята. По същия начин както няма да си мисля \"Леле, какъв расист е бил Лъвкрафт\", когато отново посегна към някой от великолепните хорър разкази на писателя. В случай, че не знаете кой е Хауърд Филипс Лъвкрафт: става дума за по-непознатия, за съжаление, крал на хоръра. Дори човекът, който официално носи тази титла - Стивън \"Филмират ми дори училищния бележник\" Кинг, признава, че без влиянието на Лъвкрафт хорърът днес нямаше да е това, което е. Роденият през далечната 1890 г. писател е ходеща компилация от проблемно детство, странности и талант, която му позволява да създаде произведения, от които по гръбнака ви ще полазят тръпки, а тишината и мракът изведнъж ще ви се сторят още по-неприветливи. А на морето едва ли ще можете да погледнете с доверие, заради посятите от Лъвкрафт опасения какво може да се крие в недрата му... В общи линии - Лъвкрафт е добър. Толкова добър, че да са стотици пишман-писателите, които да се опитват да имитират стила му - този ужас, който е базиран на внушение, на първичните страхове на човек. Ужас, който няма нищо общо с пищящите тийнейджърки и маскираните серийни убийци, които можете да видите във всеки холивудски представител на жанра с това име. В литературата е различно - няма го визуалното въздействие, няма го евтиното стряскане на публиката с изскачащ от тъмното урод. Там са нужни талант и фантазия, а Лъвкрафт има кофи от това. Но какво е общото между починали преди осем десетилетия Лъвкрафт и драмите с низвергнатите лица в съвременен Холивуд? Че и писателят попада в групата на онези, върху чието творчество е хвърлена сянката на личния им живот. Все пак днес живеем в ерата на скандалите на тема \"представителност\", \"раса\", \"сексуалност\" и пр. Но освен в Холивуд, тези скандали всъщност имат място и в литературата, поне отвъд Океана. Още през 2014-а, далеч преди да стигнем до споровете, че някой не е достатъчно транссексуален за филмова роля, в литературните среди се надига една вълна на неодобрение срещу наградите World Fantasy Award, които години наред връчват на отличените леко карикатурен бюст на Лъвкрафт. Според някои обаче Лъвкрафт е бил расист. Огромна \"изненада\" за автор, който е живял в САЩ в началото на XX век - далеч преди каквито и да било борби за расово равенство. И вероятно нещо, което може да се каже за много други писатели от този период, преди и дори след него. В личната кореспонденция на Лъвкрафт наистина се забелязва \"расизъм\", макар според някои той да е по-скоро на културна, а не биологична основа. Става дума за негативно отношение към всички, които не са от англосаксонски произход и имат различна култура - в това число влизат не само афроамериканци, но дори ирландски католици и германски протестанти. С времето тези му възгледи омекват, както става с възгледите на много остаряващи хора (Лъвкрафт умира още на 46 г.). Но все пак в началото на това десетилетие недоволството от наличието на награда с лика на Лъвкрафт постепенно расте. Стига се дотам писателят Даниел Хосе Олдър да започне подписка с искането World Fantasy Award да сменят лицето на Лъвкрафт с това на чернокожата писателка Октавия Бътлър. И ето, че организаторите на наградите превиват гръб пред този натиск. Така негласно смесват творчеството на Лъвкрафт и постиженията му в хорър жанра с неговите лични възгледи.  През 2015-а е обявено, че от следващата година бюстът на Лъвкрафт вече няма да бъде използван за награда. Сменен е с нелоша, но безлична скулптура на луна и дърво. От нея, до момента, няма сериозни оплаквания, липсват и петиции за махането й. Отново се говори за \"предаване на съобщение\" за идните поколения. Вероятно то е, че ако гледната ти точка за света не отговаря на тази след век, ликът ти няма да бъде сложен върху награда или няма да кръстят такава на теб. И пак на дневен ред излиза въпросът - можем ли да отделим значимостта на творчеството на един човек от неговата личност? Както и едно цяло ли са те от самото начало? Смяната на вида на наградата е посрещната с различни реакции. Някои одобряват, че ликът на \"расиста Лъвкрафт\" вече няма да кара писателите, които не са от европеидната раса, да се потят и притесняват, когато получават World Fantasy Award. Други обаче не са доволни от това отричане от личността на твореца. Биографът му С.Т. Джоши определя това решение за \"политическа коректност в най-лошия й вид\". Според него изображението на автора върху наградата е просто потвърждение на влиянието, което творчеството на Лъвкрафт има върху жанра, а не е е отражение на личните му възгледи. И ето как тези процеси на създаване на нова среда на \"прието\" и \"неприето\" започва да се налага в литературните среди в САЩ няколко години преди да залеят Холивуд - преди борбите за \"включване\" на екрана, преди исканията за квоти по сексуалност и раса, преди пълното омесване на социалното с художественото. Литературата отвъд Океана продължава да се дави в тази политкоректна вълна и до днес. До степен, в която се появява професията на редактор, който да подсигури, че представителите на определени раси или сексуалности няма да се почувстват   в прясно написана книга. В България сякаш сме далеч от всичко това. Нашите литературни скандали най-често са свързани с това кой чие творчество харесва/не харесва, колко зле е преводът, кой колко продава и защо друг не продава такива тиражи. За темите \"включване\" и \"представителност\" все още, изглежда, не сме узрели. Което може би е добре.", "date": "2018.08.21", "title": "Политкоректността посече (непознатия) крал на хоръра Лъвкрафт"}
{"url": "http://www.classa.bg/%D1%81%D0%B2%D1%8F%D1%82/item/385850-%D0%B8%D0%B4%D0%B2%D0%B0-%D0%BB%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8%D1%82%D0%B5-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B8", "text": "Брук Шийлдс е само на 15 години, когато снима кампания за Calvin Klein в началото на 80-те. Тя позира с предизвикателно разкопчана долна част на ризата си, наведена напред, с дързък поглед към камерата. Модната линия дънкови облекла е предназначена за възрастни, но това не променя факта, че Шийлдс няма дори 16 години. И ако тогава тя е била по-скоро изключение, от нейната сесия нататък модните компании започват все по-често и по-често да наемат непълнолетни момичета, докато това се превръща в норма. Сега обаче започна публична дискусия дали тази практика да не бъде прекратена като основанията за това са много. Веднъж влезли в индустрията и решили да се задържат там, манекените често са принуждавани да поддържат нездравословни за ръста си килограми, за да получават необходимия им брой ангажименти. Много от тях - и мъже, и жени - се сблъскват със сексуален тормоз. Той включва нежелани физически контакти, например излишно опипване по време на проби и корекции по дрехите, както и принуда моделите да позират без дрехи. В противен случай са заплашени с изгонване. Подобни травми са достатъчно тежки и трудно преодолими за възрастен, но проблемът е още по-голям, когато говорим за юноши, често оставени без родител или настойник. Няма как да не се запитаме и доколко е в реда на нещата толкова млади хора да бъдат използвани, карани да заемат предизвикателни пози и превръщани в обект на сексуално желание. В септемврийския брой на Vogue е публикувана сериозна дискусия по темата, в която се включват имена като дизайнерите Angela Missoni, Isabel Marrant, представители на Prada и Chloe, модели като Карли Клос и Кендал Дженър. Преди да се стигне до въпроса как ще бъде решен проблемът с \"твърде младите\" модели, добре е да погледнем назад във времето и да се запитаме как въобще се появиха ученици по модните подиуми. Едни от най-известните имена на 90-те също са започнали от тийнейджърска възраст. Примерите са много - Наоми Кембъл, Линда Еванджелиста, Кристи Търлингтън.     Тогава индустрията е различна. Големите модни шоута са максимум по няколко пъти годишно, което означава, че момичетата могат да ходят на училище или да се обучават вкъщи. В момента седмица на модата в някой голям моден център има всеки месец, а понякога и по-често. Много по-важно е, че тогава дрехите за ревютата са се правили на различен принцип. Роклите са били прекроявани така, че да паснат на манекенките. Постепенно шоутата стават все по-пищни и с все повече участнички. В ревю средно участват до 40-50 модели. Вече няма време и възможност за дълги проби и промени по тоалетите. Затова организаторите започват да наемат тийнейджърки, чиито тела още се развиват. Точно оттук тръгва и задочният разговор във Vogue - време е моделите да са жени със собствен характерен вид и глас, а не просто ходещи закачалки за дрехи. Това би била огромна промяна в модния бранш, включително и за списанието. В светлината на #MeToo Конде Наст, настоящият издател на Vogue, наложи правилото \"Не допускаме лица под 18\". Новият кодекс включва изискването агентите да са уверени, че моделите им работят в здравословна среда, че им е осигурено лично пространство за преобличане и позиране, че са над 18-годишна възраст, а ако не са - трябва да участват само в подходящи за възрастта им фотосесии. Значи може би вече няма да виждаме корици като тази на юлския Vogue, включваща 16-годишната Кайа Гербер. Разбира се, новата промяна няма да реши проблемите на модната индустрия, но е добра отправна точка. Ясно е, че никой няма да спре да наема момчета и момичета под 18, но е полезно някой да следи в какви проекти ще бъдат включени тези тийнейджъри и какво ще е отношението към тях по време на работата им. Винаги го има и ефекта върху публиката. Твърде малко жени могат да се асоциират с тийнейджърките от страниците на списанията и модните подиуми. Независимо дали са с перфектна фигура и съвършена прическа, \"обикновените жени\" просто не виждат в лицето на младите манекенки някой, на когото да се оприличат така, както биха го сторили с по-зряла жена. Един от супермоделите на Victoria's Secret - Карли Клос, обобщава, че се чувства оптимистично за начина, по който се променя модният бизнес. Тя казва, че през годините е станала много по-добра в работата си и в изразяването на своето Аз. Вече не всичко опира до това да те видят, важно е и да чуят какво имаш да кажеш.", "date": "2018.08.21", "title": "Идва ли краят на непълнолетните манекенки"}
{"url": "http://www.classa.bg/%D1%81%D0%B2%D1%8F%D1%82/item/385851-%D0%BE%D1%82-%D0%BB%D1%8E%D0%BB%D0%BA%D0%B0%D1%82%D0%B0-%D0%B4%D0%BE-%D0%B3%D1%80%D0%BE%D0%B1%D0%B0-%D0%B8%D0%BB%D0%B8-%D0%BA%D0%B0%D0%BA-%D1%89%D0%B5-%D0%B1%D1%8A%D0%B4%D0%B0%D1%82-%D0%B7%D0%B0%D1%81%D0%B5%D0%B3%D0%BD%D0%B0%D1%82%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BE%D1%82-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9", "text": "  Шестдневно обществено обсъждане по предложението на американската администрация за въвеждане на мита до 25 процента върху вноса на китайски стоки за 200 млрд. долара започва днес във Вашингтон, предаде Ройтерс. Компании и бизнес асоциации от редица сектори обаче предупреждават, че планираните вносни мита, част от усилията на президента Доналд Тръмп и постоянния търговски представител на САЩ да притиснат Пекин да промени търговската си и икономическа политика, ще принудят американците да плащат повече за предмети, които използват във всекидневния си живот, от люлката до гроба. За разлика от предишните кръгове американски мита, при които администрацията положи усилия да предпази потребителите, насочвайки се към китайски промишлени машини, електронни компоненти и други междинни стоки, сега се очаква хиляди потребителски стоки да бъдат засегнати пряко от митата до края на септември. Списъкът от стоки на обща стойност 200 млрд. долара включва морски храни, мебели и осветителни материали, автомобилни гуми, химикали, пластмаси, велосипеди и автомобилни столчета за бебета. \"Митата, предложени от постоянния търговски представител за допълнителен китайски внос от 200 млрд. долара, значително ще увеличат вредите за американските потребители, работници, компании и икономика\", предупреждава Търговската камара на САЩ в писмено изявление за общественото обсъждане. Камарата, която е водещата лобистка група на американския бизнес, посочва, че администрацията на Тръмп не разполага с \"всеобхватна стратегия\" срещу кражбите на интелектуална собственост, извършвана от Китай, и други ощетяващи търговски практики. Организацията призовава да бъдат проведени сериозни дискусии с Пекин.     Очаква се представители на американската администрация от средно ниво да се срещнат със свои китайски колеги по-късно тази седмица във Вашингтон, за да обсъдят търговския конфликт между двете страни. Не се знае обаче дали преговорите ще окажат някакво влияние върху налагането на американските мита и ответните мерки на Китай. Според вестник The Wall Street Journal преговорите ще се състоят на 22 и 23 август, точно когато влизат в сила нова поредица американски мита за китайски стоки на стойност 16 милиарда долара. Новите американски мита влизат в сила на 23 август. В над 1400 писмени изявления, подадени до офиса на постоянния търговски представител, които ще бъдат отразени при дебатите, повечето компании посочват, че митата ще донесат щети и по-високи цени за продукти, вариращи от костюми за Хелоуин и коледни лампички до компоненти за производство на ядрено гориво. Сравнително малък е броят на компаниите, които одобряват новите мита или искат те да бъдат разширени и до други стоки. Според Graco Children's Products Inc., подразделение на Newell Brands Inc., митата \"ще окажат пряко негативно влияние върху нашата компания, американските родители и най-важното, върху сигурността на американските деца\". Компанията посочва, че по-високите цени биха могли да принудят родителите да купуват детски автомобилни столчета, люлки и преносими детски кошарки втора ръка. Предложените мита могат да принудят родителите да слагат децата си да спят в небезопасни съоръжения или заедно с тях, което е опасно, посочва компанията. Митата ще доведат само до проблем със сигурността на децата, но няма да убедят Китай да промени политиката си, според Греко. На другия край на житейския кръг, президентът на Centennial Casket Corp. Дъглас Чен разказва, че компанията му разчита изключително на китайски ковчези. Митата ще предизвикат голяма загуба и ще вдигнат цените за опечалените семейства в един от най-тежките моменти от живота им, посочва той. Асоциацията на интернет компаниите, представляваща концерни като Facebook, Amazon и Alphabet, отбелязва, че митата ще \"причинят непропорционални икономически щети на американските интернет компании. Списъкът включва продукти, които влияят на работата на интернет компаниите\". Westinghouse Electric, водещият американски производител на ядрено гориво, съобщава, че разчита на китайски цирконий и циркониеви прахове, каквито не се добиват в САЩ. В крайна сметка митата ще вдигнат цената на електричеството за значителна част от потребителите в САЩ, според корпорацията. Huffy Corp., най-голямата марка американски велосипеди, с годишни продажби от 4 милиона велосипеда, произведени в Китай, заявява, че мита от 25 процента са сериозна заплаха за компанията. Митата трябваше да бъдат наложени преди 20 години, когато Хъфи и други американски производители настояваха за мита от 11 процента заради твърде агресивния китайски внос, посочва главният изпълнителен директор на Бил Смит. Когато усилията им претърпели неуспех, Хъфи затворила три завода в САЩ през 1998 г. и 1999 година, оставяйки без работа 2000 служители, и се пренасочила към китайски колелета. \"Тези предложени мита са твърде малко и идват твърде късно. Повишаване на тарифите сега само ще създаде проблеми и ще струва работни места при независими търговци на велосипеди\", пише Смит.", "date": "2018.08.21", "title": "От люлката до гроба или как ще бъдат засегнати американците от митата за Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385847-%D0%B7%D0%B0%D1%89%D0%BE-%D0%BD%D1%8F%D0%BA%D0%BE%D0%B8-%D0%B6%D0%B5%D0%BD%D0%B8-%D0%BD%D0%B5-%D1%81%D1%82%D0%B8%D0%B3%D0%B0%D1%82-%D0%B4%D0%BE-%D0%BE%D1%80%D0%B3%D0%B0%D0%B7%D1%8A%D0%BC", "text": "Чувствате се прекрасно с партньора си, между вас няма никакви проблеми, но въпреки това нещо ви пречи да достигнете върховното удоволствие в секса. Не се притеснявайте, много жени имат този проблем. Доказано е, че само 65% от жените по света изпитват оргазъм. Защо се получава така, какво им има на другите 35%? Отговорът може да е навсякъде – от неувереност, до гинекологичен проблем или страничен ефект на лекарство, което приемате често. Но преди всичко сте длъжни да изучите себе си и да се поинтересувате какво се случва с вас, пише woman.bg. Трябва да разгадаете тялото си и да експериментирате, за да можете да научите какво ви харесва в леглото и какво не. А също така трябва сами да достигнете до оргазъм, преди да се опитате да изпитате това върховно удоволствие с другиго. Някои заболявания, като диабета и множествената склероза, също могат да попречат на оргазма. А антидепресантите са и антиоргазъм.      Ако ги приемате, е много възможно да не усещате удоволствие от секса. В случай, че сте открили причината и тя се крие в някое лекарство, което приемате е добре да се консултирате с лекар и той да ви препоръча най-доброто за вас. Сексуалната травма също може да е причина не се чувствате достатъчно спокойни. При всички случаи можете да научите много за себе си чрез мастурбирането. Докосвайте се сами, не го правете само, за да достигнете до оргазъм. Така ще разберете какво искате от партньора си. Фантазирайте и не си поставяйте граници. Това е единственият начин да научите какво наистина харесвате. Четете еротична литература, гледайте еротични филми, говорете с половинката си за това. Никога не забравяйте, че клиторът е много важна част от преживяването и най-често ключът към оргазма е в него. Той може да бъде стимулиран по много начини, опитвайте различни движения и ще сте на крачка от върха. Разберете дали ви харесва директният досег с клитора, или индиректният. Мисълта, че не получавате оргазъм, също може да ви държи далеч от него. Всяко притеснение, свързано с половия акт има негативно влияние, затова е по-добре да се отървете от задръжките и просто да си прекарвате добре. Ако знаете какво точно искате, но партньорът ви не го прави, на всяка цена трябва да го обсъдите. Забравете за срама, хубавият секс е по-важен от него. Не се притеснявайте да насочвате другия човек, както би трябвало да прави и той с вас. Давайте воля на желанията си и няма да съжалявате. Лубрикантът също може да се окаже добър помощник в достигането на оргазма. Колкото по-влажно е положението, толкова по-хубаво. И най-важното: никога не мислете за оргазма по време на секс.", "date": "2018.08.21", "title": "Защо някои жени не стигат до оргазъм"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385844-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0-%D1%81%D0%B5-%D0%BA%D1%80%D0%B8%D0%B5,-%D0%BD%D0%BE", "text": "Тази година се навършват 21 години от трагичната смърт на принцеса Даяна, при която на 31 август 1997 тя загина при автомобилна катастрофа в Париж. Макар отдавна да не е сред нас тя си остава една от най-харесваните и обичани жени в света. Принцесата на народа, както е известна още, е пример за подражание на милиони жени по света. Списание \"Мери Клеър\" реши да разкрие една голяма мистерия, свързана с принцеса Даяна, която дълго време е мъчила всички.        Тя се касае за една любопитна снимка на бъдещата тогава принцеса, направена през топлия юли на далечната 1981 г., дни преди дългоочакваната сватба на века с принц Чарлз.На фотоса Даяна е заснета на игра на поло, в която принц Чарлз е участвал, а младата и влюбена жена била там, за да подкрепи своя бъдещ съпруг.", "date": "2018.08.21", "title": "Принцеса Даяна се крие, но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385845-%D0%B0%D0%BD%D0%B3%D0%B5%D0%BB%D0%B8%D1%82%D0%B5-%D0%BD%D0%B0-victoria-s-secret-%D1%81%D0%B5-%D0%BF%D0%BE%D0%BA%D0%B0%D0%B7%D0%B0%D1%85%D0%B0", "text": "Общоизвестен факт, е че огромен процент от жени носят неправилно оразмерен сутиен (всъщност цифрите се направо плашещи - 80% от дамите са с неправилно бельо.)  \r\n   \r\n   Нещо, за което от jenata.blitzbg не веднъж са писали. Но неотдавнашното видео от Victoria's Secret разкри, че дори и най-актуалните и сексапилни моделки в света могат да допуснат тази грешка, свързана с тяхното бельо. Моделките Барбара Палвин, Алексина Греъм, Джоузефин Скривър и Лайс Рибеиро се включиха в последния видеоклип на марката, който показва, какви грешки допускат жените при избора на сутиен. \r\n    ", "date": "2018.08.21", "title": "Ангелите на Victoria's Secret се показаха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385846-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BD%D0%BE%D0%B2%D0%B8-%D0%B1%D0%BE%D1%80%D0%B1%D0%B0%D1%82%D0%B0-%D1%81%D0%B8-%D1%81%D1%80%D0%B5%D1%89%D1%83", "text": "Първата дама на САЩ Мелания Тръмп поднови кампанията си за борба с кибертормоза. В реч, изнесена в сграда на Министерство на здравеопазването край Вашингтон, Мелания призова технологичните компании да се вслушват повече в \"идеите и тревогите на децата\" за онлайн тормоза.              \"Нека да се изправим пред това: повечето деца са по-наясно с предимствата и клопките на социалните медии, отколкото някои възрастни. В днешното глобално общество социалните медии неизбежно са част от ежедневието на децата ни и могат да бъдат използвани по много положителни начини, но също така могат да бъдат разрушителни и вредни\", каза още първата дама.", "date": "2018.08.21", "title": "Мелания Тръмп поднови борбата си срещу..."}
