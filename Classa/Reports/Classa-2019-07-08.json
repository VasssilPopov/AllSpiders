{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397640-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%B0%D1%82%D0%BE-%D0%B6%D0%B8%D0%B2%D0%BA%D0%BE%D0%B2-%D0%B8%D0%BC%D0%B0-%D0%BB%D0%B8-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D0%B2%D1%82%D0%BE%D1%80%D0%B8%D1%8F", "text": "След раздялата на върха в ГЕРБ в партийните среди върви мълвата – ще прави ли Цветанов партия, ще цепи ли ГЕРБ, ще си взима ли структурите? Не! Нищо от това няма да се случи.         \" Луканов беше предател, Лилов – Господ го дарил с много ум, но беше кабинетен човек,  Петър Младенов – беше лековат, нямаше качества за лидер, Чудомир Александров – пишеше доноси срещу жена си, Георги Атанасов – имаше организационни качества, но не ставаше...\" Такава оценка дава Тодор Живков на най-близките си сподвижници, когато се е е оглеждал за своя наследник. И, претегляйки качествата им, до последно не посочва никого. А всичките те в различни периоди се радваха на благоразположението му и влизаха в ролята на Втория. Но никой от тях не стана Първи. Само да усетеше в някого аспирации за мястото му в историята, Живков взимаше веднага крути мерки – пращаше ги посланици, създаваше им институти, които да ръководят... разчистваше терена около себе си така, че никой да не го засенчи.  Многократно се сещах за тези примери след като Борисов рязко и безкомпромисно изненадващо се раздели с Цветанов. Не му предложи нищо – нито посланически пост, нито компенсаторна работа. И оттогава в партийните среди върви мълвата –  ще прави ли Цветанов партия, ще цепи ли ГЕРБ, ще си \"взима\" ли структурите?  Не! Нищо от това няма да се случи.   Българската политическа история е доказала, че силата ти е, когато си в отбора и че напуснеш ли го – ставаш Никой. Тази максима трижди повече важи за  Цветанов, който няма никакви шансове да направи свой политически проект, докато Борисов е на политическата сцена.  В началото вероятно Его-то му го заблуди, опитвайки се да оспори лидерството на Борисов с обяснението, че После обаче, също така изненадващо, дойде вторият публичен шамар от Борисов в стил:  . И Цветанов повече не гъкна. Дори и за непросветените би трябвало да е станало категорично ясно, че  бившият Втори окончателно е извън пъзела на ГЕРБ Конгресът на ГЕРБ в неделя трябва да официализира този факт.  Някои очакват интрига. Няма да има. В решението на Борисов няма емоция.  Самият Цветанов признава, че е усещал от половин година промяна в доверието към него. И „Апартаментгейт” е бил само върхът на сладоледа. Дали това е станало по внушение на нови „приближени до Борисов”, дали самият Борисов дълго е обмислял решението за раздялата с най-близкия си съратник и просто е чакал удобния момент – историята все още не разкрива тези тайни. Но че сетивата на Борисов за случващото се в партията  - за феодализацията на структурите, за самозабравата, за обграждане с послушковци, са проговорили, е повече от ясно. И това се съдържа в репликата му:  .  Всъщност под носа му Цветанов бе изградил своята империя вътре в ГЕРБ, чрез корупцията в структурите се разпределяше огромен финансов ресурс и пълно подчинение на бизнеси и администрация. Борисов не може да не носи вина за това. Натоварвайки го с абсолютното си доверие, той беше дал на Цветанов неограничена власт – в партията, в парламента, в секретните структури и службите, дори и в медиите – власт, чрез която водеше войни в държавата на гърба на ГЕРБ и на самия Борисов. Остави го прекалено дълго време да акумулира чувството за недосегаемост,  да демонстрира задокенски връзки, да шантажира с тях, да разходжа жена си по Закуски, за които няма никаква заслуга, да раздава правосъдие, да налага собствени норми на външна и вътрешна политика и на морал. За да се стигне до онзи миг на самовъзвеличаване и самозабравяне  с признанието си: „ ”, след което да полети със собствения си асансьор към благополучието на властник, над когото няма съд.  А после не само да си помисли, но и да тръгне на поход с цел да \"открадне\" партията от Борисов.  В същото време в съзнанието на масовия българин отдавна е легнала оценката,  че ГЕРБ на Цветанов купува избори , че притиска опоненти, и че изправиш ли се срещу него – си свършен. Историята с възхода и срива на Цветанов е показателна за целия преход.  Сравнението с Виденов, който съсипа държавата и с Местан, който искаше да продаде партията си на чужди интереси, вероятно звучи пресилено, но това е знак за това колко голям е разломът на върха в ГЕРБ.  И че отреденото за Цветанов място в историята е до Виденов и Местан! Жестоко! Сега Борисов иска да си върне партията.  И ще се изправи пред проблема на Живков.  Кого да сложи за новия Втори.  И също като Живков ще разбере, че около него няма такъв с качества на Втори.  И няма да има Втори. Конгресът ще направи промени в устава на ГЕРБ цел приближаване към демократичните механизми на функциониране.  Борисов ще остави Йорданка Фандъкова и Димитър Николов като свои партийни заместници. Но това е проформа. Те и досега не са показали тежест като партийни водачи. Без Борисов – слънцето за тях залязва.  Ще даде повече правомощщия на Изпълнителната комисия, която до този момент не е произвела нито един политически акт, документ или послание, извън волята на Борисов.  Ще се създаде орган за жалби и препоръки – да има къде хората да си изливат болката.  Ще се раздели вероятно с кметове, които не показват добри резултати. Ще пренареди структури, които не работят по правилата.  И в това също няма да има драми. Никой няма да се противипостави на волята му.  Въпросът е ще успее ли да сложи ГЕРБ на нови релси? Това е дълъг процес, който изисква много енергия и силни хора, с поглед в бъдещето. Властта износва до степен да загубиш ориентир, кога тя вече ти пречи и кога политаш към пропастта. И ще му стигнат ли силите да бъде Първия в Партията, в Парламента, в Правителството - в цялата държава? \"  каза ми Живков в интервю през юли 1997. Оценката му беше много закъсняла. Фатално закъсняла. Също като Живков след него годините на прехода нито един от партийните лидери не намери и не изгради подходящ свой наследник.      ", "date": "2019.07.08", "title": "Борисов като Живков - има ли заплаха от Втория"}
{"url": "http://www.classa.bg/%D1%81%D0%B2%D1%8F%D1%82/item/397636-%D0%B2%D0%B8%D1%82%D0%B0%D0%BB%D0%B8%D0%B9-%D0%B0%D0%B2%D0%B5%D1%80%D1%8F%D0%BD%D0%BE%D0%B2-%D1%81%D1%8A%D1%8E%D0%B7%D1%8A%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%BC%D0%BD%D0%BE%D0%B3%D0%BE-%D1%81%D0%B8%D0%BB%D0%B5%D0%BD-%D0%BA%D0%BE%D0%B7-%D0%B7%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8", "text": "Посещението във Ватикана и срещата с папа Франциск на руския президент може би говорят, че Русия проучва възможността за съвместни действия с Ватикана по редица въпроси. Попитахме Виталий Аверянов, директор на Института за динамичен консерватизъм, доктор, заместник-председател на „Изборски клуб”, да изрази мнението си за тази среща. Виталий Владимирович, Путин се срещна с ръководителя на католическата църква, папа Франциск. Според Вас, освен политическите въпроси от общ характер, които бяха обсъдени от ръководителите на две държави, подобна среща може ли да се разглежда като една от стъпките, насочени към установяване на съвместни усилия на Руската православна църква и Римокатолическата църква по въпроси, свързани с опазването и защитата на християнските ценности в света, като се има предвид някакво посредничество на Путин по този въпрос? Мисля, че такъв фактор е имал място на тази среща, но ми се струва, че тази среща беше предимно от самостоятелен характер. Това беше среща на двама държавни глави и второ, това беше среща на два цивилизационни центъра, защото Ватиканът не е само Църква, а всъщност е епицентърът на католическата култура и има цивилизационен аспект.     Мисля, че по-важно за Путин от установяването на контакти между двете християнски църкви е опитът да се намери формата на взаимодействие с католиците от руската държава. Мисля, че това беше задача номер едно. Какво имам предвид? Искам да кажа, че наскоро и особено през последните месеци, нашето правителство обяви, ако не курс, то поне проява на защита на консервативните и традиционните ценности. Има няколко партии в католическата църква, няколко направления и разбира се там доминират и съставляват мнозинството тези, които са потенциални съюзници на Путин с неговата програма. Освен това на тази среща могат да бъдат обсъждани различни скрити теми, които не се разгласяват в медиите, те дори могат да бъдат икономически и финансови, но най-вероятно няма да разберем за това. Но това, което казах по-горе, е отворената държава, която е очевидна и тъй като днес в Европа се появяват нови консервативни политици, ляво-консервативни, дясно-консервативни, социално-консервативни и постепенно навлизат в политическата арена, съюзът между Русия и Ватикана може да бъде много силен коз на руските власти в тяхната международна политика.  ", "date": "2019.07.08", "title": "Виталий Аверянов: Съюзът между Русия и Ватикана може да стане много силен коз за руските власти"}
{"url": "http://www.classa.bg/%D1%81%D0%B2%D1%8F%D1%82/item/397637-%D0%B8%D1%80%D0%B0%D0%BD-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%81%D0%B8-%D1%82%D1%8A%D1%80%D0%BF%D0%B5%D0%BD%D0%B8%D0%B5", "text": "Въвеждането от САЩ на нови икономически и политически санкции срещу Техеран засегна не само различни сектори на иранската икономика, но и най-влиятелните институции и личности в Ислямската република, пише \"Гардиън\" и коментира, че въвеждането на тези санкции на практика елиминира възможността за дипломатически усилия за решаване на кризата и ще има политически последици не само за Иран и САЩ, но и за целия регион на Близкия изток.     Сегашната ситуация е изключително тревожна, като в отговор Иран увеличи запасите си на обогатен уран. Новата проява на враждебност между Иран и САЩ, след периода на сдържаност по времето на  , е едно от най-сериозните предизвикателства за мира и сигурността в Близкия изток. Войнствената политика на президента   блокира традиционните дипломатически канали, подчертава британският вестник.     Иран сложи край на стратегическото си търпение, съобщава френският вестник \"Фигаро\" след изявлението на Техеран, че започва да обогатява уран до равнище над 3,67-те процента, разрешени според иранското ядрено споразумение. Германският \"Нойе Оснабрюкер цайтунг\" също коментира нарастващото напрежение във връзка с иранската ядрена сделка, след като Техеран обяви, че ще увеличи запасите си от обогатен уран над допустимия от споразумението от 2015 г. лимит. \"След като Иран обяви, че спира да изпълнява още едно задължение по ядрената сделка, планът на американския президент   сработи. Той обаче играе опасна игра\", пише в редакционна статия днес германското издание. \"Никой няма интерес Техеран да се сдобие с ядрена бомба и споразумението на практикува предотвратяваше това. Нещата се влошиха едва когато Тръмп едностранно изтегли Съединените щати от споразумението. Ясно е защо Тръмп си играе с огъня: Той се надява за повече влияние върху иранския режим и за нови поръчки за американските компании производители на оръжия. В същото време иска да си създаде образ на \"силен човек\". За съжаление, Франция, Великобритания и Германия, които също подписаха иранската сделка, не се осмеляват да се противопоставят на Тръмп, който наруши споразумението. Те демонстрират колебание и нямат ясна стратегия, каквато има Европейският съюз като институция. Китай и Русия също не предприеха никакви действия\", със съжаление отбелязва \"Нойе Оснабрюкер цайтунг\".", "date": "2019.07.08", "title": "Иран сложи край на стратегическото си търпение"}
{"url": "http://www.classa.bg/%D1%81%D0%B2%D1%8F%D1%82/item/397638-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D1%81%D1%82-%D0%BC%D0%BE%D1%85%D0%B0%D0%BC%D0%B5%D0%B4-%D0%B1%D0%B8%D0%BD-%D1%81%D0%B0%D0%BB%D0%BC%D0%B0%D0%BD-e-%D0%BD%D0%B0%D1%88%D0%B8%D1%8F%D1%82-%D0%BD%D0%BE%D0%B2-%D1%81%D0%B0%D0%B4%D0%B4%D0%B0%D0%BC-%D1%85%D1%8E%D1%81%D0%B5%D0%B8%D0%BD", "text": "\"Имаше едно време един брутален и безскрупулен диктатор на богата на петрол арабска страна, който въпреки добре документираните си безчинства беше ухажван и подкрепян от САЩ и други западни правителства\" - пише в статия под заглавие \"Нашият нов Саддам Хюсеин\" във в. \"Вашингтон пост\" коментаторът Джаксън Дийл.     \"Престъпленията на този диктатор бяха ужасни, но той модернизираше страната си и се противопоставяше на джихадизма и на Иран. Лидерът разбра посланието. Заключението му бе, че докато доставя петрол и се противопоставя на Иран, ще има свободата да избива опонентите си и да тормози съседните държави. Името му, разбира се, беше Саддам Хюсеин. Фактът, че Съединените щати и техните съюзници заложиха на него, директно доведе до иракската инвазия на Кувейт през 1990 г., а впоследствие и до безкрайните войни в Близкия изток, от които почти единодушно се оплакват западноевропейските чиновници в сферата на външната политика\", продължава авторът.     30 години по-късно обаче чиновниците и политиците, пред които те се отчитат, правят същата грешка, подчертава той. На думи изразяват възмущението си от престъпленията на саудитския престолонаследник Мохамед бин Салман, сред които убийството на журналиста Джамал Хашоги и подлагането на изтезания и хвърлянето в затвора на жени, борещи се за повече права, и осъждат конфликта в Йемен като пълна с военни престъпления катастрофа. Въпреки това на срещата на Г-20 в японския град Осака преди седмица те с радост ухажваха саудитския принц. Освен президента на САЩ   по същия начин с него се държаха премиерите и президентите на големите европейски държави, а също така лидерите на Индия, Южна Корея и Япония. Ако ги попиташ защо, ще дадат един доста познат отговор: Принцът престолонаследник е най-добрият шанс за модернизацията на Саудитска Арабия. Той се бори с ислямските екстремисти, той е наш съюзник и съюзник на Израел срещу Иран. Алтернативните варианти са по-лоши. Подобно на Саддам Хюсеин, Мохамед бин Салман стигна до заключението, че се ползва с имунитет. Жените, които той нареди да бъдат изтезавани, все още са в затвора, а самолетите му все още бомбардират Йемен. След като западните правителства не го спират сега, ще им се наложи да го направят по-късно, когато цената вероятно ще бъде по-висока, предупреждава коментарът на сайта на американския вестник.", "date": "2019.07.08", "title": "Вашингтон пост: Мохамед бин Салман e нашият нов Саддам Хюсеин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397639-%D1%81%D0%B0%D0%BD%D0%B4%D1%8A%D1%86%D0%B8%D1%82%D0%B5-%D1%81%D1%8A%D1%81-%D0%B7%D0%BB%D0%B0%D1%82%D0%BE%D1%82%D0%BE-%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F-%D0%BC%D0%B0%D0%B7%D0%B5%D0%BF%D0%B0-%D0%B1%D0%B8%D0%BB%D0%B8-%D0%B7%D0%B0%D0%BA%D0%BE%D0%BF%D0%B0%D0%BD%D0%B8-%D0%B2-%D0%BF%D1%80%D0%BE%D0%B2%D0%B8%D0%BD%D1%86%D0%B8%D0%B0%D0%BB%D0%B5%D0%BD-%D0%B3%D1%80%D0%B0%D0%B4", "text": "Днешният Чернигов е малък град, в който повечето сгради са високи панелки. Въпреки това, гледката към града се променя драстично веднага щом минете в старата му част. Нарича се „Валът\". Именно на това място идва разбирането, че историята на този град започва преди повече от хиляда години. И на същото място, древните мистични истории живеят и се предават от поколение на поколение. Чернигов се гордее с много такива истории, но най-интересно от тях е легендата за съкровището на хетман Мазепа. Доказателствената база в полза на тази история е следната: Мазепа и Мотрей Кочубей всъщност живели по едно време в тази община. Според легендата, кръстницата на Иван Мазепа, чието име било Мотрей (Мария) Кочубей, полудяла от любов към роднината си. Обаче, следвайки всички църковни традиции,      Мазепа не можел да се ожени за момичето, особено след като родителите на Мотрей не го позволявали. Но любовта на момичето била толкова силна, че тя тайно напуснала дома на баща си и влязла в грешна връзка с хетмана. Естествено, майката на момичето трудно издържала на срама, който паднал върху семейството, и два пъти проклела дъщеря си. Както е видно от местните разкази, сам хетман Мазепа се е скрил в района на сградата, където се намирал армейският офис, в бъчви от злато и бижута. Разбира се, той разказал на любимата си за тайната си. И тъй като била проклета от роднини, душата на Мария Кочубей все още не може да намери покой - хората от време на време срещат призрак в района на тази сграда, която местните наричат \"къщата на Мазепа\". Пред хората момичето се появява като полупрозрачен силует. Тя е облечена в бяла риза до земята и черна гъста коса гладко надолу по раменете. Босата фигура на дъщерята на Кочубей се вижда от жителите на града, когато тя минава покрай територията на Вала. Това се случва само веднъж годишно - в нощта пред Успение Богородично. Свидетели на мистичната аномалия съобщават, че призракът на момичето моли минувачите да я прекръстят, тъй като именно този жест ще помогне да се успокои душата й и да се позволи на мъченицата да получи вечен покой. В замяна на очакваната помощ, Мотрей трябва да покаже на човека, който я е кръстил, точното място със съкровището на Мазепа. Но за съжаление проклятието на майката имало такава сила, че хората с бягат от духа панически и не разбират какво му е нужно. С оглед на това, всяка година, по времето на третия петел, се появява силуетът на момиче, което стене: „Кръст!\" и след това изчезва във въздуха, за да се появи отново следващата година.", "date": "2019.07.08", "title": "Сандъците със златото на легендарния Мазепа били закопани в провинциален град"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397631-%D0%B7%D0%B0%D1%89%D0%BE-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D1%81%D1%82%D0%B0%D0%BD%D0%B0-%D0%B2-%D0%B3%D0%B5%D1%80%D0%B1", "text": "Член на партията може да бъде всеки, който споделя принципите на ГЕРБ. За мен темата приключи вчера, след като оставката беше приета с болшинство. Искам да благодаря на колегите, които ме подкрепиха. Това е признание за мен и колегите ми от Кържали. Това е отношение към смесените региони. Така в ефира на Нова телевизия шефката на парламента и новоизбран член на изпълнителната комисия на ГЕРБ Цвета Караянчева коментира оставката на Цветан Цветанов и решението той да остане редови член в партията.      През годините ГЕРБ направи доста за тези региони. Във всичките тези общини имаме общински съветници, каза още Караянчева, подчертавайки усилията, положени от нейната партия за развитието на въпросните региони.     \"Аз мисля, че това, което вчера показа конгреса, отношението на Цветанов, и това, което каза премиерът, че партията е над всичко, се потвърди. Драмите, които се очакваха , не се случиха. Етичната комисия, която ще се сформира в сряда, ще бъде много важна, за да може да преценяваме законовата и моралната страна на нещата\", каза Караянчева.      Разбира се за всеки сигнал тя ще се сезира, за да може наистина да се преценяват нещата. идват местни избори. Виждаме опонентите колко агресивно работят и какъв черен пиар правят. Трябва нещата да се оглеждат, за да не се дават жертви, каза Караянчева.    Етичната комисия ще разглежда всеки сигнал, като ходи на място. Съгласете се, че понякога сигналите не са верни. Може някой да е решил да оклевети някой колега на личностна основа, каза Караянчева.       Господин Цветанов има място в партията, защото той участва от създаването ѝ. Всеки един български гражданин, който споделя идеите на ГЕРБ, има право да бъде неин член, каза Караянчева. Изпълнителната комисия е колективен орган и тя ще обсъди всяка една номинация. Номинациите се правят от местните структури, след това те се обсъждат на ниво изпълнителна комисия и след това се взима решени за одобряване на тяхната кандидатура, поясни тя. Що се отнася до бъдещето на кмета на Пловдив, Караянчева поясни, че ако той бъде издигнат от местните структури, неговата кандидатура ще бъде разгледана.", "date": "2019.07.08", "title": "Защо Цветанов остана в ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397632-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B5%D0%B4%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B7%D1%8A%D0%B1%D0%BE%D0%BB%D0%B5%D0%BA%D0%B0%D1%80%D1%8F%D1%82-%D0%B4-%D1%80-%D0%BF%D0%B5%D1%82%D1%8A%D1%80-%D0%BE%D0%B2%D1%87%D0%B0%D1%80%D0%BE%D0%B2-%D0%BD%D0%B0%D0%B4%D1%85%D0%B8%D1%82%D1%80%D0%B8-%D0%B4%D1%81-%D0%B8-%D1%81%D1%82%D0%B0%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B5%D1%80", "text": "Звучащата днес изкуствено дума „невъзвращенец\" е била любима на Държавна сигурност. Тя е пришита и на хасковския стоматолог д-р Петър Овчаров, който успява да финтира заедно със своите родители и сестра си всемогъщата ДС. Цялата фамилия успешно бяга на Запад през 1975 г., пише \"Marica.bg\".       11 г. по-късно невъзвращенецът се връща в България за кратко, вече успял и богат. А всичките му преживелици са достойни за описване в роман. Развивал е успешна зъболекарска практика в Германия, Швейцария и САЩ. „На 29 май 1975 г. на цялото семейство Овчарови бе разрешено да замине за ГДР и Полша. След един месец се обаждат с писмо, че остават в Австрия и няма да се завърнат в страната. Причини за бягството - попаднали под чуждо влияние, стремеж за лек и охолен живот.\" Това пише в специално донесение на Окръжно управление на МВР-Хасково отпреди 44 години заради бягството зад граница на д-р Петър Овчаров, сестра му и родителите им. Той е роден на 13 декември 1949 г. Хасково.      Дядо му по майчина линия бил член на ВМРО и близък съратник на Ванче Михайлов. Застреляли го през 1933 г. в Хасково заради вътрешните борби в организацията. Така майката на Петър остава сирак, но Ванче Михайлов й помага да отиде във Виена и да завърши там световна търговия и икономика. Съпругът на Евгения - д-р Илия Овчаров, завършва стоматология в Истанбул. „Учих в Първа гимназия „Асен Златаров\" в Хасково, мама преподаваше немски там и в читалището. Завърших стоматология във Висшата медицинска академия в София\", започва да разказва историята си наближаващият сега 70 г. д-р Петър Овчаров. След като завършил висшето си образование, влязъл в казармата. Пращат го в Елхово, известно като Бермудския триъгълник. Там бил зъболекар в здравната служба. Веднъж офицерът от военното контраразузнаване го повикал в кабинета си. „Оказа се, че още от гимназията си съм имал досие, защото Димитър Инкьов е първи братовчед на майка ми\", разказва той. По това време Инкьов, известен и с псевдонима Велко Верин, вече е зад граница и води предавания в българската секция на радио „Свободна Европа\". „Още преди да разбера, че службите са ми завели досие, имах намерение да напусна България\", доверява стоматологът. След като се уволнил, споделил своите намерения с родителите си и сестра си, също лекар. Така цялото семейство решило да бяга на Запад. За да заблуди ДС, фамилията на няколко пъти пътувала до Полша и тогавашната ГДР, след което се завръщала в България. „През лятото на 1975 г. започнах да обменям левове за дойче марки със западногерманци на морето. Запознах се с австриец, който ме посъветва как да избягаме, след като бяхме получили вече разрешение да отидем на екскурзия в тогавашната Югославия, а не както е отбелязано в досието ми. Човекът ми обясни, че на границата между Словения и Австрия няма опашки. Каза, когато стигнем до югославския пункт за паспортен контрол, да дадем газ и да спрем чак при австрийците\", спомня си Овчаров. При заветното пътешествие през май 1975 г. четиримата тръгнали със семейния „Фиат\". На българо-югославската граница спрели и похарчили всичките си налични левове, защото били наясно, че връщане назад няма. Когато обаче стигнали на словенско-австрийската граница, се сблъскали с непредвидена ситуация. Вместо пустите платна за изхода към Запада, имало голяма опашка от автомобили. На паспортния контрол югославяните ги попитали имат ли визи. „Не са нужни, режимът ни с австрийците е безвизов, както сме с вас\", излъгахме ние, а те повярваха и ни пуснаха без проблем\", смее се докторът. Австрийските граничари пък с почуда гледали тогавашните български зелени паспорти с надписи само на кирилица. „Забавиха ни около 40-45 минути на пункта, докато се чудиха какво да ни правят. Накрая платихме някаква входна такса в шилинги и ни пуснаха да влезем в страната\", обяснява обявеният впоследствие за невъзвращенец. В Австрия ги посрещнал Димитър Инкьов и ги упътил какво да правят. „Там живяхме два месеца, докато си изработим пари, и после заминахме за Германия. Започнах практиката си в провинция Баден-Вюртенберг. Беше като приказка. Впоследствие се преместих в Мюнхен, където живея и досега. Баварците ни приеха много добре и ни помагаха. Германия я уважавам най-много след България. Стремежът ни бе да имаме свободен живот, който ние да контролираме. Постигнах го, на 30 г. станах милионер\", споделя хасковският германец. Той допълва, че богатството е тежест и никога не е робувал на изкараните си с честен труд пари. Междувременно бабата и вуйчото на Петър били редовно привиквани за справки от ДС в Хасково. Подслушвали телефоните им и понякога разговорите били прекъсвани, когато ставало дума за разликите от двете страни на Желязната завеса. В Германия д-р Петър Овчаров става известен и като борец за правата на бащите. Оженил се за германска милиардерка, която преди 26 г. му родила дъщеря. Кръстили я Николета Рената Евгения. Две години след сключването на брака обаче започнали тежък развод. „Станах любимец на журналистите. Заради разправиите с бившата си съпруга се наложи да открадна детето си. С дъщеричката ми се скрихме за година и половина в Лос Анджелис. Бях и баща, и майка, но разбрах, че бащата не може да е майка\", разказва докторът. Накрая властите в САЩ върнали детето в Германия, а бащата за кратко се прибрал в България, после се върнал в Мюнхен. „Нещата се поуталожиха, съдът разбра, че не съм престъпник, и само ми наложи глоба от 18 000 марки, без да ме подвежда под наказателна отговорност. Междувременно дадох доста интервюта пред тамошните медии. Налагаше се в един момент да плащам по 134 марки на час за общо 180 минути седмично, за да виждам детето си в период от 2 г.\", казва хер Петър. Дъщеря му знаела много малко за България и никога не е идвала тук. „Заради порядките в Германия и като богата наследница на майка си дъщеря ми се държи дистанцирано с мен. Рядко контактуваме. Сигурен съм обаче, че когато му дойде времето и тя си прецени, ще се свърже с мен\", споделя той. Сега си идва често в Хасково. Съветва политиците ни да направят така, че хората да се върнат в родината. „В България никога не е имало лустрация, това е груба грешка. След 1989 г. в управлението на държавата не трябваше да се допускат хора до властови позиции от времето на тоталитаризма\", смята „невъзвращенецът\".", "date": "2019.07.08", "title": "Невероятната история на един българин: Зъболекарят д-р Петър Овчаров надхитри ДС и стана милионер"}
{"url": "http://www.classa.bg/%D1%81%D0%B2%D1%8F%D1%82/item/397633-%D0%BF%D1%8A%D1%80%D0%B2%D0%B8%D1%82%D0%B5-100-%D0%B4%D0%BD%D0%B8-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "Датата е сряда, 24 юли. Борис Джонсън се настанява на \"Даунинг Стрийт\" 10. И видимо бърза. Поддръжниците на Джонсън казват, че не приемат \"нищо за даденост,\" но ако не се случи драстична промяна в нагласите на 160 000 членове на Консервативната партия, които ще изберат следващия лидер на партията и следващ премиер на Великобритания, Джонсън ще вземе властта след не повече от две седмици. Със само 100 дни между заемането на поста и планираната крайна дата за Брекзит - 31 октомври, поддръжниците му в парламента и представители на кампанията му очакват бившият кмет на Лондон да започне мандата си с трескава активност и в Обединеното кралство, и в чужбина.     Това ще е администрация, която иска да направи много и то бързо, казва висш парламентарист, запознат с намеренията на Джонсън. Той допълва, че няма много време до 31 октомври и Джонсън ще иска да се ангажира на многобройни фронтове много бързо, Преходен екип, съставен от чиновници и депутати, ръководен от бившия шеф на кабинета на Джонсън в лондонското кметство - Едуард Листър, е започнал да планира първите 100 дни. Също така с каузата са ангажирани бившият министър на отбраната Гевин Уилямсън, бившият депутат Джеймс Уартън, бившият председател на партията Грант Шапс, министърът на здравеопазването и социалните грижи Мат Ханкок, и парламентарният секретар Оливър Даудън. Според четирима души, близки до кампанията на Джонсън, се планира натоварено лято. Джонсън ще се опита да предоговори споразумението на Тереза Мей с Брюксел; да засили подготовката за напускане \"без сделка\" във Великобритания и ще започне \"кампания за увереност\", за да преодолее опасенията, че такъв изход от ситуацията ще е толкова ужасен, колкото го описват най-мрачните прогнози. Дипломатически жестове към Вашингтон и потенциално ранна среща с американския президент Доналд Тръмп са също сред водещите приоритети. Позитивна стратегия Първите думи на Джонсън като премиер, насочени към Великобритания, може да дойдат от подиума на Даунинг Стрийт, минути след като той бъде назначен на поста от кралицата на частна среща в Бъкингамския дворец. Новият премиер ще е четиринадесетият за кралицата - Уинстън Чърчил е бил на поста, когато тя се е възкачила на трона. Членове на кампанията на Джонсън казват, че никой не знае какво той ще каже при първото си обръщение към нацията, дори и самият Джонсън. Но неговата комуникационна стратегия в първото му лято ще бъде опит да \"накара страната да се възприема и чувства позитивно\", казва втори депутат, запознат с подхода на преходния екип. Джонсън ще приоритизира вътрешни политики, които според него насърчават усещане за национално единство, и проявява особен интерес към въвеждането на изцяло оптичен високоскоростен интернет в цялата страна към 2025 г. Идеята го ентусиазира, коментира вторият депутат, защото обединява страната и дава на всички същите преимущества, които имат жителите на Лондон. Преговори отрано Докато първото лято на Мей във властта през 2016 г. включваше бързо турне из европейските столици (тя посети Берлин, Париж, Рим, Братислава и Варшава в първите си две седмици), чиновници и депутати, ангажирани с кампанията на Джонсън отхвърлят перспективата техният човек да възприеме подобен подход. Самият кандидат за лидер и премиер заяви пред изданието Spectator (на което някога е бил редактор) в интервю тази седмица, че възнамерява да провежда преговори през август и септември, с което загатва, че ще се ориентира направо към преговарящия партньор на Великобритания - Европейската комисия. Мей не започна официални преговори в продължение на повече от година след встъпването си на поста. Джонсън просто няма време за това. Тепърва предстои да се разбере дали от ЕС, чиито лидери неведнъж са казвали, че споразумението за напускане не подлежи на предоговаряне, ще отвърнат на предложенията за преговори. Представителите на Комисията традиционно отсъстват от Брюксел през август, така че може да се окаже, че там не е останал никой, с когото той да води преговори. Водещият кандидат за председателския пост на Комисията - германският министър на отбраната Урсула фон дер Лайен, официално няма да поеме ръководството й (ако приемем, че кандидатурата й бъде подкрепена от евродепутатите) по-рано от датата на официално напускане на Великобритания. Екипът на Джонсън все пак ще се надява, че тя ще упражнява влиянието си и по-рано, заради съществуващите й контакти с Гевин Уилямсън, един от висшите членове на екипа на Джонсън. Той е запазил контакт с нея от времето, когато беше британски министър на отбраната. \"Тя е страхотен човек и професионалист с много страст и разбиране на областта си, с която беше истинско удоволствие да работим заедно. Винаги съм смятал, че тя има отлично разбиране какво Великобритания е осигурявала за европейската отбрана и сигурност\", коментира Уилямсън. Фон дер Лайен все пак няма да встъпи на поста по-рано от ноември и не е дала индикации, че ще настоява дори тогава за ревизия на позициите на комисията, че преговорите по споразумението за напускане са окончателно приключени. Готовност за напускане \"без сделка\" Ключов аргумент за убеждаването на ЕС да размисли, заявяват от лагера на Джонсън, ще са видимите засилени усилия за подготовка за напускане без сделка на 31 октомври, за да се докаже на съюза, че Великобритания има сериозни намерения. Отлагането на подготовката, както коментира бившият външен министър пред Spectator, лишава Великобритания от убедителност в преговорите. Конкурентът на Джонсън за лидерския пост - Джеръми Хънт, който е изложил в подробности подхода си към Брекзит, говори за създаването на специализиран екип по въпросите на напускането \"без сделка\", сходен със срещите на британското правителство за критични ситуации \"Cabinet Office Briefing Room\" (COBRA). Екипът на Джонсън обмисля подобна публична демонстрация на засилване на подготовката за напускане \"без сделка\" и министри, работили върху настоящите планове, казват, че британските граждани и представители на бизнеса трябва да бъдат информирани, за да засилят на свой ред подготовката си за такъв изход от ситуацията. Но наравно с този подход те планират това, което вторият депутат описва като \"голяма кампания за успокояване на обществеността.\" Джонсън иска обикновените хора не само да чувстват, че страната е готова за напускане \"без сделка\", но и да вярват, че такъв изход няма да е толкова лош. \"Не искаме хората да се чувстват като на обсаден остров\", казва депутатът. Екипът може да подчертае възможностите, които би осигурил Брекзит \"без сделка\", чрез \"силно ангажиране\" с администрацията на американския президент Доналд Тръмп още от самото начало, коментира вторият депутат, в стремеж към споразумение между Великобритания и САЩ за свободна търговия след излизането от ЕС. Първият депутат потвърждава това: \"Ще се появят добри възможности, защото ще има много различни отношения между Вашингтон и Лондон.\" Джонсън, който Тръмп твърди, че харесва (президентът на САЩ е разговарял с него по телефона по време на скорошното си официално посещение в Обединеното кралство), знае, че търговско споразумение със САЩ няма как да бъде сключено без някои сериозни компромиси. Вашингтон не крие решимостта си да отвори британския пазар за американските фермери, перспектива, от която британското правителство изпитва откровен ужас. И все пак ранни съвместни снимки на Джонсън и Тръмп, потенциално във Вашингтон, биха допринесли за плана на Джонсън да убеди ЕС в сериозността на намеренията му Британия да напусне съюза без споразумение. Парламентарни пречки \"Големият бял слон в стаята\" за Джонсън по време на това първо лято ще е парламентът. В парламента никога не е имало мнозинство в подкрепа на напускането на ЕС без споразумение, както се зарича Джонсън, че ще постъпи, ако не може да убеди ЕС да предоговори \"предпазния механизъм за границата на Северна Ирландия (т.нар. \"backstop\"). И тези нива на подкрепа няма да се променят без общи избори. Основните фигури в съпротивата срещу Джонсън вероятно ще са консерватори за \"мек Брекзит\" начело с потенциални жертви от първото разместване от Джонсън на постовете в кабинета. Сред тях вероятно ще са министърът на финансите Филип Хамънд, министърът на правосъдието Дейвид Гоук, началникът на кабинета и заместник на Мей Дейвид Лидингтън, и министърът на международното развитие Рори Стюарт. Опозиционната Лейбъристка партия може да провери решимостта им на 25 юли, в деня, след като новият премиер заеме поста си като поиска вот на недоверие в кабинета, но дори те не очакват успех на този етап. \"Реалната борба ще бъде през есента\", казва висш представител на лейбъристите. Ако Джонсън изгуби тази борба, най-вероятният изход ще е общи избори.    ", "date": "2019.07.08", "title": "Първите 100 дни на Борис Джонсън"}
{"url": "http://www.classa.bg/%D1%81%D0%B2%D1%8F%D1%82/item/397634-%D0%BD%D0%BE%D0%B2%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%BF%D0%BE%D0%B1%D0%B5%D0%B4%D0%B8-%D1%81%D0%B8%D1%80%D0%B8%D0%B7%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F", "text": "Дясноцентристката партия \"Нова демокрация\" спечели предсрочните парламентарни избори в Гърция. При 86,4% преброени гласове формацията на Кириакос Мицотакис, която до момента беше в опозиция, има почти 40% подкрепа. Това се равнява на около 158 места в новия гръцки парламент На втора място са досегашните управляващи от СИРИЗА с 31,55%, с което ще получат 86 депутатски места. В речта си по случай победата лидерът на \"Нова демокрация\" Мицотакис коментира, че ще заеме новия си пост, \"ясно съзнавайки отговорността си към нацията\". По думите му дълг на неговия кабинет ще е да \"обедини всички гърци\".     Мицотакис най-вероятно ще е новият премиер на страната. Той ще се закълне в понеделник. Също днес ще бъдат обявени и членовете на неговото правителство. В новия гръцки парламент се очаква да влязат също лявоцентристката \"Движение за промяна\" (около 8%), Гръцката комунистическа партия (5,3%), про-руската \"Гръцко решение\" (3,7%) и партията на бившия финансов министър Янис Варуфакис (3,4%). Крайнодясната \"Златна зора\" осава извън парламента, след като най-вероятно няма да премине границата от 3 процента.", "date": "2019.07.08", "title": "\"Нова демокрация\" победи СИРИЗА на изборите в Гърция"}
{"url": "http://www.classa.bg/%D1%81%D0%B2%D1%8F%D1%82/item/397635-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D0%BE%D0%B7%D0%BE%D1%80%D0%B5%D0%BD-%D1%84%D0%B8%D0%BD%D0%B0%D0%BB", "text": "Британският посланик в Съединените щати Ким Дарок нарече ръководителя на американската държава Доналд Тръмп „несъстоятелен” и „некомпетентен”. Това казва посланикът в тайни дипломатически телеграми. В тях той информира Лондон, че президентството на Тръмп „може да приключи със срам” и посланикът нарече дебата в американската администрация „борби с ножове.”.     CNN вярва, че изтичането на дипломатически телеграми може да повлияе неблагоприятно на американско-британските отношения. Белият дом отказа да коментира ситуацията и британското външно министерство заяви, че ще очакват откровеност от посланиците си, но позицията им може да не съвпада с оценките на британските министри. „Дейли Мейл” публикува откъс от посланието на Дарок, в което посланикът изразява съмнение, че ситуацията ще стане „по-нормална, по-малко неблагоприятна, по-малко непредсказуема”, както и „по-малко дипломатически тромава и неумела”. Дарок не вярва, че разделението в американската администрация може да бъде преодоляно. Коментирайки темата за „тайни споразумения” около Тръмп с Русия, посланикът заяви, че „най-лошото не може да бъде изключено”. През юни Тръмп отлетя за Великобритания и обиди кмета на Лондон.  ", "date": "2019.07.08", "title": "Британският посланик предсказа на Тръмп позорен финал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397630-%D0%B4%D0%B0%D1%80%D0%B8%D1%82%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B9-%D0%B5-%D0%BF%D1%80%D0%B5%D0%BA%D0%B8%D1%8F%D1%82-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "\"Г-н Борисов винаги е бил ясен и конкретен от своите послания. Те са достатъчно ясни за всички членове на ГЕРБ. Очаквам този стил на поведение на продължи и да бъде превантивна мярка и ГЕРБ да има здрави морални устои. За съжаление, имаше примери, които налагаха последващи действия - дали политическа отговорност или оставки. Това ни отличава от политическите опоненти.\" Това каза председателят на ПГ ГЕРБ Даниела Дариткова пред bTV.      \"Г-н Борисов прави превенция на превръщането на партията в такава. Аз съм вече десета година народен представител от Смолянска област и всяка година потвърждавам обещаното на избирателите си. При всяко съмнение за нарушение на етиката и принципите на ГЕРБ се подават оставки. Няма как да правя обобщение. Всеки случай е различен\", допълни Дариткова. \"След напускането на Цветанов се налага да има изпълнителна и етична комисия.      Трябва да се преглеждат всички жалби и проблеми в структурите.Трябва да бъдат отговорни хора с достатъчно компетентности. В сряда предстои събиране, на което ще се уточнят всички подробности свързани с комисиите и какъв да бъде принципът им на функциониране. Важно е, когато има проблем, да не се адресира директно до г-н Борисов, а да минава през тези комисии\", обясни тя. Чистотата на членовете и тяхната безпристрастност в комисията ще се гарантира чрез многостепенна оценка на всеки случай. Това няма да е ударна комисия. Въпросът е, когато има спорове това да не се отнася директно до Борисов, а да има ясен ред за придвижване на жалбите, разкри още Дариткова.", "date": "2019.07.08", "title": "Дариткова разкри кой е прекият наследник на Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397627-%D0%B4%D0%BE%D1%86-%D1%82%D0%B0%D1%82%D1%8F%D0%BD%D0%B0-%D0%B1%D1%83%D1%80%D1%83%D0%B4%D0%B6%D0%B8%D0%B5%D0%B2%D0%B0-%D0%B1%D1%81%D0%BF-%D1%81%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BA%D1%80%D0%B0%D0%B9%D0%BD%D0%BE-%D0%BD%D0%B5%D0%B3%D1%80%D0%B0%D0%BC%D0%BE%D1%82%D0%BD%D0%B8-%D1%85%D0%BE%D1%80%D0%B0", "text": "Интервю за \"Новини.бг\" за горещите политически събития, които през изтеклата седмица са пак вляво, с доц.д-р Татяна Буруджиева, политолог, преподавател, бивш депутат от БСП. - Доц. Буруджиева, защо се правят рокади в Изпълнителното бюро /ИБ/ на БСП, махат знакови социалисти като Антон Кутев, Валери Жаблянов и др., но председателката Нинова отказа да подаде заявена от нея оставка, заради загубите им на евровота? - Това е пореден ход от една много ясна стратегия от година насам за преместването на цяла партия от едно на друго място и превръщането й от масова и лява в лидерска и не толкова лява. Раздуването на броя на членовете на бюрото се прави, за да се намери място на доверени нейни хора, на които са им били обещани позиции. Лидерката пренебрегва Националният съвет /НС/, тъй като очевидно не го харесва достатъчно и затова раздува мащабите на ИБ. Хората с организационна култура са наясно колко трудно се работи с бюро, в което има 21 души. Решенията пак ще бъдат вземани еднолично от Нинова. Ясно е защо махат Валери Жаблянов - той има различно мнение и не се страхува публично да го афишира, с това не е удобен. Персонификацията на скандалите в партията продължава. По същите причини си тръгва и Антон Кутев. Такива хора като тях не са толерирани от сегашното ръководство и затова или те сами напускат, или ги гонят. Не е достатъчно един председател да твърди: \"Аз не съм вожд\". То и Сталин така е казвал и е твърдял, че е човек от народа. Диктаторите никога не си признават, че са такива. Виж, Кристиан Вигенин е друга работа - той дължи кариерата си на предходни ръководства в БСП, но се отрече от тях и ги предаде. Чух, че сега го готвят за зам.-председател на НС. - Правилна ли беше позицията на соцпартията за намаляването на партийната субсидия до 1 лев на глас, както пожелаха над 2,5 милиона българи на референдум, според вас? - БСП показа, че иска да направи нещо, ама не знае как и няма капацитет затова. Партийното ръководство внесе искане за оставката на финансовия министър   понеже, според тях, не можел да смята добре и дал повече пари на партиите. Обаче каква е файдата само да задаваш въпроси? Те не са извънпарламентарна опозиция, имат всички инструменти да предлагат и реализират рационални политики. Но не го правят, вместо това задават въпроси. Нямат предложения, нито капацитет да са алтернатива на ГЕРБ и това много ясно пролича и по повод на субсидията. - Лична председателска ли е войната срещу лидера на ПЕС   - днес ръководството на партията пак излезе с позиция срещу негово изявление, в което той казва добри думи за премиера? - Партията се управлява от хора, които не знаят какво значи да си политик и да правиш политика. БСП се ръководи от политически крайно неграмотни хора. Студенти по политология са по-грамотни от тях. Като претендират да управляват цяла държава, е добре да се понаучат преди това как се правят нещата. Станишев в конкретният случай коментира поведението на премиера   на международната сцена, не е говорил за вътрешната ни политика. Аз не зная да има друга държава, в която политиците така да се маскарят един друг на международна сцена. Много съжалявам за всичко това, но най-вече за читавите хора в изпълнителното бюро, които позволяват да стават заложници на такава тежка неграмотност. - Протестен ли, ляволиберален ли или друг - какъв е обликът на БСП днес и има ли кауза? - Каузата на БСП днес е да вземе властта, да разполага неограничено със средства и да ги харчи така, както намери за добре. Тъжно е и съжалявам. - \"Корнелия стори това за БСП, което направиха гъските за Рим\" - това е заглавието на един задълбочен анализ на млад, интелигентен човек - Николай Николаев, който той написа тези дни след като напусна БСП след 12-години членство. Казва, че партията е деидеологизирана и й липсват \"червени кръвни телца\". Така ли е наистина? - Да, липсват й \"червени кръвни телца\". Липсва й представа затова какво представляват ценностите за една политическа сила. В БСП не могат да формулират леви политики. Там вече всичко е грозно и агресивно - поведението, езикът, стилът и всичко останало силно напомня на 90-те години от миналия век, когато СДС тръгна към разпад. Боли ме да признавам тези истини, защото съм ляв човек и никога не съм го крила. Като политолог съм наясно още, че разпадът на една партия винаги предизвиква трусове в държавата.", "date": "2019.07.08", "title": "Доц. Татяна Буруджиева: БСП се управлява от политически крайно неграмотни хора"}
{"url": "http://www.classa.bg/%D1%81%D0%B2%D1%8F%D1%82/item/397625-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%B8%D1%80%D0%B0%D0%BD-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B4%D0%B0-%D0%BE%D1%86%D0%B5%D0%BD%D1%8F%D1%82-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%B7%D0%B0-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B8%D0%B0%D0%BB%D0%BE%D0%B3-%D0%BF%D0%BE-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Президентът на Франция Емануел Макрон и президентът на Иран Хасан Рохани се договориха тази събота в рамките на телефонен разговор повече от час, да оценят условията за възобновяване на диалога относно Цялостния план за съвместни действия (JCPOA) с всички страни, преди 15 юли. По време на разговора Макрон подчерта своята загриженост за евентуално по-нататъшно отслабване на ядреното споразумение и \"последствията, които неизбежно ще се случат, ако Иран следва своята линия на допълнителни намаления на ангажиментите си.\" В същото време той обеща да продължи консултациите с Техеран и с другите страни, подписали споразумението, за да се постигне намаляване на напрежението, свързано по-специално с ескалацията между Ислямската република и Съединените щати.", "date": "2019.07.08", "title": "Франция и Иран се договориха да оценят условията за възобновяване на диалог по ядреното споразумение"}
{"url": "http://www.classa.bg/%D1%81%D0%B2%D1%8F%D1%82/item/397626-%D1%82%D1%80%D1%8A%D0%BC%D0%BF-%D1%81%D0%B8-%D0%BF%D1%80%D0%B8%D0%BF%D0%B8%D1%81%D0%B0-%D0%B7%D0%B0%D1%81%D0%BB%D1%83%D0%B3%D0%B0%D1%82%D0%B0-%D0%B7%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%BE%D1%82%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%82%D1%80%D0%B8%D1%82%D0%B5-%D0%B8%D0%BD%D0%B4%D0%B5%D0%BA%D1%81%D0%B0-%D0%BD%D0%B0-%D1%83%D0%BE%D0%BB-%D1%81%D1%82%D1%80%D0%B8%D0%B9%D1%82", "text": "Белият дом публикува на 5 юни един туит, в който обяви рекордното покачване на трите основни индекса на Уолстрийт - Dow Jones, Nasdaq и S&P 500 - и президентът на САЩ Доналд Тръмп благодари на себе си за това. \"Трите най-големи американски борсови индекса затвориха с рекордно високи стойности в сряда\", се казва в съобщението на Белия дом, което президентът на страната цитира, подчертавайки своите заслуги. „Страната ни е обект на завист в света, благодаря ви, господин президент!\" написа той. На 3 юли стойността на Dow Jones нарасна със 179 пункта (0.67%) и достигна 26,966 пункта, съобщи The Hill. От своя страна, Nasdaq регистрира увеличение от 61 пункта (0.75%) до 8 170 пункта, докато S&P 500 нарасна с почти 23 пункта (0.77%), достигайки 2996 пункта.", "date": "2019.07.08", "title": "Тръмп  си приписа заслугата за рекордното увеличение на трите индекса на Уол Стрийт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397628-%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BA%D1%83%D1%87%D0%BA%D0%B0%D1%80%D0%B8-%D1%81%D0%BF%D1%8F%D1%82-%D1%81-%D0%BA%D1%83%D1%87%D0%B5%D1%82%D0%B0%D1%82%D0%B0,-%D0%B2%D0%BC%D0%B5%D1%81%D1%82%D0%BE-%D1%81-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8%D1%82%D0%B5-%D1%81%D0%B8", "text": "Над половината стопани на кучета целуват по-често питомците си, отколкото партньорите си. Същият процент собственици предпочитат да делят леглото с домашните си любимци, вместо с половинките си, пише сп. \"Пийпъл\", позовавайки се на резултатите от американско проучване.Допитването е осъществено от компанията за кучешки лакомства \"Райлис органикс\" с цел да установи колко близки се чувстват хората със своите четириноги другари.     От фирмата са помолили стопани на кучета в САЩ да споделят до каква степен обичат и се грижат за питомците си. Резултатите показват, че собствениците даряват с повече обич домашните си любимци, отколкото партньорите си. Петдесет и два процента от участниците в допитването признават, че целуват по-често кучетата си, отколкото половинките си. Същият процент анкетирани не крият, че предпочитат да споделят леглото си със своите питомци, вместо с партньорите си. Цифрите вероятно ще изненадат хората, които не притежават домашни любимци. Те обаче изглеждат по-понятни като се вземе предвид признанието на 94 процента от стопаните, че считат кучетата за едни от най-близките си приятели.", "date": "2019.07.08", "title": "Над половината кучкари спят с кучетата, вместо с партньорите си"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397629-%D0%B8%D0%B7%D0%BC%D0%B0%D0%BC%D0%B5%D0%BD%D0%B8%D1%82%D0%B5-%D0%BD%D0%B0%D0%B4%D0%B5%D0%B6%D0%B4%D0%B8-%D0%BD%D0%B0-%E2%80%9E%D0%BD%D0%BE%D0%B2%D0%B0-%D0%B5%D0%B2%D1%80%D0%BE%D0%BF%D0%B0%E2%80%9C", "text": "След дълги пазарлъци ръководителите на страните-членки съгласуваха компромисните кандидати за ключовите постове в ЕС. Буксуването на процеса на обновяване върхушката на общността изведе на светло явният сблъсък на интереси между държавите основателки и приетите след разширяването. Ябълката на раздора стана кандидатурата на холандския политик Франс Тимерманс за евентуален наследник на Юнкер – председател на висшия орган на изпълнителната власт Европейската комисия. Като представител на европейските социалисти той бе поддържан от водещите Франция, Германия, Испания и Холандия. А намери своя противник в почти цяла Източна Европа, като изключим повратливата позиция на нашия премиер. Всъщност, главното недоволство идваше от факта, че Тимерманс като зам.председател на комисията разследваше нарушенията в тези страни на нормите на европейското законодателство. Най-шумната история беше разобличаването на полските власти, провели реформа на Конституционния съд против правилата на ЕС.     Избраникът на Източна Европа за председател на Еврокомисията бе немският политик Манфред Вебер, представител на дясноцентристката Европейска народна партия. Негов горещ противник бе Емануел Макрон, отстояващ тезата, че след 15-годишно председателстване на дясноцентристки политици, е ред на либералните. Компромисният вариант бе Вебер да оглави Европарламента, но и той се оказа неприемлив. След третия опит за съгласуване Макрон направи забележително признание: „Проточилото се съвещание поставя под удар доверието в европейските ценности и създава негативен образ на ЕС. 28 страни не можем да се договорим. По тази причина аз ще бъда против всяка форма на разширяване. За да стане възможно са необходими дълбоки институционални реформи.“ Аварийно спасявайки реномето си, върхушката на ЕС все пак съгласува своите кандидати – многодетната майка и досегашен министър на отбраната на Германия Урсула фон дер Лайен за председател на Еврокомисията, италианския социалист Давид Мария Сасоли за председател на Европарламента, отстояващия независимостта на Каталуния Жозеп Борел за върховен представител на външната политика на общността. Българските кандидати въобще не бяха удостоени с внимание. Горещите спорове за ръководните постове усилиха съществуващото рязко противопоставяне между еврооптимисти и евроскептици, широко представени в органите на ЕС. По странен парадокс днес главните евроскептици са от страните на Източна Европа. Първоначалният патос, надпреварата за членство в ЕС, клетвите за вярност към европейските ценности след годините, прекарани в общия европейски дом, рязко преминаха във взаимни подозрения и недоверие. Днес в националните парламенти на страните от „Нова Европа“ печелят влияние националисти и радетели на ролята на държавата в икономиката и политиката, противници на квотите за бежанци, определяни от ЕС. Специално място в техния дневен ред заемат отношенията с Москва. Ако след разпадането на Съветския съюз те разчитаха, че русофобията ще ускори влизането им в общността, то сега добрите отношения с Русия са начин да изразят своето несъгласие с натрапвания им европейски диктат. Варшава, Прага и Будапеща вече се конкурират за званието „главен евроскептик“. Критикувайки Брюксел, те заявяват своята готовност да предизвикат свой „Екзит“. Икономическа обвързаност все още ги задържа в рамките на една все по-разногласна общност. Единственото, което сближава позициите на евроскептици и евро оптимисти са растящите опасения от разширяването на ЕС. Но и тук съществуват известни нюанси. Ако стара Европа отпраща претендентите за членство към бюрократични процедури, то новата открито заявява за сблъсъка на културни ценности. Най-яркият пример – продължаващите повече от 30 години преговори за членство на Турция. През този период пълноправни членки на съюза станаха 16 други държави. Всички те по мнението на Брюксел са изпълнили по-бързо от Турция процедурните и юридически изисквания на ЕС. Отхвърлянето заявката на Анкара еврочиновниците обясняват с несъблюдаването на правните препоръки на общността, с проблемите на турския режим, с конфликта в Кипър. Турската страна възлага надеждите си на новия Европарламент с претенцията, че е изпреварила с реформи и постижения набелязаните за членство до 2025 г.  Сърбия, Черна Гора, Босна и Херцеговина, Косово и Албания. Турският президент Ердоган обобщи: „ЕС се нуждае от Турция много повече, отколкото тя от него.“ Съотношението на силите след изборите за Европарламент през май вече не позволява на либерали и центристи самостоятелно да формират мнозинство. Започват да никнат странни коалиции с глобалисти, зелени и всякакви нови политически формации, присъстващи в мокрите сънища на дежурните поръчкови анализатори като европейско възраждане под формата на „зелен либерализъм“. Доколко са устойчиви и жизнеспособни, времето ще покаже. Засега новата стара еврокрация отложи в неопределено бъдеще надеждите за обединена по-голяма Европа.  ", "date": "2019.07.08", "title": "Измамените надежди на „Нова Европа“"}
{"url": "http://www.classa.bg/%D1%81%D0%B2%D1%8F%D1%82/item/397621-%D0%BD%D0%BE%D0%B2%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-7-1-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%8E%D0%B6%D0%BD%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F,-%D0%BF%D0%BE%D1%81%D0%BB%D0%B5%D0%B4%D0%B2%D0%B0%D0%BD%D0%BE-%D0%BE%D1%82-15-%D0%B2%D1%82%D0%BE%D1%80%D0%B8%D1%87%D0%BD%D0%B8-%D1%82%D1%80%D1%83%D1%81%D0%B0", "text": "Според Евро-средиземноморския сеизмологичен център (ЕМСС) епицентърът на земетресението се намира на 16 километра западно от Сиърлс Вали, на дълбочина от 10 километра. Много интернет потребители се обърнаха към социалните мрежи, за да докладват за земетресението и да споделят изображения и видеоклипове. От своя страна пожарната в Сан Бернардино съобщава за незначителни материални щети, причинени от природното бедствие. \"Някои къщи са се изместили, появили са се пукнатини в основите, има срутвания на подпорни стени,\" казва службата, като уточнява, че са регистрирани и пожари. Има леки наранявания в град Риджкрест, най-близо до епицентъра. Местното полицейско управление не е получавало съобщения за тежки наранявания, както се съобщава. Това земетресение прекъсна и баскетболния мач между Пеликаните от Ню Орлиънс и Ню Йорк Никс. Земетресението е настъпило два дни след като земетресение с магнитуд 6,4, оценено като най-мощното за две десетилетия, бе регистрирано на 12 километра югозападно от град Сиърлс Вали. В няколко сгради са съобщени щети, включително пожари и свлачища. Също така, на 5 юли бе регистрирано друго земетресение с магнитуд 5.4. Този четвъртък беше обявено извънредно положение в окръг Керн, в същия регион, където се случиха земетресенията, поради въздействието на движението на земята върху околната инфраструктура.", "date": "2019.07.08", "title": "Ново земетресение с магнитуд 7.1 разтърси Южна Калифорния, последвано от 15 вторични труса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397623-%D0%B3%D0%B5%D1%80%D0%B1-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D1%80%D1%8A%D0%BA%D0%BE%D0%B2%D0%BE%D0%B4%D0%BD%D0%B8-%D0%BF%D0%BE%D1%81%D1%82%D0%BE%D0%B2%D0%B5", "text": "С 1046 \"за\", 10 \"против и 11 въздържали се Националното събрание на ГЕРБ освободи от всички ръководни постове (зам.-председател на партията и зам.-председател на Изпълнителната комисия) Цветан Цветанов, считано от 30 май тази година - датата, на която той е подал заявлението си за напускане. Румяна Бъчварова бе освободена като член на ИК на ГЕРБ поради преминаване на дипломатическа длъжност. Решението е в сила от 22 април т.г.  Националното събрание определи, че занапред председателят на партията ще има двама, вместо, както е досега, трима заместници. По предложение на Бойко Борисов - Цвета Караянчева и Тодор Стаматов Тодоров бяха избрани за членове на ИК на мястото на Цветанов и Бъчварова.     В началото на форума във видеообръщение Жозеф Дол, председател на Европейската народна партия (ЕНП), посочи, че делегатите на Националното събрание, освен промени в Изпълнителната комисия, ще имат възможност да помислят за бъдещето на партията. Той благодари за лоялния ангажимент на ГЕРБ към ЕНП и определи Бойко Борисов като истински лидер с визия за своята държава и ЕС. Дол похвали и водача на евролистата на ГЕРБ Мария Габриел за безупречната й работа като еврокомисар. Вашите кметове са ценен ресурс на партията, посочи още Жозеф Дол, визирайки предизборната работа на Бойко Борисов, свързана с обиколки в страната, на които е показал какво е постигнала местната власт и благодарение на средствата от ЕС. Събранието гласува промени в устава, с които председателят на партията ще бъде занапред с двама заместници, вместо трима, както беше досега. Цветан Цветанов в заявление декларира, че подава оставка от всички ръководни постове на ГЕРБ.", "date": "2019.07.08", "title": "ГЕРБ освободи Цветан Цветанов от всички ръководни постове"}
{"url": "http://www.classa.bg/%D1%81%D0%B2%D1%8F%D1%82/item/397622-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-huawei-%E2%80%9C-%D0%BE%D0%BF%D0%B5%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B0-%D0%B5-%D0%BF%D0%BE-%D0%B4%D0%BE%D0%B1%D1%80%D0%B0-%D0%BE%D1%82-%D1%82%D0%B5%D0%B7%D0%B8-%D0%BD%D0%B0-google-%D0%B8-apple%E2%80%9C", "text": "В интервю за френския седмичник \"Le Point\", Рен Женфей, основател и президент на Huawei Technologies, разкри, че операционната система Hongmeng, разработена от компанията, е проектирана да бъде приложена към разнообразни устройства, включително мрежови комутатори, рутери, центрове за данни и смартфони. Китайският предприемач каза, че \"е вероятно операционната система на Хонг Менг да е по-добра от тази на Google и Apple, но в сравнение с тях, Huawei все още няма добра екосистема от приложения\". Освен това той каза, че въпреки американския натиск \"Клиентите не са спрели да купуват продуктите и оборудването на 5G\" от китайската компания. По-важното е, че заплахите от американския президент Доналд Тръмп \"вдъхнаха нов живот на бизнеса, като му придадоха безпрецедентна видимост\". \"Клиентите не непременно ни вярват, когато казваме, че сме силни, докато, когато Тръмп го каже, те го вярват\", пошегува се Женфей. Според детайлите, разкрити през юни от South China Morning Post, операционната система на Huawei е базирана на микроядро, което е леко и може бързо да реагира на корекциите и пакетната обработка. Инженерите, работещи по този проект, внимателно са изучавали Android и iOS на Apple, за да се поучат от тях. Едно от най-големите технически предизвикателства за операционната система в разработката е постигането на съвместимост с Android, което ще позволи на смартфон на Huawei без проблеми да изтегли и стартира Android приложения. Това би означавало също, че разработчиците на приложения от цял свят не трябва да създават допълнителни кодове за операционната система Huawei. Предвижда се операционната система Huawei, наречена Hongmeng, \"да бъде достъпна през есента на тази година и най-късно през следващата пролет\".", "date": "2019.07.08", "title": "Основателят на Huawei:“ Операционната ни система е по-добра от тези на Google и Apple“"}
{"url": "http://www.classa.bg/%D1%81%D0%B2%D1%8F%D1%82/item/397624-%D0%BD%D0%BE%D0%B2-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87-%D0%B2-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D0%B5-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B0%D1%82%D0%B0-%D0%B6%D0%B8%D0%BB%D0%B8%D1%89%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "На територията на комплекса небостъргачи Москва Сити, известен още като Московския международен бизнес център, започна подготовката за изграждането на кула Едно. Тази нова кула ще бъде с височина 405 метра и ще се превърне в най-високата жилищна сграда в Европа, съобщи на 5 юли заместник-кметът на Москва за градско планиране и строителство, Марат Юшнулин, в рамките на Московския градски форум. Новият небостъргач - проектиран с уникална геометрична форма от архитектурния офис Сергей Скуратов Архитекти - също ще бъде най-високата сграда в комплекса Москва Сити, тъй като ще надхвърли с 33 метра сегашната най-високата сграда в града, Кулата на Федерацията. Кула Едно ще има 104 етажа, три от които ще бъдат под земята. Небостъргачът ще бъде оборудван с най-модерните инженерни комуникационни системи, включително системи за интелигентен дом. Няколко бизнес центъра и ресторанти ще бъдат разположени в основата на сградата, както и развлекателен център за деца; На 100-ия етаж е планирана наблюдателна площадка, а останалата част от сградата ще бъде само от апартаменти. Авторът на проекта, руският архитект Сергеи Скуратов, сравнява дизайна на неговия небостъргач с платно на яхта или крило на самолет. Той добави, че жителите на новата сграда ще могат да се насладят на най-добрите гледки в Москва. Предвижда се строителните работи да приключат до 2024 г. Тогава кула Едно ще може да предложи на своите бъдещи жители и наематели обща площ от 8000 кв. м. апартаменти. В момента, в комплекса на Москва Сити все още могат да се купят някои апартаменти, като те са луксозни и имат висока цена, започваща от 900 000 долара. Новият небостъргач ще бъде най-високият жилищен комплекс в Европа, но няма да бъде най-високата сграда в Русия. През октомври миналата година беше завършено изграждането на център Лахта в Санкт Петербург. В този 462-метров небостъргач ще се помещава в централата на руския енергиен гигант Газпром. Сградата ще отвори врати до една година и ще се превърне в най-високата нежилищна сграда на Стария континент.", "date": "2019.07.08", "title": "Нов небостъргач в Москва ще е най-високата жилищна сграда в Европа"}
{"url": "http://www.classa.bg/%D1%81%D0%B2%D1%8F%D1%82/item/397620-%D0%BD%D0%B0-88-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE%D1%87%D0%B8%D0%BD%D0%B0-%D0%B6%D0%BE%D0%B0%D0%BE-%D0%B6%D0%B8%D0%BB%D0%B1%D0%B5%D1%80%D1%82%D0%BE,-%D0%B8%D0%BA%D0%BE%D0%BD%D0%B0%D1%82%D0%B0-%D0%BD%D0%B0-%D0%B1%D0%BE%D1%81%D0%B0-%D0%BD%D0%BE%D0%B2%D0%B0", "text": "Бразилският певец и композитор Жоао Жилберто е починал тази събота на 88-годишна възраст в Рио де Жанейро, съобщиха местните медии, цитирайки роднини на починалия. Причината за смъртта все още не е разкрита. Гилберто се смята за един от създателите на стила и танца Боса нова. През 1961 г. певецът завърши трилогията фундаментални албуми, които представиха този музикален жанр пред света.", "date": "2019.07.08", "title": "На 88 години почина Жоао Жилберто, иконата на Боса нова"}
{"url": "http://www.classa.bg/%D1%81%D0%B2%D1%8F%D1%82/item/397613-%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D0%BA%D1%8C%D0%BE%D0%B2%D0%B5%D1%88%D0%B8-%D0%B7%D0%B0-%D1%88%D0%B5%D1%84", "text": "”Лаура Кьовеши получи подкрепата на френския президент Макрон за поста на шеф на Европейската прокуратура. Това стана след разговори между него и Дачиян Чолош - румънски евро-депутат, председател на групата ”Обнови Европа” /известна като групата на Макрон/ в Европейския парламент.     Знак за това е, че според френската преса, основния противник на Кьовеши, Франсоа Бонер е получил предложение да оглави френската Национална финансова прокуратура. Най-вероятно назначаването на Кьовеши ще стане на 16.07, когато в Европейския парламент ще се гласува така наречения \"списък на Макрон\" в Европейския парламент, съобщи Владо Береану.", "date": "2019.07.08", "title": "Макрон иска Кьовеши за шеф"}
{"url": "http://www.classa.bg/%D1%81%D0%B2%D1%8F%D1%82/item/397614-%D0%B2%D0%BE%D0%B5%D0%BD%D0%BD%D0%B8%D1%8F%D1%82-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D1%81%D0%B0%D1%89-16-%D0%BF%D1%8A%D1%82%D0%B8-%D0%BF%D0%BE-%D0%B3%D0%BE%D0%BB%D1%8F%D0%BC-%D0%BE%D1%82-%D1%82%D0%BE%D0%B7%D0%B8-%D0%BD%D0%B0-%D1%80%D1%83%D1%81%D0%B8%D1%8F", "text": "  Статистиките на американската армия показват, че докато инцидентите в руската се увеличават главоломно, то тези в US-редиците намаляват Целият свят стана свидетел на последния нагледен пример за това - взрива миналия понеделник на руската атомна подводница АС-12, позната под името „Лошарик“ - секретен проект на руския флот, специализиран в рязане на подводни кабери. При пожара, който според Би Би Си най-вероятно е тръгнал от акумулаторния отсек, загинаха 14 души от екипажа, почти всички – офицери. От информациите, публикувани от Би Би Си и Ройтерс, „Лошарик“ вероятно е бил използван за разузнаване и шпиониране на интернет връзките и е бил стратегически за плановете на Москва проект, което повдига с още по-голяма сила въпросът как изобщо може да се позволи подобен инцидент на борда му. А случилото се далеч не е прецедент. Официалните данни сочат, че за времето от 2000 г. досега, инцидентите с въоръжение на руската армия са се увеличили в пъти спрямо края на предния век, като според черните статистики вече наброяват 50. Бройката на загиналите при тях е внушителните 382-ма души или цял батальон. Една пета от инцидентите са именно с подводници, като черната серия започна с потъването на „Курск“ именно през 2000 година при военноморски учения, при която загинаха 118 моряци.  За сравнение статистиките на американската армия показват, че докато инцидентите в руската се увеличават главоломно, то тези в US-редиците намаляват. За последните 5 години със средно 20% (бел.р. по данни на US центъра за бойната готовност), като по едно от направленията – жертви при авиоинциденти, спадът е 100%, пише \"Монитор\".  На какво се дължи разликата?  Обясненията са много, но картината е пределно ясна. Най-очевидната разлика е в размера на военните бюджети, начина им на разходване и най-вече – стратегията на двете държави. САЩ инвестират в обучение и защитно оборудване за войниците си, както и в разработването на въоръжение, позволяващо воденето на военни действия без опасност за живота на армейците им като например безпилотните бойни самолети. В какво инвестира Русия? Данните сочат, че дава превес на пропагандата и демонстрациите на бойна сила като например грандиозните паради за 9 май на Червения площад. Те обаче реално се оказват просто шоу за „заблуда на врага“, защото демонстрацията на сила от телевизионните екрани върви обратнопропорционално на парите, които „Кремъл“ дава за модернизация на същата тази сила. Или иначе казано – колкото по-пищно е шоуто, толкова по-бутафорна е боеспособността. Така за 2019 г. според данни сайта за отбранителните способности и инвестициите във военно оборудване на държавите по света Global Firepower, военният бюджет на Русия е 16 пъти по-малък от този на САЩ.  Вашингтон ще даде тази година $ 716 млрд. за отбрана и модерни разработки срещу планирани от Москва едва $ 44 млрд. При САЩ увеличението спрямо предната, 2018 г., е с 67 млрд. долара. При Русия тенденцията е обратната – военният бюджет на Федерацията за 2019 г. спрямо предходната 2018 г. е със 17 млрд. по-малко. Миналата година Стокхолмският международен институт по проблемите на мира (SIPRI) обяви, че Русия за първи път изпада от топ 5 на страните в света с най-големи бюджети за отбрана със заделени едва $ 61,4 млрд. за 2018 г. срещу първия в списъка – САЩ с бюджет за същата година в размер на $ 649 млрд.  От обявените от SIPRI данни лъсва, че от няколко години насам Кремъл постоянно свива бюджета си за отбрана, модернизация и защита на военните си. Многократно по-големият бюджет за отбрана на САЩ съвсем логично доведе и до тотално превъзходство през годините на US армията спрямо руската войска. Стотиците милиарди, които се изливат ежегодно в привличането на специалисти и реализирането на супер модерни разработки, във въоръжение и постоянната модернизация на техниката, направиха безпрецедентно надмощието на САЩ не само по отношение на запасите от ядрено оръжие и противоракетните щитове, въпреки неспазването на договора за съкращаване, касаещ ракетите за среден и малък обсег, в което Вашингтон обвинява Москва.  Най-фрапантно е превъзходството във въздуха, а само по себе си в наши дни, то решава изхода от всеки военен конфликт. Може би най-показателна за изоставането на Русия във военно отношение е липсата на изтребител от пето поколение във военния й авиопарк.  Самолетът Су-57, известен като T50, с който Владимир Путин многократно е парадирал, се оказа бутиков пропаганден проект, целящ демонстрация на мускули, също като новите танкове с картонени куполи, които бяха изкарани на червения площад преди дори да бъдат доработени. Всъщност въпросният изтребител, обикалящ и досега само международните авиошоута, трябваше да е конкуренция на американския F-22 Raptor (Хищник), който е на въоръжение в американската армия от далечната 2003 година. Заради супер модерните технологии, които са вложени в него, продажбите на същия Raptor на други страни бяха забранени от Конгреса, а базирането му извън САЩ бе отлагано години наред. И понеже американската военна индустрия е набрала огромна инерция, оставяйки Русия да ѝ диша прахта страната въведе във въоръжение втори изтребител от последното пето поколение-F-35 Lightning (Мълния), който вече доказа качествата си при изпълнение на реални мисии, а поръчките от други държави започнаха да валят една след друга.  Същевременно понеже човешкият фактор винаги е бил поставян на пиедестал във военната политика на САЩ, в последните години все повече се говори за заместване не само на разузнавателните, а дори и на бойните самолети от безпилотни машини, което на практика би гарантирало съхраняването на не един или два човешки живота, като все по-усилено се работи по програмите в тази посока. При съпоставка на бойните единици във въздуха пък картината става още по фрапираща, дори срамна за Русия в буквалния смисъл на думата.  Последните данни за 2019 година, публикувани от авторитетния специализиран сайт Global Firepower съвсем очаквано поставят американската армия като сила номер 1, пред руската, като за съпоставката се вземат предвид над 50 фактора-от бюджетите за отбрана, през числеността на военнослужещите и въоръжението, до запасите и територията на самата страна. Според въпросната информация, в момента армията на САЩ разполага с колосалното количество от 13 398 самолета, като от тях бойните са над 5000, от които 2362 са изтребители, а в допълнение може да разчита и на 5760 хеликоптера, от които 971 са бойни. В същото време на въоръжение в Русия са над 4 пъти по-малко самолети, или точно 4078, от които изтребители са 869.  Надмощието на САЩ е още по-голямо при хеликоптерите, като руснаците разполагат само с 1458, от които 514 са бойни. Нещо повече, оказва се, че във въздуха руснаците дори отстъпват второто място в класацията, включваща 137 държави , на китайската армия, която има 1222 изтребителя. Териториалното покритие, което осигурява въздушната армада чрез присъствието в Световния океан на най-скъпата екстра във всяка една армия-самолетоносачът, съвсем обезличава руската армия. Тя може да разчита на един единствен кораб с изтребители на борда, а именно „Адмирал Кузнецов“, на който дори избухна пожар през 2009 г., отнел живота на член на екипажа. В същото време американският флот има на въоръжение 24 кораба с изтребители на борда.  Цялостното надмощие в Океана също е за САЩ. То се допълва от още близо 400 плавателни съда, от които 68 разрушителя, 22 фрегати, 15 корвета, 11 миненосеца, както и американски 68 срещу 56 руски подводници. Друг е въпросът, че с оглед на зачестилите инциденти с руска техника, американските се доказаха и като далеч по-надеждни. Колкото до числеността, едномилионната руска армия отново отстъпва, в този случай с близо 300 хил. щика. Всъщност Русия изпреварва САЩ единствено при броя на танковете си - 21 932 срещу 6287, както и със своите около 50 000 срещу 40 000 други бронирани бойни машини и 3860 срещу 1056 ракетни установки. Което е обаче е логично с оглед на доста по-голямата територия на страната. Но както вече стана дума, военната мощ на всяка една държава в наши дни се мери във въздуха. US военните с $4538 средна заплата, руските - $ 971.  Огромната разлика в бюджетите за отбрана логично води и до огромна ножица в заплащането на военните в двете страни. $ 57,307 на година или $ 4775 печелят средно служителите в американската армия, сочат данни на сайта payscale.com.  Военните офицери вземат средно $80,157 на година. Таванът за тяхното възнаграждение е $117 000 или $9750, докато минималните възнаграждения са от $55 000 или $4538 на месец. Всяка година е предвидена индексация на заплатите. За разлика от тези в руската армия, където за периода от 2012 до 2018 г. индексация е имало само веднъж и чак през 2018 г. беше обявена нова. С нея, средната заплата в руската армия стана 62 000 рубли или $971. За сравнение, само поправката на паважа на подстъпите към Червения площад, заради военния парад за 9 май, струва над $ 80 000 долара на година.      ", "date": "2019.07.08", "title": "Военният бюджет на САЩ 16 пъти по-голям от този на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397615-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BF%D1%80%D0%BE%D0%BA%D0%BE%D0%BF%D0%B8%D0%B9", "text": "  Св. Прокопий е роден в  . Като езичник носел името Неаний. Майка му го възпитала в езичество и го дала на служба при цар Диоклетиан, който го оставил в своя дворец. След време царя го направил воевода и му заповядал да отиде в Александрия да преследва християните - да ги лишава от имот и да ги предава на съд. Тогава Неаний казал на царя: \"Чух за тия люде, че почитат някой си Христос, син Божий, че по нрав са твърди и по вяра крепки и че предпочитат да умрат, отколкото да принесат жертва на нашите богове. Затова, струва ми се, неудобно да ги принуждаваме да изпълняват нашите закони.\" Изричайки хулни думи за християнската вяра, Диоклетиан убедил Неаний в законността да се преследват християните и го изпратил в Александрия.     На път за Александрия се извила силна буря. Неаний видял във въздуха светъл кръст и чул глас да го призовава към вярата в Христа и да му казва: \"Чрез тоя знак побеждавай враговете си!\" Като стигнал в Скитопол, той повикал златар и поръчал да направи кръст, приличащ на оня, който видял във въздуха. Златарят отначало не се съгласявал да изпълни поръчката, понеже се боял да не би да се изложи на опасност, ако направи знака на галилеяните, т.е. на християните. Неаний го успокоил, като го уверил, че за това никой няма да узнае. Тогава златарят тайно направил кръст от злато и сребро по указанията на воеводата. Когато кръстът бил готов, на него веднага се появили образите на три лица с еврейски надпис: на горната част бил образът на Спасителя, а от страни - архангелите Михаил и Гавриил. Воеводата запитал: \"Чии са тия образи?\" Но златарят отговорил, че не знае, и разказал, че не е могъл никак да ги изличи. Неаний разбрал, че кръстът има божествена сила, поклонил му се, целунал го и го взел да го пази у себе си. Когато Неаний пристигнал в Йерусалим, гражданите го помолили да ги избави от разбойнически чети, които ограбвали пътници и отвличали жени. Неаний с войска отишъл да гони разбойниците, поразил ги и върнал всички отведени от тях. Майка му го посъветвала да благодари на боговете за този свой успех. Но Неаний й казал, че не бездушните идоли, а неговият Бог му помогнал да срази разбойниците. И той изпочупил всички идоли в дома на майка си. Ужасена от това, майката отишла в Антиохия при царя да се оплаче от сина, загдето презрял боговете и оскърбил самата нея. Диоклетиан се разгневил и заповядал на Юст, управител на Палестина, да вразуми отклонилия се в християнството Неаний, а ако не го послуша да го предаде на мъчения. Юст пристигнал от Кесария и съобщил царската повеля. Неаний признал, че е християнин и заявил, че е готов да отиде на смърт заради вярата си. След това отвързал войнския си пояс и го хвърлил в знак на отричане от царската служба и идолското нечестие. Управителят заповядал да го съблекат гол, да го окачат на дърво и да стържат тялото му с железни нокти, а след това да го затворят в тъмница. Подкрепен във вярата чрез небесно явление, Неаний в същата нощ приел своето кръщение с име Прокопий (което значи \"преуспяващ). Като видели мъжеството и доблестта на изповедника, някои войници също така се обърнали към Христа. Те били кръстени от епископ Леонтий и на другия ден открито изповядали вярата си в Христа. Управителят заповядал да им отсекат главите в присъствието на Прокопий. В същия ден до тъмницата се приближили дванадесет жени. От прозореца те казали на мъченика: \"И ние сме рабини Христови!\" Донесли за това на управителя и той заповядал да ги затворят в тъмницата. На следния ден жените били подложени на жестоки мъчения - бичували ги, опалвали ги с огън и им рязали гърдите. В тълпата стояла майката на Прокопий и плачела. Тя гледала лютите мъки и търпението на жените и изведнъж се приближила до съдията и му казала: \"И аз съм рабиня на разпнатия Христос!\" Управителят дълго я убеждавал да се откаже от своите думи. Като не успял, заповядал да я отведат с другите жени в тъмницата. Като видял майка си, Прокопий се зарадвал и чрез епископ Леонтий я кръстил заедно с другите жени. Когато след това изповедничките наново били изведени на съд те останали твърди във вярата, въпреки че били жестоко бичувани. Накрая били обезглавени. Управителят Юст скоропостижно умрял. Неговият приемник извикал Прокопий в Кесария (главен град в провинцията). Там верният Христов последовател бил подложен на жестоки мъки - бичували го, опалвали го с огън и разтягали тялото му. Най-сетне бил посечен с меч. Така завършил земния си живот св. великомъченик Прокопий. Това станало в 303 година.", "date": "2019.07.08", "title": "Св. великомъченик Прокопий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397616-8-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "52 пр.н.е. г. - Основан е град Париж.     1497 г. - Вашку да Гама отплава от Лисабон в търсене на морски път от Европа за Индия.     1663 г. - Кралят на Англия Чарлз II основава американската колония Род Айлънд, от 1790 г. щат на САЩ.     1709 г. - Великата северна война: В Битката при Полтава руският цар Петър I разгромява шведския крал Карл XII при Полтава и слага край на шведската военна мощ в Европа.     1777 г. - Американският щат Върмонт става първият, който отменя робството и дава избирателни права на мъжете, независимо от расата им.     1878 г. - В София е открито Военно училище за обучение на командни кадри.     1889 г. - Излиза първият брой на вестник „Wall Street Journal\".     1916 г. - Президентът на САЩ Удроу Уилсън основава националният парк Акадия.     1925 г. - Направен е първият в историята ски скок във вода от Ралф Самуелсън.     1947 г. - Правителството на Георги Димитров дава категоричен отказ от американска финансова подкрепа по Плана Маршал за възстановяване на Европа, от която се възползват 16 западноевропейски страни.     1950 г. - Богословският факултет при Софийския университет се отделя с указ на 1 Народно събрание и се превръща във Висше духовно училище (Духовна академия) при Българска православна църква.     1951 г. - Париж празнува 2000-годишнина от основаването си.     1963 г. - САЩ налагат финансово и икономическо ембарго на Куба.     1971 г. - Съставен е Държавен съвет на Народна република България.     1979 г. - Открит е вторият най-близък естествен спътник на Юпитер - Адрастея.     1990 г. - Националният отбор по футбол на Германия печели финала срещу националния отбор по футбол на Аржентина на Световното първенство по футбол в Италия.     1997 г. - В Мадрид започва среща на НАТО, посветена на разширяването на пакта на Изток. Към алианса са поканени да се присъединят страните Полша, Унгария и Чехия.     2000 г. - В Пазарджишка област е обявено бедствено положение в резултат на пожари, предизвикани от рекордни горещини.     2014 г. - Националният отбор по футбол на Германия разгромява с 7:1 Бразилия на полуфинала на Световното първенство по футбол в Бразилия.    ", "date": "2019.07.08", "title": "8 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397617-%D0%B0-%D1%85%D0%BE%D1%80%D0%B0%D1%82%D0%B0-%D0%BA%D1%83%D1%87%D0%B5%D1%82%D0%B0-%D0%B3%D0%B8-%D1%8F%D0%BB%D0%B8", "text": "Неделя. Чакам Джулая и цъкам из нета. Гледам, масово се споделя някаква новина за първия порно университет. Не става дума за УНСС, стегнете се. В Колумбия отворили прием за бъдещи специалисти по снимане на филми 18+. Което някак си ме нaвежда на мисълта, че в Колумбия или много обичат висшето образование по принцип, или са толкова зле в снимането на секс, та трябва специално да ги обучат кое как.     Успех, колеги! От повече общи кадри има нужда тая милфка Алма Матер. Другото в неделната омара е дис трака на Гошо от Почивка срещу Ицо Хазарта. Не си е дал много зор Гошето, и него комерсът го затри. По 20 евро продава парчета. При тия цени направо не ми го побира главата как още никой не е поръчал похвална ода за МВР. И веднъж завинаги да сложи край на творчеството в тая институция. Гошо от Почивка ми изглежда подходящ за мисията, да не ни занимава с глупости колегата. Понеделник. Със смесени чувства съм. От една страна съм малко разочарован от Православния Джулай, очаквах да има заря или поне хоро. Православие на закрито е голяма скука, съгласете се. Ни лента се реже, ни менче се лиска. Но от друга страна се гордея, че точно ние ребрандирахме тоя традиционен празник, не македонците, които само това чакат. Честито! Още един архитект се потрудил, човекът, да измисли план за Паметника на Съветската армия. Да сме го затрупали с пръст, предлага, тепе един вид да правим. Признавам, ще стане страхотна надгробна могила. А като завали, до Орлов мост ще джапкаме в кал. Мат'рял лесно ще намерим, нямаме ли някой подходящ еврофонд? Но така де, това се вика да си изсмучеш от пръст проект. Гришо паднал, съобщават. Не ме интересува, честно казано. Аз отдавна си му викам Гришо от Почивка. Вторник. Туристическият сезон се проваля май. Много скъп шезлонгът дис дейс! Ангелкова те гледа с лонг фейс. Припомнете ми защо я назначихме тази? За експерт ли минаваше в нещо, на шосе ли се засякохме, или е човек на човек; че не е чак толкова харизматична, та да се правим че не виждаме какви ги върши. Иначе има бизнес в цялата работа. Ако тая година реша два месеца да не почивам на море, това са ми към два бона и половина спестени само от седене. Скок към седалището на Европейския парламент. Където, ако помните, пратихме Радан Кънев и още някакви други. Станишев по едно време имаше шанс да стане баш шеф. Но се оказа, че е една идея твърде семпъл за селекцията от семпли люде, кандидати за този пост. Станишо от Почивка. Гледам го и си мисля, че от него щеше да стане страхотен гербаджия. Ако вече не е станало де. Сряда. Притеснен съм за Обединените патриоти. Първо Волен, в отчаят опит да го забележим пак, намекна за ограничаване на абортите на жените ни. Какво прави една жена с интимните си части е нейна работа - скочиха феминистките. Което - това го казвам на изненаданите господа - не значи тотална безотговорност към вашата част от зачеването. Сега пък Валери посегна и на кучетата ни. Над пет кила пес трябвало задължително да е с намордник. Идват двама от общината с кантар и ви го теглят хайвана. Ама не ме интересува боен питбул ли е, или затлъстял мопс. Валери иска да го видим, че още може да извисява глас, понеже очевидно е под пет кила. Така де, процента. Фейсбук се срина откъм снимки. Качваш си селфи - то пише „дърво\". Хората за неизвестен период от време нямаха шанс да си покажат краката на плажен фон. Което хептен скапва и без това прецаканата ваканция. Апропо, знаем ли Пеевски къде отмаря? По нашето Черноморие ли е, или и той при чужденците? Шишо на Почивка. Четвъртък. Отлага се пръскането за комари по Дунав. Не са природозащитниците виновни тоя път. Препарат нямало. Пратили сме един да ходи да купи. Дано не затрие само някъде тия отпуснати два милиона за целта. Субсидията помните ли? Е, приеха я все пак. Държавната субсидия за партиите вече официално ще минава през еврофондовете. Дано не ви обърквам с това изречение, че нещата са малко оплетени. Дисни си избрали за игралната русалка Ариел тъмнокожо момиче. Честит четвърти юли, апропо. Тука пак не сме доволни. Говорещи риби и раци може, ама Андерсен си беше расист. Дори опашките на русалките бяха от белуга. Осъзнайте се, нека бъдем истински европейци! На бас, че в Дания се радват. Аз, да ви призная, пазя еуфорията си за избора на бащата, сещате ли се. Бих сложил пет кинта на това, че няма да отговори на цветовия ви критерий. И още пет кинта на възможността да е жена. Почивка от Гошо. Петък. Аз може да нямам куче, но намордник няма да му сложа! Много се възпалихме и по тая тема, чак хаштаг имаме. Кучетата са истинският ни емоционален център. И в „Чернобил\" с това ни разплакаха. Хората - кучета ги яли. Това е лаф, не наостряйте уши. С него искам да кажа, че някакво усещане в мен се е свило, как тоя закон не е баш за нашата градинка с лабрадорите. Пак лошо се изрази Валерката, тоя човечец все неразбран остава. Другото, което живо ни развълнува, е изборът на Кошлуков за шеф на БНТ. Просто не ни кефи и това си е. Очевидно е човек на някого. Има я тая черта българското задкулисие - винаги да играе с лица, лесни за разпознаване. И на задкулисие като хората не случихме. Кучешка съдба. Махнете ни намордниците, бе, да се изкажем свободно. Куче, което лае, не хапе. И диша на почивка. Събота. Сто пъти гледах клипчето с единната методика. Как мислите, Министър Дани знае ли, че му се подиграваме? Или е класически Дънинг-Крюгер? Пардон, Дани Крюгеров. Добре че изглежда глуповат, иначе ако не изглеждаше и плещеше тия тъпотии, щеше да е като всички останали. Имам чувството, че в министерски съвет е голям купон. Абе ние в тая страна плочки нямаме кой да реди, вие за управляващите кадри сте взели да ми се изненадвате. „Stranger Things\" има нов сезон. Гледам нелепи руснаци и технически грешки с фатални последици. Ако си го пуснете след „Чернобил\", няма начин да забележите нишката. Иначе всички са остарели по странен начин. Не „са\", исках да кажа „сме\". Гошо от Почивка се оказа, че имал дис трак и за Слави Трифонов. Много работи тия дни, каква ти почивка? Подкарал ги е по домова книга или има някакво пакетно промоционално намаление. Наемен убиец, един вид. Що рап изтрепа това момче. И той, завалията, типичен Дънинг-Крюгер. При това на заплата. Гошо по Прищявка. Дайте да поръчаме Министър Дани, пък той после да го съди. Мисля, че достигнахме и тоя етап на социално развлечение.  ", "date": "2019.07.08", "title": "А хората - кучета ги яли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397618-%D0%B5%D0%B4%D0%BD%D0%BE-%D0%BF%D0%B8%D1%81%D0%BC%D0%BE-%D0%BE%D1%82-%D0%BC%D0%BE%D1%80%D0%B5%D1%82%D0%BE", "text": "Скъпи летуващи приятели, Започвам това писмо с уговорката, че съм съгласен с повечето, ако не и с всички истини за нашето бедно \"Бетономорие\", които нон-стоп се въртят по медиите. Много ме боли за презастрояването и безогледната експлоатация на красивата ни черноморска ивица. Като човек, израсъл на морето, не приемам унищожаването на малките китни градчета, където бабите ни даваха квартири на едни и същи семейства всяко лято, и превръщането на същите тези градчета в подобия на \"Люлин\" и \"Младост\".     Помня много добре как изглеждаха морето и плажът тогава, видях с очите си как мутрите заграбиха и разрушиха каквото можаха. Бях свидетел как сложиха такса \"Вход\" н аплажа и късаха билетчета, за Бога! (Дивите мутренски времена, средата на 90-те...) В крайна сметка и аз като много други българи гласувам с краката си и отивам на море в Гърция... Но... Нека погледнем и някои факти, които са мои лични наблюдения и които открито контрастират с налаганата от масмедиите картина. Ще сравня почивка на море в България (Поморие) и в Гърция (къмпинг до с. Каламици, добре известен на много българи). Всичко по-долу е от личен опит, придобит през юни-юли 2019 г. В никакъв случай не претендирам за обективност и изчерпателност. 1. Пътуване И до Поморие, и до Каламици магистралата има хубави и лоши участъци, но нашата стига почти до Поморие, докато гръцката е до Солун. После е път. 2. Опашката на \"Кулата\" Или \"Аууу, колко страшно\". Тръгваме в най-неподходящия ден - петък. Подплашени от несекващите репортажи по говорещата кутия, решаваме да тръгнем в 4 сутринта и да се заредим с търпение, студени безалкохолни и филми за деца и възрастни, които да гледаме, докато чакаме часове на границата. Разбира се, тръгването в 4 не ни се удава, тръгваме в 7 без нещо, примирени с пропиления ден. В 10 без нещо стигаме границата. О, чудо! Няма НИТО ЕДНА кола пред мен. Директно ме канят на проверка на една гише и минавам за 20 секунди (две деца и двама родители, паспорти и лични карти). 3. Настаняване  В къмпинга ни настаняват срещу 90 евро или около 175 лева. На ден за семейство с две деца. Минимумът от нощувки е 8. За тази цена получаваме мизерна дървена мобилна къща, която разбира се няма нищо общо със снимките от сайта. Мръсотията е безподобна. Ремонт не е правен с години, всичко е вехто и захабено, само климатикът е нов. Вратите не се затварят, в стаята на децата вместо обещаното двуетажно легло има две легла и липса на възможност да се мине покрай тях. В Поморие за тази сума може да се наеме апартамент с две спални, две бани, всекидневна и оборудвана кухня или студио с всекидневна и спалня (90 лв. и 75 лв.). И в Гърция, и в България сте на 50 метра от плажа. 4. Паркиране  На къмпинга паркирате вътре до колибата. В Поморие паркирате на безплатен обществен паркинг до хотела. 5. Плажуване  Наистина на много места в Гърция шезлонгите са безплатни срещу едно фрапе за 2 евро за четири човека за цял ден, но тук специално не е така. Плаща се 1,5 евро на човек за чадър и шезлонг. Шезлонгите обаче са към заведение, откъдето сервитьорките настоятелно те подканят да си поръчаш (3 пъти за 10 мин.). Наливна бира в пластмасова чашка - 4 евро. Кафе и минерална вода - 3 евро и т.н. Разбира се не можеш да си носиш собствена бира и храна. Пясъкът е мръсен и едър, неприятен за стъпване без чехли. В Поморие цената на чадър и шезлонг е около 20 лв. Не знам точната цена, защото освен чадъри на концесионера, има и плажни заведения, където едно сепаренце - шатра с мека мебел за 6-8 човека - си е безплатно като се поръчаш съответния брой кафета (както направихме ние). Девет човека цял ден и техните кафета и безалкохолни - 40 лв (5 бири по гръцки). 6. Морето  Нашето море е пренаселено с хора и техните отходни продукти - факт! Това в комбинацията с ниска соленост и висока температура на водата, води до превръщането на морето през юли и август в първичен бульон, от който може и нов живот да се пръкне. Огромната плажна ивица на Гърция и по-високата соленост на Средиземно море значително намаляват този процес. Но въпреки това на доста места, където сме били в континентална и островна Гърция, вечерният бриз също обръща солидно количество боклук и не става за къпане. 7. Храна Още един път като прочета, че в Гърция е по-евтино от България, ще реша, че има тайна част от Гърция, неизвестна само на мен! Къде ходят тези хора, къде ходя аз? Колкото пъти съм ходил в Гърция през последните години, съм разбрал едно - цените са като у нас, но в ЕВРО (т.е. двойни, за неразбралите). В Гърция семейство с две деца за скромна вечеря с три основни и две салати и две-три бири ще плати 55-60 евро (110-120 лв.). В Поморие девет възрастни и две деца с ядене и пиене като за празнична черпня - 150-170 лв. И двете заведения са на плажа. Храната е хубава и на двете места, рибата е прясна. Нито в България, нито в Гърция дават безплатно хляб, чешмяна вода и дребен десерт при по-голяма сметка. А в Гърция даваха едно време... 8. Отношение на персонала В Гърция отношението е нормално и любезно. В България се виждат две неща - липсата на персонал (повечето хора са наистина хванати от кол и въже и от немай-къде) и отношението \"ден година храни, къде ще ходят, пак при нас ще се върнат\". Заключение - не съм патриотар и не Ви призовавам да \"изберете българското\", нито съм нихилист, въпреки че гласувам с парите си за Гърция. Старая се да гледам реално на нещата, и това старание ме подтикна да напиша това писмо от морето. Поздрави от Каламици!    ", "date": "2019.07.08", "title": "Едно писмо от морето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397619-%D0%BF%D0%BB%D0%BE%D0%B2%D0%B4%D0%B8%D0%B2-%D0%B5-%D0%BD%D0%B0%D1%87%D0%B8%D0%BD-%D0%BD%D0%B0-%D0%B6%D0%B8%D0%B2%D0%BE%D1%82", "text": "Пловдив е българският град, който навярно най-успешно се справя със задачата да привлича обратно българите от чужбина, пише в обширен репортаж германският „Зюддойче Цайтунг“. Ето по-важното от публикацията.       Това място има хилядолетна история: още траките са били тук, а след тях - римляните и гърците. Повече от всеки друг град в България Пловдив се възприема като кръстопът на различни култури. Като място, на което от векове насам мирно си съжителстват българи, турци, арменци, евреи, гърци и роми. Това пише вестник „Зюддойче цайтунг“ (ЗЦ) в обширен репортаж, посветен на втория по големина български град,  който е и европейска културна столица на 2019. Ето какво четем там още: Мотото на проявите - \"Заедно\" -  може и да е убедило журито, но не и местните хора, твърди изданието. Ромите не се срещат много из града, освен като метачи по улиците, защото живеят в свой, ромски квартал. \"Да учим от Столипиново\", се нарича един нов проект на двама германци, адресиран към ромския квартал на Пловдив и неговите жители. Идеята на проекта е да прехвърли мост между две паралелно съществуващи общности. Пловдив, от една страна, е в подем, дял за което има също и спечелената кандидатура за европейска културна столица. В града безработицата е 3,4 процента, но статистиката не отчита безработицата в Столипиново, където без работа са 90 процента от живеещите в квартала. Новият живот на „Капана“ А и не всички одобряват посоката на този подем, пояснява изданието и дава пример с известния квартал \"Капана\": в продължение на стотици години той се е развивал като център на занаятите, преди да западне напълно и да бъде ползван предимно като място за паркиране. Спечелената кандидатура за културна столица на Европа обаче преобрази квартала изцяло: в приземните етажи на сградите бяха отворени галерии и магазинчета за художествени занаяти, а собствениците на сградите разбраха, че могат да печелят пари от тях. Първите галеристи вече напуснаха помещенията, за да отстъпят място на барове и заведения за бързо хранене, от което мнозина са разочаровани. \"Става прекалено комерсиално\", казва по този повод Никола Сивков, организатор на 3-дневен празник на открито в Капана.     И въпреки това успехът на Капана е безспорен: това живописно място допринася много за популярността на Пловдив. В момента България се опитва да окуражи младите хора в страната да не я напускат или пък да се връщат обратно. А Пловдив се справя с тази задача може би най-добре от всички български градове. Причината, според „Зюддойче Цайтунг“ е , че „в Пловдив го дават \"айляк\" – т.е. спокойно: „Пловдив е начин на живот“, констатира изданието и шеговито представя богатото културно наследство на града с изречението: „В Пловдив не можеш да влезеш дори в магазин от веригата H&M, без да попаднеш на останки от някой римски стадион“.     Точно затова и заместник-кметът на града Стефан Стоянов се гордее с него. И има защо: Пловдив винаги е бил панаирен и търговски център, а през последните години се разви и като седалище на много IT-компании. Освен това в града работят и фирми-доставчици за автомобилната индустрия, производители на велосипеди и т.н., които допринасят за високия икономически ръст в региона. А 40-те хиляди студенти от различните вузове в града под тепетата са огромен пазар, от който местните фирми могат да си набират необходимите кадри, пише авторката на публикацията Виктория Гросман. „България се доближи до Европа“ „Никой не е смятал, че ще успеем да се справим“, е цитирана да казва Мариана Чолакова, която има огромна заслуга за това кандидатурата на Пловдив за културна столица на Европа да се увенчае с успех. Чолакова, защитила в Германия докторска титла по философия, в момента е германски почетен консул в Пловдив. Но усилието си е заслужавало, защото в крайна сметка тази кандидатура не само успя да сплоти етническите малцинствени общности в града, но и да доближи България до Западна Европа, убедена е тя. „Кандидатурата за културна столица на Европа ни даде повече самочувствие. Но най-вече хората научиха, че стига да се ангажират, могат да променят нещо“, казва още Чолакова. Под материала си „Зюддойче Цайтунг“ предлага различни полезни информации за желаещите да пътуват със самолет до България и Пловдив, както и препоръки за хотели, ресторанти и цени.           Модерен, жизнен, творчески Посетителите на Пловдив веднага ще забележат, че градът е млад, жизнен и артистичен. Английският език е нещо нормално - поне за младите хора, които са убедени европейци. А пловдивчани са гордеят, че техният град е един от най-старите в цяла Европа.     По-стар от Рим Също като Рим, Пловдив е изграден на седем хълма, но е значително по-стар от града край Тибър. Рим е само на 3000 години, докато Пловдив има зад гърба си цели осем хилядолетия. Траки, келти, римляни и османци са оставили следите си тук.     Амфитеатър от римско време Античният мраморен театър от втори век е една от най-красивите останки от римско време. Близо 6000 души са можели да гледат на това място антични трагедии и комедии. Амфитеатърът ще е сцена за множество концерти и театрални спектакли в Европейската културна столица за 2019 година.     Османското наследство Всяка епоха има различен стил. Джумая джамия е построена през 15-и век, когато България е била част от Османската империя. Изградената от естествен камък и тухли джамия с филигранното си минаре е разположена в центъра на пешеходната зона на Пловдив. Тя е една от най-старите османски култови сгради на Балканите.     Старият град Старият град е разположен на три тепета. Стръмните калдъръмени улички водят към чаровен квартал с черкви, къщи на заможни търговци и занаятчийски дюкяни. Построените във възрожденски стил къщи са относително нови на фона на дълголетната история на града.     Българският стил Търговецът Аргир Куюмджиоглу построява една от най-големите и красиви къщи в Стария град. Вътрешността ѝ впечатлява с дърворезбованите тавани и стилно обзаведените помещения. В Куюмджиевата къща днес са изложени колекциите на Етнографския музей.     Капана Пъстрите графити са запазената марка на Капана. Бившата занаятчийска чаршия днес е притегателен център за млади и стари. През последните години кварталът беше изцяло реставриран и със своите кафенета, магазинчета и галерии е предпочитано мястото за срещи - не само в годината на Пловдив като Европейска столица на културата.     В очакване на туристите Много пловдивчани се надяват, че 2019 ще донесе нов подем за града. Макар да са изминали близо 30 години от падането на Желязната завеса, България и Пловдив все още остават някак встрани от най-предпочитаните туристически средища. Европейската културна столица за 2019 година разчита на около два милиона посетители от цял свят.", "date": "2019.07.08", "title": "Пловдив е начин на живот"}
{"url": "http://www.classa.bg/%D1%81%D0%B2%D1%8F%D1%82/item/397611-%D0%B0%D1%84%D1%80%D0%B8%D0%BA%D0%B0-%D1%81%D1%8A%D0%B7%D0%B4%D0%B0%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%B7%D0%BE%D0%BD%D0%B0", "text": "Лидерите на африканските страни се срещнаха днес, за да стартират континенталната зона за свободна търговия, която може да обедини 1,3 млрд. души, създавайки икономически блок с налични 3,4 трлн. долара, съобщава Ройтерс. След четири години на преговори, през март бе постигнато споразумение за сформиране на 55-членния търговски блок, като инициативата отвори пътя за срещата на върха на Африканския съюз в Нигер, където присъстващите ще решат коя нация ще бъде домакин на седалището на търговската зона, когато бъде активирана зоната за свободна търговия.  Лидерите се надяват, че Африканската континентална зона за свободна търговия (AfCFTA), най-голямата от създаването на Световната търговска организация (СТО) през 1994 г., ще спомогне за разгръщането на дългосрочния икономически потенциал на Африка чрез засилване на вътрешнорегионалната търговия, укрепване на веригите на доставки и споделянето на опит. \"Светът е насочил вниманието си към Африка\", заяви египетският президент и председател на Африканския съюз Абдел Фатах ал-Сиси на церемонията по откриването на срещата.     AfCFTA „ще засили позицията ни за преговори на международната сцена. Това ще представлява важна стъпка“, допълни още египетският лидер. Африка трябва да положи много усилия обаче, за да настигне световните икономики: нейната вътрешнорегионална търговия възлиза на едва 17% от износа през 2017 г. спрямо 59% в Азия и 69% в Европа. Икономистите твърдят, че остават значителни предизвикателства, включително лоши пътни и железопътни връзки, големи области на безредици, прекомерна гранична бюрокрация и локална корупция, които възпрепятстват растежа и интеграцията. Членовете на Африканския съюз се ангажираха да премахнат митата за повечето стоки, което ще увеличи търговията в региона с 15-25% в средносрочен план, но това ще се удвои, ако другите въпроси бъдат решени, сочат оценки на МВФ.  ", "date": "2019.07.08", "title": "Африка създава икономическа зона"}
{"url": "http://www.classa.bg/%D1%81%D0%B2%D1%8F%D1%82/item/397612-%D0%BD%D0%B0%D0%B9-%D0%B7%D0%B5%D0%BB%D0%B5%D0%BD%D0%B8%D1%8F%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89", "text": "Когато CNN направи анкета за симпатиите на гласоподавателите относно демократичните кандидати за президент на САЩ, беше изненадващо да се отбележи, че основното притеснение сред допитаните бе свързано с изменението на климата. Много от редовните потребители на медийно съдържание вероятно не са учудени от това, тъй като промяната в климатичните условия е основна тема на геополитическия фокус. Поради нейната нарастваща значимост някои кандидати от Демократическата партия поставят този въпрос в центъра на своята кандидатпрезидентска кампания, пише Ирина Слав за Oilprice. Кандидатът с най-силно изразен климатичен фокус е губернаторът на Вашингтон  Джей Инсли . 68-годишният Инсли е истински защитник на борбата срещу климатичните промени, като поставя въпроса за глобалното затопляне на върха на дневния ред на своята кампания.      Той е класиран на първо място в подреждането на природозащитната организация „Грийнпийс“, което разглежда плановете на кандидатите, свързани с климатичните промени. Неговият план за ограничаване на негативните ефекти върху климата ще струва 9 трлн. долара през следващите 10 години и ще бъде фокусиран върху изцяло „чиста, възобновяема и лишена от емисии енергия в енергетиката до 2035 г.“, която ще бъде генерирана от вятърни и слънчеви централи. Планът не изключва използването и на ядрена енергия и технология за улавяне на въглеродния диоксид. Сенаторът  Бърни Сандърс , друг представител на защитниците на климата, не губи ценно време в изготвянето на своя платформа относно тази тема. Напротив. Сандърс защитава идеята за приемане на Нов зелен курс (Green New Deal), като средство за справяне с климатичните промени. Той също така подкрепя пълната забрана за износ на изкопаеми горива и премахване на фракинг процедурите, с които се извлича шистово гориво от земните ядра. Зеленият производствен план на сенатор  Елизабет Уорън  се откроява в тълпата – той се фокусира върху изследванията и развитието на по-зелени енергийни технологии и не следва популярното възприемане за стимулиране на соларната и вятърната енергия. Планът на Уорън е значително по-евтин от този на Сандърс - „само“ 2 трлн. долара. Относно цената на климатичните платформи, с най-скъпа такава може да се похвали  Майкъл Бенет . Неговият план включва създаването на Банка за климата, която да катализира 10 трлн. долара под формата на инвестиции в частния сектор, насочени към иновациите, които да създадат нови пазари за американския бизнес както на местно ниво, така и по света. Бето О ’ Рурк  е друг демократичен кандидат, който се появява в новинарските заглавия, особено след като за първи път прие пари от петролната индустрия за своята кампания, след което обаче ги върна. Планът на О’Рурк за климата, изискващ 5 трлн. долара за 10 години, предвижда, подобно на всички останали, затваряне на федералните земи за петролните и газови сондажи и осигуряване на достъп до технологии и пазари, които позволяват на земеделските производители да се възползват от намаляването на емисиите парникови газове и най-вече на метана, отделян при животновъдството. Останалите кандидати не разполагат с толкова забележими климатични идеи. Някои от тях дори нямат конкретни платформи за климата, като все още могат да поправят този пропуск, тъй като изменението на климата се очертава като основен въпрос на предстоящите първи демократични дебати тази седмица.  ", "date": "2019.07.08", "title": "Най-зеленият кандидат за президент на САЩ"}
{"url": "http://www.classa.bg/%D1%81%D0%B2%D1%8F%D1%82/item/397610-%D0%B2-%D1%80%D1%83%D1%81%D0%B8%D1%8F-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D1%81%D1%82%D1%80%D0%B0%D0%B4%D0%B0%D1%82", "text": "Катастрофалното наводнение в Сибир показа: руснаците все още смятат промените на световния климат за нечия злостна измислица. Те самите страдат от тези промени. И въпреки това отказват да ги забележат.       Русия преживява едно от най-тежките природни бедствия за последните десетилетия - опустошителното наводнение в Сибир - в района на Иркутск. Десетки загинаха, а хиляди останаха без покрив и препитание: дървените им къщи бяха пометени от водата, добитъкът е мъртъв, унищожени са зеленчуковите градини. Изследователи от Иркутския държавен университет смятат, че катастрофата се дължи на „аномалии в контекста на глобалните и регионални климатични изменения\". Те уточняват, че извънредно обилните валежи в рамките на само три дни са надвишили месечната норма на валежите 3,7 пъти. Заради глобалното затопляне в Сибир ще има все по-чести периоди на продължителни проливни валежи, както и периоди на суша. Президентът Владимир Путин, който посети района на бедствието, също обърна внимание на промените в климата. На срещата на върха на Г-20 в Осака той припомни предупреждението на руските метеоролози, според които, затоплянето на атмосферата в Русия върви с по-бързи темпове, отколкото на други места по Земята. Хората се концентрират над детайлите, вместо над цялото Дали   няма да промени досегашния скептицизъм на руснаците по отношение на климатичните промени? Дали те ще поискат от правителството си по-голям ангажимент в защита на климата? Никак не е за вярване. Твърде показателен е начинът, по който се обсъжда наводнението в социалните медии в Русия. Почти никой не желае да чуе експертите, които подчертават връзката между зачестяващите природни катаклизми и затоплянето на земния климат. Техните аргументи се отхвърлят като \"глупост\" и \"фантасмагории\".     Дискусията се фокусира най-вече над провала на местната политика за справяне с бедствия, както и над недостатъчния контрол над качеството на язовирните стени. Има и редица конспиративни теории - според някои от тях, целта е била нивото на водата да се запази високо, така че многобройните водноелектрически централи в региона да произвеждат по-евтина електроенергия за фабриките на олигарсите. Дори безогледното изсичане на гори в района на бедствието не се възприема като вредно за климата, а по-скоро като доказателство за  . Като цяло руските медии и социалните мрежи се фокусират предимно над детайлите, а не над общата картина; мисли се на дребно, а не в глобалното измерение на проблема.     При тези масови нагласи явно е трудно да се очаква, че Русия ще поведе сега някаква по-активна политика в защита на климата. А това, че Владимир Путин се позова на климатичните промени, навярно се тълкува като опит за извинение. В действителност и самият Путин не се стреми към прекалено активна политика в тази област. Изказвания по въпроса той прави главно на международната сцена, какъвто беше случаят с Осака, където се опитва да трупа точки пред чуждестранните си колеги и да подчертава разликата с най-големия скептик по отношение на климата - Доналд Тръмп. Защитата на климата би разрушила сегашния руски бизнес модел В Русия почти никой не говори за климатичните промени, за което има много проста и същевременно сериозна причина. Борбата срещу изменението на климата изисква намаляване на емисиите от въглероден двуокис, които се дължат преди всичко на изгарянето на изкопаеми горива като въглища, нефт, газ. Техният добив и износ обаче са в основата на руската икономика, те са основният източник на доходи за  , включително и за държавния бюджет, от който широката общественост получава различни плащания. Всяка по-последователната политика в защита на климата всъщност би разрушила, или поне отчасти променила сегашния бизнес модел на Русия. През последните години Владимир Путин се отказа от някои далеч по-незначителни реформи. А хората в Русия очевидно не са готови да правят жертви в името на световния климат, който все още им се струва напълно абстрактна величина. Явно те са по-скоро готови да страдат от промените в климата. И яростно да ги отричат.", "date": "2019.07.08", "title": "В Русия: готови да страдат"}
{"url": "http://www.classa.bg/%D1%81%D0%B2%D1%8F%D1%82/item/397606-%D0%BE%D1%82%D0%BD%D0%BE%D0%B2%D0%BE-%D1%81%D1%82%D0%B0%D0%B2%D0%B0%D0%BC%D0%B5-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%B8-%D0%BD%D0%B0-%D1%80%D0%B0%D0%B7%D0%B4%D0%B5%D0%BB%D1%8F%D0%BD%D0%B5-%D0%B8%D0%B7%D1%82%D0%BE%D0%BA-%D0%B7%D0%B0%D0%BF%D0%B0%D0%B4-%D0%B2-%D0%B5%D1%81", "text": "Разделянето Изток-Запад в рамките на Европейския съюз (ЕС) отново е валидно и след парламентарните избори на европейско ниво, които бяха проведени през май, заяви политологът Христо Панчугов в ефира на  .    Според него хай-голямото предизвикателство пред новите мандати на Европейската комисия (ЕК) и Европейския парламент (ЕП) ще бъде да се намерят отговори на въпросите, по които няма единомислие сред страните членки на Европейския съюз, но са в основата на договорите на блока. Като пример за подобен конфликт Панчугов даде предложението на френския президент Еманюел Макрон за реформи на еврозоната и банковия съюз, както и прилагането на диференцирана интеграция между страните. „Диференцираната интеграция е неприложима, защото касае фундаментални текстове от договорите на ЕС, а промяната им не е нито лесна, нито съвсем безпроблемна задача“, коментира политологът.     По неговите думи е подобна ситуацията и с миграцията и разпределянето на тежестта от нея между отделните членки на блока, допълни политологът, като отбеляза, че темите за Brexit и разширяването на ЕС към Западните Балкани също остават на дневен ред. Според Панчугов за момента големият въпрос в рамките на Общността остава как ще премине гласуването в ЕП и дали компромисът, на който станахме свидетели на ниво европейски лидери, ще бъде потвърден. „До голяма степен дотук се стигна поради заемането на категорични позиции от страна на различните европейски политически семейства. Зелените например се противопоставяха на всеки компромис заради невъзможността да заемат който и да е от ръководните постове“, подчерта експертът.", "date": "2019.07.08", "title": "Отново ставаме свидетели на разделяне Изток-Запад в ЕС"}
{"url": "http://www.classa.bg/%D1%81%D0%B2%D1%8F%D1%82/item/397607-%D0%B3%D0%BE%D0%BB%D1%8F%D0%BC-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Британският посланик в САЩ Ким Дарък определя администрацията на американския президент Доналд Тръмп като „неспособна, некомпетентна и нестабилна“. Думите на дипломата стават публично достояние след теч на информация. От кореспонденция от Вашингтон към Лондон, станала достояние на медиите, става ясно, че Ким Дарък смята, че Белият дом е „уникално нефункционален и разединен“ под ръководството на Доналд Тръмп. Той обаче предупреждава, че самият президент не трябва да бъде пренебрегван. В публикуваната от Ким Дарък паметна записка се казва: „Не можем наистина да повярваме, че тази администрация може да бъде по-нефункционална, по-непредвидима, по-малко разделена, по-недипломатична и по-некадърна“.     В друга паметна записка отпреди месец Ким Дарък опеделя политиката на Доналд Тръмп към Иран като „непоследователна и хаотична“. От британското външно министерство заявиха, че разпространените грами от „Мейл он сънди“ са зловредни, но не отрекоха тяхната автентиност. Говорител на ведомството каза, че „от дипломатите се очаква да снабдяват министрите с „честна и неподправена оценка“ за политиката в съответната страна, но това не означава обезателно, че това е становището на министрите или правителството. Все още няма реакция от Белия дом, но изнесената информация може да се превърне в изпитания за така наречените „специални“ британско-американски отношения.    ", "date": "2019.07.08", "title": "Голям дипломатически скандал между САЩ и Великобритания"}
{"url": "http://www.classa.bg/%D1%81%D0%B2%D1%8F%D1%82/item/397608-%D0%BE%D0%B3%D1%80%D0%BE%D0%BC%D0%BD%D0%B8-%D1%80%D1%83%D1%81%D0%BA%D0%B8-%D0%BA%D0%B0%D0%BF%D0%B8%D1%82%D0%B0%D0%BB%D0%B8-%D1%82%D0%B5%D0%BA%D0%B0%D1%82-%D0%BA%D1%8A%D0%BC-%D0%B8%D1%81%D0%BF%D0%B0%D0%BD%D0%B8%D1%8F-%D0%BA%D0%B0%D0%BA%D0%B2%D0%B0-%D0%B5-%D1%86%D0%B5%D0%BB%D1%82%D0%B0", "text": "Богати руснаци прехвърлят огромни капитали към Испания. Доскоро те купуваха само вили за лично ползване, но сега тенденцията е вече съвсем друга. Мнозина испанци се питат какво всъщност целят руснаците       Руснаците прехвърлят все повече капитали към Испания – говори се за тенденция, и то трайна. Испания няма нищо против руските капитали, тъкмо обратното - в сегашната ситуация на икономическа криза страната приветства всяка легална инвестиция. Междувременно се говори за изцяло нова тенденция: от Русия към Испания ежегодно текат стотици милиони, предназначени за бизнес. Съвсем доскоро ситуацията беше коренно различна: от Русия пристигаха скромни вложения - най-вече за придобиването на вили за лично ползване. А сега капиталите се насочват към строителството, банковото дело и промишлените предприятия, търговията, туризма и т.н. В условията на криза обаче гаранции за успеха на тези вложения няма. Затова испанските наблюдатели нямат точен отговор на въпроса каква е основната цел на руските инвеститори. Големите планове на руската компания  Velum Group Както съобщава местната преса - организираната в края на юни т.г. презентация в Марбея на руската инвестиционна компания Velum Group - \"разкошна, с банкет и концерт\", е едно от истинските събития в деловия и светски живот на Испания.  Шефът на компанията Георгий Друзенко изложил плановете си в присъствието на 200 високопоставени гости. Най-напред станало дума за строителството на бутиков вилен комплекс с името \"Малките дворци на Банус\". Реализацията му трябва да започне още през септември, а всеки от \"малките\" дворци ще е с площ от 1 500 кв.м. и ще струва между 5,5 и 6 милиона евро. Velum Group възнамерява да строи и други вили в селище с името \"Имение Марбея\", освен това петзвезден хотел и жилищен комплекс с 220 апартамента. И това не е всичко - по думите на Друзенко, компанията му още догодина щяла да предостави за експлоатация първите жилища от друг комплекс в Североизточна Испания - \"Вили Албаксара\". До момента вложени са 200 милиона евро. \"Но сме готови да растем!\", заяви шефът, бурно аплодиран от присъстващите. Къде са руските интереси в Испания? И ако Velum Group е все още твърде непозната на испанците, корпорацията LetterOne е добре известна в страната. Снимката на нейния собственик Михаил Фридман постянно се появява в пресата. През 2018-а руският магнат купи 30 процента от разорената и потънала в дългове търговска мрежа DIA. През пролетта на 2019-а, доплащайки още 170 милиона евро, той увеличи дяловото си участие на 70 процента и думата му вече е решаваща за настоящето и бъдещето на мрежата.     Мадридският експерт в сферата на чуждестранните инвестиции Енрике Бланко Виля споделя наблюдението си, че повечето руски бизнесмени не организират презентации и не обичат да контактуват с пресата. Поне половината предпочитат да действат инкогнито, казва Бланко Виля, позовавайки се на мнението на испанските спецслужби, контролиращи чуждите финансови потоци. По неговите думи, руските пари се влагат не само в строителството и търговията, а и в банкови акции, промишлени предприятия, пристанищни съоръжения, хотели, ресторанти, нощни клубове и т.н. Напливът на руския пари е особено осезаем освен в Марбея и в Каталуния, също и в източните райони на страната - Валенсия и Аликанте. Никой не знае колко са руските инвестиции в Испания Не е възможно да се установи колко са руските предприятия в страната, казва Бланко Виля. Много от тях формално не са руски, макар често да използват капитали, пристигнали от Русия през офшорни зони. Открито действат само едрите руски компании. Към тях, освен назованите, се отнася, например \"Лукойл\", който разполага със собствен нефтен терминал в пристанището на Барселона. Още по-сложно, по думите на експерта, е да се назове общата сума на руските капитали, вложени в последно време в Испания. Той предполага, че вероятно са милиарди евро. И не само прикритието под чужда фирма пречи да се добие представа за действителните размери на руското присъствие в Испания.      Объркване в статистиката на деловата активност внасят и руснаците, които не се занимават с бизнес в страната, но си откриват компании, за да впишат на тяхно име имотите си, купени за отдих през лятото. Тези фирми-призраци позволяват да се пести от данъците, дължими за недвижимите имоти. Какво търси руският бизнес в Испания \"По правило всеки капитал търси печалба, но невинаги е ясно защо руснаците влагат парите си в Испания\", посочва Бланко Виля. На същото мнение е и професорът от мадридския университет Рамон Гомес Монкада, според когото - по повод проектите на Velum Group, \"строителството на типови вили има сложна по-нататъшна реализация\", тъй като в Испания те обикновено се правят по проект и цена, предварително уговорени с поръчителя.     Испанците не могат да си обяснят и целите на компанията LetterOne. За да се задържи закупената от нея търговска мрежа над вода, се наложило да се изтегли и допълнителен банков кредит за 500 милиона. При това без никакви гаранции за успех, имайки предвид състоянието на DIA, а и жестоката конкуренция в търговията. Професор Гомес Монкада и експертът Бланко Виля предполагат, че руските инвестиции в Испания \"често не търсят финансовата изгода, а са водени от желанието да прехвърлят капитал извън пределите на Русия - все едно къде\". Времето ще покаже дали това наистина е така, или пък големите руски инвеститори имат своя бизнес-стратегия, която експертите не могат да прозрат. А що се отнася до средните бизнесмени - те са привлечени от възможността да получат испанско гражданство срещу направените инвестиции. Така че руските капитали очевидно ще продължават да текат към Испания.", "date": "2019.07.08", "title": "Огромни руски капитали текат към Испания. Каква е целта?"}
{"url": "http://www.classa.bg/%D1%81%D0%B2%D1%8F%D1%82/item/397609-%D1%81%D1%82%D0%B8%D0%B3%D0%B0-%D1%81%D0%B0-%D0%B7%D0%B0%D0%BB%D1%8A%D0%B3%D0%B2%D0%B0%D0%BB%D0%B8-%D1%81-%D0%BF%D1%80%D0%B0%D0%B7%D0%BD%D0%B8-%D0%BE%D0%B1%D0%B5%D1%89%D0%B0%D0%BD%D0%B8%D1%8F", "text": "В Познан Меркел се опитваше просто да утешава, а Макрон дори не се появи. Страните от Западните Балкани са избутани в глуха линия. Залъгват ги с обещания, които после никой не желае да изпълни.      Коментар на А. Файлке   В настоящата политическа ситуация в Европа и дума не може да става за присъединяването на Западните Балкани към Европейския съюз. Истината е очевидна: ЕС е раздиран от вътрешни конфликти, а по отношение на страните от Западните Балкани няма ни най-малко единодушие. Европа подава противоречиви сигнали, които разкриват цялата дилема. От европейските столици утешават държавите в региона с обещания за бъдещето, но когато дойде време тези обещания да бъдат изпълнени, всичко се отлага за неопределено време, а новите политически играчи в ЕС не се чувстват ангажирани с изпълнението на поетите преди тях ангажименти.     Време е за нова европейска стратегия за Западните Балкани - стратегия, която да е приемлива за целия ЕС, и която да дава на хората от региона конкретни и изпълними перспективи. Така нареченият “Берлински процес”, в чийто рамки бе проведена Срещата на върха в Познан, играе ключова роля в това отношение! Усилия, които не бяха възнаградени Ето как се развиха събитията през последните години и месеци: ЕС обеща, че Северна Македония и Албания ще започнат преговори за присъединяване. Страните положиха много усилия, за да изпълнят повечето изисквания. Отказвайки се от името си,  , а Албания задейства исканата от ЕС болезнена процедура за проверка на всички съдии и прокурори. От всички европейски страни се чуват всевъзможни похвали, но въпреки това членовете на Европейския съюз нарушават обещанието, дадено през 2018-та, и отлагат началото на преговорите за присъединяване. Вярно е, че има и някои основателни причини за това: например сегашната  , която застрашава досега постигнатия напредък. Въпреки това ЕС трябваше да спази обещанието си и преговорите да започнат. Защото това щеше да е само началото на един твърде продължителен процес! Но обещанието от Солун 2003-та – за сближаване на ЕС с шестте държави от Западните Балкани - отдавна вече не се поддържа от болшинството членовете на Общността. Нима е останал някой, който наистина да иска по-нататъшно разширяване на ЕС? Френският президент Еманюел Макрон заяви съвсем ясно: първо процесът по вътрешна интеграция трябва да се задълбочи, а чак след това може да се говори за приемане на нови членове. Никой не мисли за ново разширяване на ЕС Черна гора и Сърбия преговарят с ЕС от няколко години, но процесът е в застой. За Босна/Херцеговина и Косово началото на присъединителните преговори засега изглежда невъзможно. Косово е единствената страна в Европа, чиито граждани не могат свободно да пътуват из континента, а обещаната либерализация на визовия режим се отлага непрекъснато. Повече от съмнително е, че Косово ще получи някакви облекчения по този въпрос, ако Жозеп Борел наистина стане Върховен европейски представител по външната политика. Знае се, че неговата родина – Испания – дори не е признала  . Фактът, че тъкмо двата европейски протектората – Босна/Херцеговина и Косово – в най-малка степен отговарят на критериите за прием в ЕС, е ясно доказателство за липсата на единство в европейската политика спрямо Западните Балкани. По време на срещата в Познан дилемата, свързана с този регион, си пролича още по-ясно. Полският президент Дуда открито показа разочарованието си от това, че останалите европейски партньори се колебаят да предложат на страните от Западните Балкани по-голямо сближаване със ЕС. Меркел се опитваше просто да утешава, а Макрон дори не се появи. Малки стъпки напред В регионалното сътрудничество все пак има конкретен напредък – по отношение на различни инфраструктурни проекти и на младежкото сътрудничество – а това са все мерки, които реално подобряват живота на хората в региона. Тази работа трябва продължи и занапред. Икономическите облекчения и стимулирането на сътрудничеството следва да бъдат допълнително засилени. Ако между страните от Западните Балкани и ЕС има повече пропускливост и обмен на различни нива, проблемът за присъединяването към Общността вече няма да е от първостепенно значение.  Взаимното признаване на дипломи, което беше договорено в Познан, е реален и конкретен напредък за хиляди млади висшисти! Нека си го кажем направо: ако разширяването на ЕС е неприложимо в средносрочен план, би трябвало поне да има многобройни малки стъпки за нормализация на отношенията между съседните държави, съчетани, разбира се, с ясни изисквания за спазването на правовите принципи и за конкретни реформи. Тъкмо от това имат нужда хората и това е, което те ценят! Т. нар. “Берлинският процес”, предложен от Ангела Меркел през 2014 г., е може би най-реалистичният инструмент за политика на сближаване в настоящата криза в ЕС.", "date": "2019.07.08", "title": "Стига са залъгвали с празни обещания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397601-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B3%D0%BB%D0%BE%D1%80%D0%B8%D1%8F-%D0%BF%D0%B0%D0%BB%D1%83%D0%B2%D0%B0-%D1%81", "text": "Щерката на Глория - Симона Загорова, ще се окаже доста палава. Младата певица използва всеки удобен момент да се забавлява с приятели, а изглежда е готова и на флиртове.    Наскоро Симона се отдаде на плажно парти в компанията на известен танцьор. Двамата събраха погледите на плажа с интимни сцени, много смях и пресушаването на чаша след чаша вино. Това породи съмнения, че щерката на Глория и композитора Илия Загоров има по-близки отношения с чаровния танцьор от балет „Фънки Мънкис” Атанас Паскалев, по-познат в светското общество като Начо.      ,  с която слага в малкия си джоб и най-цицорестите колежки на майка си. А Симона доста често може да бъде забелязана на плажа в Слънчев бряг, тъй като прекарва свободните си дни в апартамента на майка си там.  Така и не става ясно дали Загорова и 31-годишния мъжкар са нещо повече от приятели, но напоследък името й е забърквано с много различни мъже. Откакто заряза гаджето си Симеон тя е засичана в компанията на момчета, които се спрягат за потенциални нейни партньори.    Последно се шушукаше, че има интимни отношения с актьора от \"София ден и нощ\" Жоро Руменов. Двамата често бяха засичани в една компания, но докато Симона беше на почивка Гърция, Руменов, който играеше ролята на Лазар – гаджето на Стела в „София ден и нощ”, също пусна снимки от южната ни съседка в Инстаграм профила си, което насочи вниманието, че двамата май са двойка.", "date": "2019.07.08", "title": "Щерката на Глория палува с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397602-%D1%82%D0%B0%D0%B9%D0%BD%D0%B8%D1%82%D0%B5-%D0%B8-%D0%BF%D0%BE%D1%80%D0%BE%D1%86%D0%B8%D1%82%D0%B5-%D0%BD%D0%B0-%D1%88%D0%B5%D0%B9%D1%85%D0%BE%D0%B2%D0%B5%D1%82%D0%B5", "text": "Дубай е символ на богатство и лукс. Тук идват на почивка най-богатите хора в света, тук се създават всички условия за това. В същото време правителството на ОАЕ следи внимателно репутацията на страната и нейните хора: много неща са забранени, шейховете водят скромен живот, занимават се с благотворителност и не правят нищо осъдително. Но всичко ли е толкова розово?       Оказва се, че тъмни страсти бушуват под тази скромна повърхност. Те също имат скелети в килера и то какви скелети!   Тук, например, известният сайт WikiLeaks, който съдържа доста сериозни тайни, веднъж публикува интересна информация. Според публикувания документ, в Дубай алкохолните напитки, макар и официално забранени, наистина се намират в изобилие за тези, които имат пари.    Спиртните напитки са най-безобидното нещо, богатите хора в Дубай използват много по-вредни вещества и организират партита с изобилие от леки момичета с логичното продължение на вечерта. Друго интересно откритие е, че красивите и богати модели от Instagram действително работят като момичета на повикване за богати араби. За техните услуги момичетата получават добри хонорари, възможност за почивка в скъпи хотели и яхти. А  акаунтите на моделите в Instagram са нищо повече от място за търсене на богати клиенти.     За грозната истина наскоро разказаха различни новинарски агенции, включително световноизвестната Fox News. Историята на Алиана Лазада Гонзалес влезе в светлината на прожекторите, след като някои шегаджии се съгласиха с нея да й платят 50 хиляди долара за услугите, а след това публикуваха снимки на кореспонденцията. След скандала момичето се оттегли от всички социални мрежи. Но в скандалните истории не само бяха замесени хора, но и ... коне. Кралското семейство на ОАЕ отдавна е известно на света като собственик на отлични състезателни коне, които един след друг печелят победи в конни надбягвания, включително и в Световната купа.  Но тайната на постоянните победи се разкри преди няколко години. По време на скандала стана известно, че конете просто се помпат със стероиди преди състезанията. Освен това в Дубай тази практика е повсеместна - за местните конни надбягвания много собственици използват вещества, за да направят конете по-бързи. Остава само да се симпатизира на бедните животни.", "date": "2019.07.08", "title": "Тайните и пороците на шейховете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397603-%D1%81%D0%B5%D0%BA%D1%81%D0%B8-%D1%80%D0%B5%D1%84%D0%B5%D1%80%D0%BA%D0%B0-%D0%BF%D1%80o%D0%BF%D0%BB%D0%B0%D0%BA%D0%B0", "text": "Бразилската реферка Фернанда Коломбо, която наскоро придоби огромна популярност, получи редица неприлични предложения. 30-годишната съдийка сама разкри за поканите да стане порно актриса, както и елитна компаньонка.  \"Искам да кажа на всички, че просто желая да правя това, което обичам - да работя като футболна съдийка и журналистка. Моля, уважавайте това!\", оплака се бразилката, която разкри, че сумата, предложена й за тези занаяти, варира от 7 хиляди долара нагоре. Коломбо влезе в заглавията на световните издания с шега, която тя направи по време на мач. Във въпросната среща блондинката бръкна в своето джобче и всички очакваха тя да извади картон, но това не се случи. За изненада на всички в ръката й имаше кърпичка, с която Фернанда избърса своето чело.  След шегата тя увеличи своите последователи в социалните мрежи неколкократно и в момента притежава повече от 300 хиляди такива в \"Инстаграм\".  ", "date": "2019.07.08", "title": "Секси реферка прoплака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397604-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D1%8E%D0%BB%D0%B8", "text": "ОВЕН ( 21 март - 20 април ) Очаква ви интересен ден. Може да поработите плодотворно или да си починете великолепно. Назначете срещи с приятели, отидете на екскурзия сред природата и всичко ще се развива добре. Договорите и бизнес споразуменията, ще се провеждат на най-високо ниво. Не трябва да се притеснявате за пари, защото ще имате достатъчно. ТЕЛЕЦ ( 21 април - 21 май )  Приемайте всички житейски ситуации, с чувство за хумор. Дори и да срещнете на пътя си недоброжелатели и конкуренти, смело им се усмихнете в лицето. Нови проекти, особено творчески, може да се реализират по-късно вечерта. Въпреки, че без подкрепата на влиятелни хора, няма да минете. Възможна е лека простуда или синузит. БЛИЗНАЦИ ( 22 май - 21 Юни ) Не ви очакват ярки промени в живота, но и спокойно няма да мине този ден. За себе си ще напомнят не само стари проблеми в работата, но и бивши любими. Някои от тях, ще ви измъчват с обаждания, само за да унищожат новите ви безоблачни отношения. Ще се нуждаете от спартанско спокойствие.   РАК ( 22 юни - 23 юли ) Трябва да гледате напред с надежда, дори ако настроението ви е на нулата. Всички лоши неща ще преминат, но нервната система не се възстановява бързо, помислете за това. Финансовите операции днес, първоначално са обречени на неуспех, така че е по-добре да се откажете от тях. Икономисвайте, пресмятайте всичко и така ще имате пари. ЛЪВ ( 24 юли - 23 август ) Живейте в настоящето, но винаги мислете за бъдещето. Тази проста истина, ще спомогне за нормализирането, както на вътрешното ви състояние, така и за планирането на куп дела. Ако имате желана цел, така бързо ще стане реалност. Основното нещо е, да не се отклонявате от пътя. Лесно ще решите финансовите проблеми, ако се акцентирате върху тях. ДЕВА ( 24-ти август - 23 септември ) Ще е добре, да поработите над себе си. Всички планирани дела, трябва да са с приоритет, особено ако финансовото ви положение зависи от тях. Фокусирайте се върху личната сфера, която от дълго време се нуждае от обновяване. Необвързаните, ще имат късмет в любовта, възможна е неочаквана и съдбоносна среща. Бъдете внимателни на пътя! ВЕЗНИ( 24 септември - 23 октомври) Очакват ви много спешни дела, но те трябва да бъдат съчетани с духовно развитие. Дори и дребните неща, ще станат важни, помислете за това. Романтичните срещи и връзките настрани, няма да дадат този букет от страсти, за който мечтаете. Възможна е носталгия за човек, с когото отдавна не сте общували. Укрепете здравето си със слънчеви бани. СКОРПИОН ( 24 октомври - 22 Ноември ) Ще трябва сами да се измъквате от ситуации, които ще се развият във финансовата сфера. Няма на кой да разчитате за помощ, затова бъдете смели. В работата, няма да имате недостиг на упоритост и тактика. Обсебващи идеи и тъжни мисли, очакват семейните. Опитайте се, да се разсеете от тях, занимавайки се с любимото си хоби или пътуване.   СТРЕЛЕЦ ( 23 Ноември - 21 Декември ) Възможен в успех по въпроси, свързани с недвижими имоти и финанси. Основното е, да не се подавате на стереотипите, които сте създали. По-малко капризи и претенции, особено към хора, от които зависи съдбата ви. Може да подобрите уменията си, като изграждате и поправяте. Имате всички шансове, да разнообразите живота си. КОЗИРОГ (22 Декември - 20 януари ) Ще се къпете в любовта, не само на избраника си, но и на близките роднини. Такава топла атмосфера, ще ви помогне да реализирате вашите планове. Пътуването с кола или морски транспорт, ще се развие удачно. Има възможност за напредък в кариерата. Особено, ако сте получи наскоро специално образование.  ВОДОЛЕЙ ( 21 януари -  19  февруари ) Препоръчително е да прилагате на практика знанията, които сте получили в училище. Въпреки факта, че времето не стои на едно място, много моменти ще бъдат актуални. Очакват се внезапни печалби, нови срещи и бизнес партньорства. Ако имате собствен бизнес, тук определено ще имате късмет. От любовни приключения, се откажете.   РИБИ ( 20 февруари - 20 март ) Очаква ви интересен ден. Може да поработите плодотворно или да си починете великолепно. Назначете срещи с приятели, отидете на екскурзия сред природата и всичко ще се развива добре. Договорите и бизнес споразуменията, ще се провеждат на най-високо ниво. Не трябва да се притеснявате за пари, защото ще имате достатъчно.", "date": "2019.07.08", "title": "Дневен хороскоп 8 юли"}
{"url": "http://www.classa.bg/%D1%81%D0%B2%D1%8F%D1%82/item/397605-%D1%87%D0%BE%D0%B2%D0%B5%D1%86%D0%B8-%D0%B2-%D1%87%D0%B5%D1%80%D0%BD%D0%BE-%D0%B8-%D1%85-%D1%85%D0%BE%D1%80%D0%B0-%D0%B4%D0%B0-%D0%B8%D0%B7%D1%87%D0%B8%D1%81%D1%82%D0%B8%D0%BC-%D1%85%D0%BE%D0%BB%D0%B8%D0%B2%D1%83%D0%B4-%D0%BE%D1%82-%D1%81%D0%B5%D0%BA%D1%81%D0%B8%D0%B7%D0%BC%D0%B0", "text": "\"Х-мен: Тъмния феникс\" и \"Мъже в черно: Глобална заплаха\" не успяха да възпламенят бокс-офиса и да задоволят комиксовите блокбастър потребности на повечето фенове на подобни филми. Двете поредни високобюджетни продължения отплуват като солидни разочарования и вече се започва с оправданията и обясненията. Едновременно най-абсурдната и модерна теория е, че филмовите заглавия с думите „мъж\" или „мъже\" вече нямат място в развлекателната индустрия.  Политически коректната перспектива разглежда присъствието на тези вече обидни думички като ретроградна, репресивна и архаична изява на ранения патриархат, който трябва окончателно да бъде победен от силите на феминизма и инклузивността. Включването за тези хора означава изключване. Без \"мъжки\" фигури на речта в заглавията, моля!      Звездата от \"Мъже в черно: Глобална заплаха\" Теса Томпсън е първата жена, при това чернокожа, която участва в главна роля в поредицата, и с нея в центъра на събитията името на франчайза наистина става \"проблематично\". Теса Томпъсн има решение на проблема. В интервю тя сподели, че за в бъдеще е добре да се помисли за смяна на заглавието. Томпсън предлага \"Хора в черно\" или \"Човеци в черно\". Може би така филмите ще имат повече успех. А може би просто трябва да имат по-добър сценарий, режисура, диалог и актьорски изпълнения.  И все пак очакваме с нетърпение как ще се представи едно потенциално продължение на поредицата, озаглавено направо \"Джендърфлуидни небинарни агенти на инклузивността в тъмно\". Мутантите от \"Х-мен\" също ги чака своеобразен \"възродителен процес\". Продуцентката в студиото \"Марвел\" Виктория Алонсо каза, че не знае \"накъде води бъдещето на поредицата\". \"Смешно е, че хората ги наричат Х-мен. Толкова много жени супергерои има в тази група и смятам, че заглавието е остаряло\", убедена е Алонсо.     Виктория говори това, което мислят почти всички прогресивни активисти, които пък представляват 0,5 процента от фенската база на комиксови филми като \"Х-мен\". Това изпълва някои хора със скептицизъм относно възможността една джендър справедлива реформа да е в състояние да подобри резултатите на бъдещи филми от сагата. Отново едно скромно предложение - може би сценарият, режисурата, диалогът и актьорските изпълнения са по-важни от социалната справедливост и политическата коректност.  А може би не. Холивуд е изгубил здравия си разум и в последно време е доминиран изцяло от импулсите за радикална идеологическа промяна. Как би изглеждал филмовият пейзаж, ако новата \"сошъл джъстис\" утопия достигне логическата си кулминация? Ясно е, че мафиотската класика на Копола \"Кръстникът\" ще стане \"Кръстницата\". \"Добри момчета\" - друг ганстерски шедьовър, този път на Скорсезе - моментално става \"Добри момичета\". А пък полицейската екшън комедия на Майкъл Бей \"Лоши момчета\" се преправя на \"Лоши момичета\", което е и заглавието на безброй произведения от жанра за възрастни, така че очакваме забавни обърквания. Същите сугестии дебнат зад неизбежната смяна на \"Сам вкъщи\" със \"Сама вкъщи\". Поне \"Индиана Джоунс\" май няма нужда да се сменя, защото си звучи като унисекс име. Но за \"Джеймс Бонд\" адекватен вариант е \"Джина Бонд\", а за \"Лудият Макс\" - \"Лудата Мара\". \"Цар лъв\"? \"Царица лъвица\", разбира се? Естествено, само филмовите заглавия не са достатъчни. Компаниите, които ги произвеждат и разпространяват също трябва да се прочистят от дълбоко вкоренения патриархален сексизъм.  Няма да има вече останки от злокобното минало като \"Уорнър Брадърс\". Как ви звучи „Уорнър Систърс\" представя\"? Точно така, перфектно е.  ", "date": "2019.07.08", "title": "\"Човеци в черно\" и \"Х-хора\": Да изчистим Холивуд от сексизма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397600-%D0%B3%D0%BE%D0%BB%D0%B0-%D1%80%D1%83%D1%81%D0%BA%D0%B0-%D0%BF%D0%B5%D0%B2%D0%B8%D1%86%D0%B0", "text": "Руската певица Олга Серябкина, подвизаваща се под псевдонима MOLLY, публикува снимка в Instagram, на която върху нея няма абсолютно никакви дрехи. \"Батерията е заредена\", - написа певицата под фотографията.      \"Вие сигурно се шегувате? Снимката е ужасна.....нима смятате, че е сексапилна??\", написа една от последователките на Серябкина. \"Богиня\", - написа пък един от феновете. \"Олга отново е гола, тя не може без това\", - отбеляза друг потребител.", "date": "2019.07.08", "title": "Гола руска певица..."}
