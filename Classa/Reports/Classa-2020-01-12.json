{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405128-%D1%83%D0%BD%D0%B8%D0%B7%D0%B5%D0%BD%D0%B8-%D1%81%D0%BC%D0%B5-%D0%BA%D0%B0%D1%82%D0%BE-%D1%82%D1%80%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B0-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Гледам, слушам, чета да има някаква реакция от ГМР или фитката Външна на наглото изявление на краваря Дейвид Хейл, че щели да ни променят Конституцията. Няма! Продължава да се фотка и да плещи глупости! Това е пряк удар срещу суверенитета на България. Надявам се да има кой да преведе думата на ГМР и гербопитеките. България е унизена като третокласна африканска държава. Реакция – никаква! Няма дори смънкано обяснение, че те не искали това да кажат или искане за извинение – официално! Подлогите на краварите не смеят дори да вдигнат поглед, когато ги наритват в лицето пред очите на целия свят!     Конституцията може да се променя само от БЪЛГАРСКИЯ НАРОД, ОТ СУВЕРЕНЪТ на тази земя. Която все още е българска, кравари! Нищо, че сте се разположили нагло в нея с военните си бази. Историята показва, че много бързо може да си приберете партакешите и да отпрашите към другата част на планетата. Нима краварският политик иска да обяви на света, че сме напълно подчинена колония? Която върви срещу интересите си, само и само да е угодна на господаря си Чичо Сам? Недопустимо е подобно нагло изявление да остане без последствия. Всяка една друга държава би връчила незабавно нота на краварското посолство и би изгонила като бясно куче Мустафата, която и без това само се хили неадекватно и се фотка с наместника на Тръмп. А, да, и точи баници. Дали някой е обяснявал на Мустафата, че като посланик е ДЛЪЖНА ДА УВАЖАВА ДЪРЖАВАТА, В КОЯТО Я ИЗПРАЩАТ! И не може по такъв нагъл начин да се бърка? И искам да знам С КОГО ОТ БЪЛГАРСКИТЕ ПОЛИТИЦИ е обсъждана подобна промяна! За да може да им се повдигне обвинение в ДЪРЖАВНА ИЗМЯНА! Това, което правят краварите, е да настройват целият български народ срещу себе си. Народ на повече от 13 века, с история, която краварските мозъци дори не могат да осъзнаят! Има къщи и крепости в България, много по-стари от престъпната им държава. И основатели на България са войни, бойци, а не престъпници и леки жени! ИСКАМ НЕЗАБАВНО ПРАВИТЕЛСТВОТО ДА ВРЪЧИ НОТА НА ПОСОЛСТВОТО НА САЩ И ДА ИЗГОНИ АМЕРИКАНСКАТА ПОСЛАНИЧКА! Или да се извинят. Смирено! Защото много са се опитвали да подценяват България. Един даже при опитите си се е превърнал в чаша!    ", "date": "2020.01.12", "title": "Унизени сме като третокласна африканска държава."}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/405129-%D1%81%D0%B4%D1%80%D1%83%D0%B6%D0%B5%D0%BD%D0%B8%D0%B5-%D0%B7%D0%BE%D0%B3%D1%80%D0%B0%D1%84-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B0-%D0%B8%D0%B7%D1%85%D0%B0%D1%80%D1%87%D0%B5%D0%BD%D0%B8-500-000-%D0%BB%D0%B2-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%B2%D0%B5%D0%BD%D0%B5%D1%86%D0%B8%D0%B0%D0%BD%D1%81%D0%BA%D0%BE%D1%82%D0%BE-%D0%B1%D0%B8%D0%B5%D0%BD%D0%B0%D0%BB%D0%B5", "text": "Скандал се развихря около участието и представянето на България на Венецианското биенале, което се състоя в края на миналата година, на 13 ноември. Председателят на парламентарната комисия по култура и депутат от ГЕРБ Вежди Рашидов коментира участието на България пред БНТ като \"резил\" и като \"едни хора, които са хапнали добре за половин милион лева\". \"За първи път видях като художник такова чудо, това е един провал и ме е срам. Изхарчиха едни пари по един тотално неправилен начин - 500 000 лв.\", обясни Рашидов. От сдружение \"Зограф\" искат обяснение за какво са изхарчени 500 000 лв. за участието на страната на Венецианското биенале. \"Ужасни неща - обикновени чаши, купени от Виетнам, един-двама участника, за един таван\", обясни още Рашидов. От думите му стана ясно, че страната е платила яка сума за едно таванско помещение. \"Там беше битката кой да се набута в това старо биенале. Няма ни дори в каталога. Някои просто добре са си хапнали. Резил\", каза още Вежди Рашидов. Той отново наблегна на факта, че държавата е купила павилион на един таван за половин милион, за да представя българската култура. Председателят на комисията по култура в парламента добави, че всички разчети ги има в комисията и тепърва ще се анализират.", "date": "2020.01.12", "title": "Сдружение \"Зограф\": За какво са изхарчени 500 000 лв. за участието на България на Венецианското биенале?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405130-%D0%BE%D0%BF%D1%80%D0%B0-%D1%83%D0%B8%D0%BD%D1%84%D1%80%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D0%B8-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8", "text": "  Опра Уинфри ще подкрепи „каквито и решения да вземат“ Меган Маркъл и принц Хари. 65-годишната актриса и водеща на предаване, която бе гост на сватбата на двойката през май 2018 година, е близка приятелка на принц Хари и Меган и публично заяви своята подкрепа към тях. Това се случва няколко дни, след като двамата съобщиха, че искат да се оттеглят като членове на кралското семейство и да бъдат финансово независими.     „Грижа ме е за тях двамата и подкрепям каквито и решения да вземат за своето семейство“, сподели Опра. В изненадващо изявление, Хари и Меган, които имат син – Арчи, заявиха плановете си да споделят време между Англия и Северна Америка, но Опра твърди, че самата тя няма пръст в тяхното решение. „Меган и Хари нямат нужда от моята помощ, за да открият какво е най-добро за тях“, сподели ТВ водещата през „People“.", "date": "2020.01.12", "title": "Опра Уинфри: Подкрепям Меган Маркъл и принц Хари!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405131-%D0%B0%D1%82%D0%B0%D0%BD%D0%B0%D1%81-%D0%BA%D0%BE%D1%81%D1%82%D0%B0%D0%B4%D0%B8%D0%BD%D0%BE%D0%B2-%D1%81%D0%BB%D1%83%D1%87%D0%B2%D0%B0%D1%89%D0%BE%D1%82%D0%BE-%D1%81%D0%B5-%D1%81-%D0%B2%D0%BE%D0%B4%D0%B0%D1%82%D0%B0-%D0%B8-%D0%B2%D1%8A%D0%B7%D0%B4%D1%83%D1%85%D0%B0-%D0%BD%D0%B8-%D0%B5-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%82%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%82%D0%BE%D0%B2%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5", "text": "  „На 20 януари БСП ще внесе вот на недоверие срещу политиките на правителството. Нужен е спешен план за действие, за да се осигури вода за населението на Перник, защото в момента има ресурс само за 20 дни. Но са нужни и отговори на големите въпроси – как се е стигнало до тази ситуация и как проблемът да се реши изцяло, а не на парче”. Това заяви народният представител от ПГ на „БСП за България” Атанас Костадинов пред БНР. Той подчерта, че действията и бездействията на управляващите в последните 10 години са причината в страната да има криза с водата, отпадъците и въздуха. „След 10 години и над 3 млрд. лв. инвестиции България продължава да губи 61% от водата си. По официални данни 315 хиляди българи са засегнати от воден режим. Случващото се не е в резултат на природно действие, а от некомпетентността на това управление”, каза Костадинов. Социалистът обяви, че вотът на недоверие към правителството ще бъде конструиран в три части – ще бъдат изложени факти за кризата с водите и боклуците, ще се покажат пропуските и порочните механизми на управление на водите, отпадъците и въздуха, но левицата ще предложи и мерки за решаване на тези ситуации. „България не управлява водите си. Приоритет на управляващите беше и е не да се осигури чиста питейна вода за населението, а кой ще управлява този огромен ресурс. След всичко това е редно да обявим краят на т.нар.”водна реформа”, заяви Костадинов.Той припомни, че вследствие на нея усвояването на европейските пари за води е едва няколко процента. „Кризата и проблемите във водния сектор са резултат от дългогодишно провеждане на десни политики, съчетани с некомпетентност, безхаберие и силен корупционен натиск ”, завърши Атанас Костадинов.", "date": "2020.01.12", "title": "Атанас Костадинов : Случващото се с водата и въздуха ни е заради некомпетентността на това управление"}
{"url": "http://www.classa.bg/%D1%81%D0%B2%D1%8F%D1%82/item/405132-%D1%89%D0%B0%D1%82%D0%B8%D1%82%D0%B5-%D0%BD%D1%8F%D0%BC%D0%B0%D1%82-%D0%BC%D1%8F%D1%81%D1%82%D0%BE-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "“Ройтерс” съобщи, че Министерството на отбраната на САЩ ще преразгледа плана за отбранителни мерки в Близкия изток. Причината е, че КСИР нанесе ракетни атаки по американските военни бази в иракските “Ал Асад” и Ербил. Операцията беше наречена „мъченик Сюлеймани“. В Щатите също не изключват възможността проиранските въоръжени групировки да атакуват американски войски на териториите на други държави от Близкия Изток. На американците не е простено убийството на генерал Касем Сюлеймани, обичан човек в родината и уважаван човек извън пределите ѝ.     Ликвидирането на генерала се отрази не само на американските позиции в региона, но и на Доналд Тръмп. Конфронтацията между американския президент и долната камара на Конгреса ескалира. Конгресмените изискват правомощията му да бъдат ограничени по отношение на използването на въоръжени сили. Заключение - Стратегията на Вашингтон за Близкия изток се провали. Убийството на националния герой на Иран, човек, който успя да спечели доверието на сунити, шиити и кюрди, значително разтърси позицията на американците в региона. Репутацията беше такава и преди, но сега само се потвърди, че именно Щатите са отговорни за нестабилността в региона. Присъда - американците нямат място в Близкия изток.  ", "date": "2020.01.12", "title": "Щатите нямат място в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/405133-%D1%80%D1%83%D1%81%D0%B8%D1%8F-%D1%81%D1%82%D0%B0%D0%BD%D0%B0-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%BF%D0%BE%D0%B4%D1%80%D0%B0%D0%B6%D0%B0%D0%BD%D0%B8%D0%B5", "text": "През последните години, в светлината на събитията, които се случват в света, човек често си спомня фразата „Никой не искаше война. Войната беше неизбежна”. През 2014 г. говориха за вероятността от „горещ“ конфликт между Русия и колективния Запад заради Украйна, а през 2015 г. по гърба пробягаха мравки поради възможността за поредната руско-турска война. Сега тук са иранско-американските неразбории. По очевидни причини по-често акцентът е поставен върху втората част на афоризма - гъделичка нервите повече. Но като цяло първото изречение е много по-интересно: че никой не иска война, защото това е вярно. Планетата отново, подобно на преди повече от век (първоначално се смяташе, че е приложено към Първата световна война), се балансира на прага на голяма война, искрено опитвайки се да не бъде повлечена в нея.     Трябва да видим със собствените си очи и на собствен гръб да усетим дали човечеството е в състояние да се противопостави на глобалната касапница, към която обстоятелствата обективно и много старателно я тласкат. Сега, когато вълната от истеричен алармизъм утихна след последните събития около Иран, става очевидно, че Вашингтон и Техеран играят рязко, на прага на фала. Но без да се пресича тази граница. Откритото убийство на държавен служител на друга държава, разбира се, не влиза в никакви норми, но отговорът на Иран към Щатите все още не е фатален. Въпреки това фактът, че американците преглътнаха иранска атака срещу техните военни бази (и няма значение, че нито един гражданин на САЩ не е пострадал) също е многозначителен. Налице е все по-агресивен ритуален танц с тракане на саби и демонстрация на войнствен дух, но усърдно отклоняване от пълномащабен военен конфликт на другата страна. Въпросът е дали тези добри намерения могат да се задържат. Всъщност ситуацията е проста: светът навлезе в епохата на голямо преразпределение. Съответно абсолютно всички страни с поне минимални държавни амбиции (дори и тясно регионални - например, Унгария) са изправени пред цяла поредица от предизвикателства, рискове и много примамливи възможности. Да защитиш своето (това, което се смята за свое), да се вземе реванш, да се задоволят амбициите, да се постигнат непостижими преди това цели - това е, което почти всеки иска. В теорията на заплахите за настоящото положение на нещата всички отлично разбират и се опитват да избегнат най-лошото, на което сме свидетели в момента: избягване на челни сблъсъци с прекия противник, водене на опосредствани конфликти, прехвърляне на военни действия на територията на трети страни далеч от собствените граници. Проблемът е, че не може да се получи своето, ако се тъпче на едно място заедно с общата маса геополитически конкуренти. Необходимо е да се пробие напред, което означава да бъдеш по-смел и по-склонен на риск от другите, да не се страхуваш да нарушиш сегашната структура, да вървиш срещу прилива и да отстояваш собственото си лидерство . Русия нокаутира останалия свят първо с Крим, а след това и със Сирия - тогава всички загубиха ум и дума. Но сега Москва едва ли не има най-удобните и перспективни позиции на международната арена и не само в Близкия изток. За нея е много по-лесно да маневрира в бързо променящ се свят от всички останали. Безспорно страната ни в момента е много привлекателен модел за подражание. Турците явно възнамеряват да повторят сирийския опит на Москва в Либия. Вярно е, че има сериозни съмнения, че ще успеят - ситуациите все пак са много различни. По принцип сега всички заедно нарушават правилата и пресичат червените линии. С цел да се откъснат от тази тълпа, те все повече нарушават тези правила и се придвижват все по-далеч от знамената. Например, пред очите на целия свят, убивайки високопоставен представител на друга държава или изстрелвайки в отговор ракети по чужди военни бази. И дружно се преструват, че нищо фатално не се е случило - за да не стигне до война. И така, следващия път ще е необходимо нещо още по-впечатляващо и мащабно, за да се откроят, да постигнат целта си. Постоянно плъзгане към ръба, отвъд който няма да има друга възможност, освен да се премине до край най-лошия път. За нас може да бъде утеха, че Русия наистина успя да изложи своите позиции по-рано от другите, включително да отдалечи максимално военната заплаха от своята територия, да осигури сирийския плацдарм в Близкия изток, да стартира редица взаимноизгодни стратегически проекти с конкурентните си партньори и т.н. Така че рисковете за нас наистина са забележимо намалени и има сериозна надежда, че ще успеем някога да играем ролята на мъдрата маймуна, наблюдаваща как тигрите се бият. И можем да си го позволим - поне в момента - да наблюдаваме и обсъждаме със заинтересован мързел дали този път светът ще успее да избегне нежеланата неизбежност.  ", "date": "2020.01.12", "title": "Русия стана пример за подражание"}
{"url": "http://www.classa.bg/%D1%81%D0%B2%D1%8F%D1%82/item/405134-%D0%BB%D0%B5%D0%BE%D0%BD%D0%B8%D0%B4-%D0%B8%D0%B2%D0%B0%D1%88%D0%BE%D0%B2-%D0%BF%D0%BE%D0%BB%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%B1%D0%B5%D0%BA-%D0%B5-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC-%D0%BF%D0%BE%D0%BA%D0%BB%D0%BE%D0%BD%D0%BD%D0%B8%D0%BA-%D0%BD%D0%B0-%D1%84%D1%8E%D1%80%D0%B5%D1%80%D0%B0", "text": "Днес Сталин е обвинен, че се е наговорил с Хитлер. И го правят потомците на онези хора, които Хитлер просто би унищожил, ако не беше спрян от СССР. Както се казва, ако имаш такива приятели, врагове не са ти нужни. Ситуацията с обвинения на СССР в наговаряне с фашистка Германия може да бъде променена, но за това трябва да променим себе си. Трябва да вземем предвид историческия опит на отношенията с Европа и Америка, за който руските класици от историята и геополитиката вече са се изказали. Всъщност това, което се случва днес, вече се е случило в нашата история. Съдете сами. Лятото на 1863 г. се води гражданска война в САЩ. Президентът на северноамериканските щати Ейбрахам Линкълн моли император Александър II да спаси възникващата американска демокрация - британците изпращат ескадра в Америка, за да могат южняците да победят северняците. Александър II подписва разрешение за изпращане на две ескадри в Атлантическия и Тихия океан. През септември корабите на контраадмирал Лесовски пристигат в Ню Йорк, а през октомври ескадрата на контраадмирал Попов стига до Сан Франциско. Всъщност тогава спасяваме Америка - връзваме ръцете на британците, които открито подкрепят конфедератите. Изглежда, че сме имали правото да разчитаме на приятелството на Америка. Но не - още от началото на XIX век американците смятат Русия за враг. И през 1845 г. Джон О'Съливан пише „Манифестът на предопределената съдба“, в който оправдава завземането на нови територии в интерес на американския народ - той излага идеята за световно господство и от сърце „плюе“ Русия. Това, което наскоро сме направили за тях, че сме ги спасили, американците вече са го забравили. През 1912 г. нашият виден разузнавач, аналитик, полковник от Генералния щаб Алексей Ефимович Вандам пише, че „лошо е да имаш англосаксонец за враг, но не дай боже да го имаш за приятел“. И по-нататък - „само приятелството с англосаксонците може да бъде по-лошо от войната с тях“. И така, още тогава е трябвало да вземем предвид всичко това - но не би. Преди Втората световна война, СССР се опитва да създаде антихитлеристка коалиция. Отправяме това предложение на Франция и Великобритания - преди Мюнхенското споразумение, след това след Мюнхен. Но Париж и Лондон правят всичко, за да тласнат Германия и СССР едни срещу друг. Такива геополитически нагласи винаги са били у французите и британците - но ние ги игнорирахме. След Първата световна война кланът Буш и други американски компании изграждат наново химическата промишленост в Германия, инвестират в немските металургични компании. Да, сега казват, че са били ръководени единствено от бизнес съображения. Но фактите са си факти - именно САЩ възраждат военно-индустриалната мощ на Германия преди Втората световна война, а не СССР. В такава ситуация пактът Молотов-Рибентроп е просто опит за забавяне на неизбежния сблъсък. Защо сега около Втората световна война степента на русофобията скочи? За съжаление, ние бяхме първите, които омаловажихме и пренаписахме историята си още в годините на Горбачовата Перестройка. И с идването на Борис Елцин на власт започнаха мащабна офанзива срещу истината. В първите редици бяха такива герои като например генерал-полковник Дмитрий Волкогонов, бившият заместник-началник на Главната политическа дирекция на СА и ВМС, а след това началник на Института по военна история на Министерството на отбраната на СССР. Именно тогава от нас излязоха обвиненията, че уж сме „напълнили Европа с трупове“. Самите ние започнахме да плюем своята история и победи. Какво да правим сега? Основното нещо е да не навлизаме в полемика със Запада по тази тема, да не се опитваме да доказваме каквото и да било: това е безполезно. Считам, че е необходимо редовно да се публикуват исторически документи за поляците. Например, в нашите архиви се съхранява призивът на полския министър-председател Йозеф Бек към Рибентроп, в който моли Полша да се присъедини към деленето на Чехословакия в Мюнхен. Отбелязвам, че Полша, поради незначителността си, не е приета в Мюнхенския клуб. Но Тешинският регион на Чехословакия все пак и е подхвърлен само за да млъкне и Полша захапва парчето с удоволствие. Между другото, Бек е най-големият поклонник на фюрера. В кабинета му - както се вижда от снимките в стари списания - виси портрет на Хитлер в пълен ръст. За това трябва да говорим днес. И стига сме се стеснявали, за да не нараним чувствата на германците - необходимо е да се покажат какви чудовищни изтезания са практикували през Втората световна война, какви сложни методи за екзекуции са използвали. Според мен е необходимо да се вземат такива факти, да се направят публично достояние - и да се оставят без коментар. Освен това да се заяви на официално ниво: „Уважаеми господа, ние ще бъдем търговски партньори с вас. Но не забравяйте, че няма да ви защитим, спасим или освободим от никой друг. Уморихме се от вашата неблагодарност. \" Това е ефективен начин. Но за него, повтарям, първо трябва да се почистим сами. Относно спасението на англо-американските войски при Ардените. Ако не бяхме преместили времето на Висла-Одерската операция, какво щеше да се случи с нашите съюзници? Трудно е да се гадае сега и не е необходимо. Днес балансът на силите в световните медии не е в наша полза. По този начин е невъзможно да се докаже нещо. Друг момент е основен: поехме по грешния път. Взехме от англосаксонците техния пазарен модел, тяхната либерална идеология - и го вкарахме тук, в Русия. Оказва се, че се опитваме да възразяваме, играейки по правилата на другите. Но ще бъде мощен удар, ако Кремъл обяви: изоставяме западния либерален икономически модел на развитие, защото смятаме либерализма за източник и произход на фашизма. И това, на което днес сме свидетели, е либерален фашизъм, който ще изкореним от страната си. Ако направим такъв ход, ще спечелим много повече, отколкото ако отговаряме на принципа „не, ти!“.    ", "date": "2020.01.12", "title": "Леонид Ивашов: Полският премиер Бек е най-голям поклонник на Фюрера"}
{"url": "http://www.classa.bg/%D1%81%D0%B2%D1%8F%D1%82/item/405135-%D0%BD%D0%B0%D0%B1%D0%BB%D1%8E%D0%B4%D0%B0%D1%82%D0%B5%D0%BB-%D0%BD%D0%B0-times-%D1%81%D1%82%D1%80%D1%83%D0%B2%D0%B0-%D1%81%D0%B8-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%B4%D0%B8%D1%81%D1%82%D0%B0%D0%BD%D1%86%D0%B8%D1%80%D0%B0-%D0%BE%D1%82-%C2%AB%D0%B1%D0%B5%D0%B7%D1%80%D0%B0%D0%B7%D1%81%D1%8A%D0%B4%D1%81%D1%82%D0%B2%D0%B0%D1%82%D0%B0%C2%BB-%D0%BD%D0%B0-%D1%81%D0%B0%D1%89-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Обединеното кралство ще направи голяма, може би дори историческа грешка, ако подкрепи САЩ в пряк конфликт с Иран, пише журналистът от „Таймс“ Макс Хейстингс. Според него британците все още не са се възстановили от „пагубните ефекти“ от инвазията в Ирак през 2003 г., така че този път би било по-добре Лондон да не подкрепя Вашингтон, а да стои настрана. В Близкия изток цари хаос, изострян от убийството на   ирански генерал Касем Сюлеймани. Британските власти трябва да решат докъде са готови да стигнат в подкрепата на   президент Доналд Тръмп, който дори не бърза да се консултира с тях, пише наблюдателят от „Таймс“ Макс Хейстингс. Според него в този случай Обединеното кралство   от САЩ. Опитът от иракската военна кампания предполага, че британците трябва да   Повечето жители на Великобритания инстинктивно не искат да се включват във военна конфронтация с Иран и това вероятно е  . За британците обаче ще бъде трудно да се дистанцират от американците, с които са в Ирак от 2003 г., признава авторът на статията. Количеството на британските войски в региона е сравнително малко, но по всяко време някой от тях може да бъде убит от ирански дронове или ракети. Освен това, ако западният контингент напусне Ирак, страната рискува да стане част от шиитската империя, която Техеран иска да изгради и вероятно няма да може да предотврати възраждането на „Ислямска държава“*, твърди Хейстингс. Според него армията на Обединеното кралство е твърде малка, за да промени радикално баланса на силите, но американците я ценят по две причини. Първо, политическо прикритие: дори малък британски контингент дава по-голяма легитимност на разполагането на американските войски. Второ, взаимодействието на разузнаването между двете страни: невъзможно е да си представим, че Лондон ще откаже размяната на класифицирана информация с Вашингтон, започнала през 1941г. Но това означава ли, че е невъзможно да откаже да се присъедини към САЩ,  ? Британските ястреби оправдават подкрепата на Тръмп за Иран, който търси регионално господство, което заплашва Саудитска Арабия и Персийския залив. Освен това иранската теокрация уж цели унищожаването на Израел. Противниците на тази позиция настояват, че Иран е твърде слаб, за да постигне тези цели. Те сочат, че властите на страната трябва да се справят с икономическите проблеми, породени от санкциите и антиправителствените настроения, отбелязва авторът на статията. При това той самият се съмнява, че ако иранците убият британски военнослужещи, тогава хората от Обединеното кралство ще поискат  .  , счита Хейстингс. „ , подчертава авторът на статията. Според него най-важният успех на британския премиер Харолд Уилсън, който заемаше поста му от 1964 до 1970 г., е, че той не допуска участието на страната във войната във Виетнам. Разбира се, това предизвика гняв сред американското ръководство, а тогавашният шеф на Пентагона каза на британските репортери:   Въпреки това англо-американските отношения се запазиха, но не заради сантименталността на Вашингтон и заради общите интереси на двете страни. САЩ никога не плащат услуга за услуга и се ръководят от личните си интереси във всяка международна ситуация.  , обръща внимание Хейстингс. „  разсъждава авторът на статията. „ , смята наблюдателят. „  - заключава Макс Хейстингс.    ", "date": "2020.01.12", "title": "Наблюдател на Times: Струва си Британия да се дистанцира от «безразсъдствата» на САЩ в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/405136-%D1%81%D1%8A%D0%B4%D0%B8%D0%B8-%D0%BE%D1%82-22-%D1%81%D1%82%D1%80%D0%B0%D0%BD%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%B0-%D0%B8-%D1%85%D0%B8%D0%BB%D1%8F%D0%B4%D0%B8-%D0%BF%D0%BE%D0%BB%D1%8F%D1%86%D0%B8-%D0%B2-%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%BF%D0%BE%D0%BB%D1%88%D0%B0", "text": "Хиляди поляци, включително съдии и адвокати от много страни членки на ЕС, участваха в  протестна демонстрация в полската столица Варшава  в събота вечерта срещу опитите на правителството да  ограничи правомощията на съдебната власт,  информира «Ройтерс». \r\n     \r\n     През декември 2019 г. долната камара на полския парламент одобри проектозакон, който позволява  налагане на дисциплинарни наказания  на съдии, които подлагат под съмнение реформите на управляващите. \r\n Европейската комисия предупреди, че планираното законодателство  ще навреди на върховенството на закона . През 2017 г. Европейският парламент за първи път задейства член 7 от Договора за ЕС срещу Полша заради постоянно погазване на демократичните правила. \r\n Промените бяха изготвени след като съдии подставиха под съмнение независимостта на лица, номинирани от комисия, сформирана от управляващата партия «Право и справедливост» след победата на националистите на парламентарните избори през 2015 г. \r\n           От партията обясниха, че  новият закон е необходим за по-ефективна съдебна система . Но критици се оплакват, че  промените ограничават независимостта на съдиите и ги притискат да решават  в полза на правителствени политики. През декември Върховният съд на Полша обяви, че Варшава може да напусне ЕС заради спора. \r\n Демонстрацията във Варшава в събота се  ръководеше от група съдии с роби . Те носиха лозунги като «Право на независимост» и «Право на Европа». \r\n Съдии от  22 европейски страни, включително Германия, Франция и Испания, участваха в протеста. \r\n Маршът започна пред сградата на Върховния съд, премина покрай президентството и свърши пред сградата на парламента, символизирайки принципите на разделението на властите, което според организаторите сега е под заплаха. \r\n Преди демонстрацията  говорител на правителството коментира, че съдиите не трябва да се месят в политиката. \r\n Горната камара на парламента, където опозицията има малко мнозинство, може да отхвърли проектозакона, но контролираната от управляващите  долна камара все още има власт да блокира промените, съобщи News.bg. \r\n", "date": "2020.01.12", "title": "Съдии от 22 страни от Европа и хиляди поляци в антиправителствен протест в Полша"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405137-%D1%81%D0%BB%D0%B0%D0%B1-%D0%BF%D0%BE%D0%BB-%D0%BB%D0%B8-%D1%81%D0%B0-%D0%BC%D1%8A%D0%B6%D0%B5%D1%82%D0%B5", "text": "Разминаването “За разлика от интелигента мускулестият хамалин обикновено няма проблеми с ерекцията”, писа някога френският поет Шарл Бодлер. В днещна България обаче чувствително нараства броят на „интелигентите”... Доскоро се знаеше, че мъжът изпитва по- голям апетит от жената. А конфликтът е отдавна известен: мъжете се оплакват, че жените са фригидни, а жените упрекват мъжете, че са безчувствени и егоисти. Но последните двайсетина години опровергават старите представи. Сексолозите и социолозите говорят за съвсем други нрави и норми. Казват, че апетитът за секс при жените непрекъснато се увеличавал. Жената желае, мъжът се плаши, тя иска, той се крие. Жената настъпва, мъжът отстъпва. “ Вечният конфликт е вече с разменени роли - твърди известният френски сексолог проф.д-р Жилбер Торжман. - В две трети от случаите, при които ми искат съвет, става дума не за друго, а за мъжки комплекси.” Наистина мъжете винаги са се страхували от жените. Някои психолози казват, че силният пол се плаши от неконтролируемата чувственост на слабия пол. Може би би всъщност мъжът не иска да доминира, но усеща, че тази чувственост е толкова силна, че за да се прави с нея и да я овладее, трябвада вземе инициативата в свои ръце. Разменените роли Оттук се проявява разделението, което определя човешкото общество: силен пол, слаб пол. Сексуалната принадлежност определя не само социалата роля на индивида, но и неговия характер. Така се е оформила представата за нежната, очарователна жена, която освен това трябва да бъде добра майка и домакиня. От другата страна е мъжът - задължително стабилен, сериозен тип. Но противозачатъчните средства отнеха едно от преимуществата на мъжете: те вече не могат да контролират стопроцентово потомството си. Днес Ева разполага с него - тя решава дали да се роди детето. Ролите се разменят. Всички могат да носят панталони, мъжки дрехи и дълги коси. Наскоро италиански моделиери от града на висшата мода, Милано, предложиха вечерни поли за...мъже! Външните белези се преливат и постепенно изчезват. Мъжете и жените се срещат и разделят без церемонии и сътресения. Днес много от младите у нас живеят без граждански брак. “Защо само мъжете да имат право да бъдат мъжествени и силни?”, пита 28- годишна секретарка от Русе, която само се грижи за детето си. Никога не му е говорила за неговия баща, макар да го е взела заради “силата и мъжествеността му”. Да, мъжете днес са доста объркани. Мнозина не могат да намерят своето истинско място. Преди време техни идоли бяха супермените от американското кино. Сега сред новите любимци - попзвездите, има голям брой екземпляри с трудноопределим пол - феминизирани/ предимно англосаксонски, но напоследък и български!/ певци с ондулирани коси, шокиращ грим, бижута и полумъжки- полуженски одежди.. Да не споменаваме тук един известнен „ чалга -славей” ...  Вековен страх Армията / в това число и западащата българска/ предлага задължителни модели, които цивилният свят по принцип не приема. Във военните училища се формира култ към атлетичната фигура, към алтруизма, към мъжкото приятелство. На последното се обръща изключително внимание. Гордостта да бъдеш мъж обаче не може да бъде смутена от преждевременно настъпилата импотентност, от която в САЩ например, според официални данни, страдат близо 12, 5 милиона. Подобно е положението и в Западна Европа. Според статистиките повечето от сексуалните контакти там се определят като неудовлетворителни. А жените стават все по- еманципирани и претенциозни. Някога като доказателство за добри рефлекси се приемаха бързата ерекция и еякулация. Днес това се приема като сериозен недостатък. Без пълноценно задоволяване на двете страни не може да се говори за истински сексуален живот. А това вече изисква самоконтрол и овладяване на рефлексите от страна на мъжа - опит, който се придобива с годините. Хармоният в леглото е трудна работа. Прочетох някъде, че на седемнайсет години момичетата и момчетата се нуждаят от различно време, за да стигнат до оргазъм - според изследвания на френски сексолози: за първите са необходими около 12 минути, докато за вторите - само 2! Всъщност 70 на сто от възрастните мъже/ пак според тези проучвания от Франция/ остават на това ниво. Горките жени! Интересно е, че за тайните на женското тяло са изписани стотици хиляди страници, цели библиотеки, а за сексуалната анатомия на мъжа се знае сравнително малко, а повечето жени съвсем не я познават добре. Според сексолозите и мъжете имат някои специфични ерогенни зони, почти непознати за дамите. Днес представителите на силния пол започват да приемат милувките и докосванията по тялото им с по- малко предразсъдъци от вчера. Но инстинктивно се пазят от инициативата, проявени от жените, и все пак са склонни да отстъпят. Проф. Жилбер Торжман счита, че в еротичното въображение на мъжете се крие и немалка доза вина - по принцип те са склонни да свържат тази сфера с перверзното... Разместените пластове Резервираността на мъжете днес е сериозно застрашена от невъздържаността на жените. Дори рекламите по телевизията отразяват тази всеобща тенденция. По един от каналите на RAI- държавната италианска телевизия - наскоро видях две твърде красноречиви реклами, при това излъчени една след друга: мъж, който рекламира памперси с бебе , и разсъблечена жена, която представя нов модел ловна пушка! “ Къде изчезнаха мъжете?”, започнаха да се чудят жените. И този есенциален въпрос вклюбва не само секса, но и изобщо мъжкото поведение. Те са разочаровани от отсъствието на сила и смелост, на инициатива и дух. Много от тях твърдят, че “днешните мъже не ги бива за нищо”. От своя страна мъжете са готови веднага да се отдръпнат, ако забележат, че жената е по- агресивна и без задръжки. Те не приемат както агресивността, така и прекалената откровеност. Тя ги дразни и плаши... Ролята на клоун В Западна Европа всеки шести възрастен живее сам. Всъщност и ние отиваме натам – България е пълна със самотни, възрастни хора. Във Франция и Германия, според последни изследвания, това са предимно образованите жени от градовете. Немалко от тях са стигнали до сравнително високо социално положение. 20 на сто от т. нар. “издигнати жени” живеят в самота. И колкото повече са издигнати, толкова по- самотни са те. Но твърде малко от тях са избрали сами тази самота. Някои са по- скоро пасивни, други - агресивни, но всички очакват някаква промяна. Те търпеливо хвърлят мрежи, за да уловят нещо, но уловът е винаги малък. Нерядко свободни са само определени категории “мъже” - хомосексуалистите, жиголата и други подобни, приели ролята на компаньон или клоун. Истинските мъже се въздържат от подобни връзки с тази категория жени по разни причини, сред които на първо място, без съмнение, е страхът от тяхното превъзходство. 36- годишна директорка на голяма фирма от Варна е високообразована, красива и състоятелна дама, но е самотна и не иска да признае това. Принудена е да пусне слух, че има постоянен приятел в Германия, за да спре коментарите на своите подчинени. Но какъв, в края на краищата, трябва да бъде “истинският мъж”? Повечето жени търсят помощ, сила и грижи и не на последно място нежност. С една дума: немалко качества. Но тенденцията към “претопяването на половете” - за която, без съмнение, определена вина имат и жените - днес те подсъзнателно култивират един малко феминизиран модел на мъжа - става все по- явна. постепенно изчезва. Обществото приема неща, които дори в близкото минало бяха немислими. Политиката е все още в ръцете на силния пол, но в нея определено влияние напоследък имат и жените. Променят се много от начините на живот на мъжете, храненето, облеклото. Телевизията измести мъжките клубове, кръчмитте, приятелските събирания на чашка, табла и карти. Във възпитанието на децата в семейството се появи опасна тенденция: бащата да поеме ролята на “втора майка” / почти без пол! / и да се държи с тях не много твърдо и по мъжки, както беше в миналото... Миналото! Носталгията на мъжете по него се засилва. Какъв успех имат старите американски и руски филми, в които на преден план са мъжката сила, мъжкото приятелство. Накъде отиваме сега? Никой не би искал да се върне времето, в което жените бяха потиснати. У нас това беше едно от многото лоши наследства от петвековното разрушително турско робство. Но като се отказваме от това време, дали все пак не отиваме към другата крайност? И тревожно е, че у нас е, младите се събират и живеят без брак, но още по- тревожно е, че вече много от тях остават сами и не създават деца. А България си отива...", "date": "2020.01.12", "title": "Слаб пол ли са мъжете?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405118-%D1%88%D0%BE%D1%84%D1%8C%D0%BE%D1%80-%D1%81%D1%8A%D0%B4%D0%B8-%D0%B0%D0%BF%D0%B8-%D0%B7%D0%B0%D1%80%D0%B0%D0%B4%D0%B8-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D0%B5%D1%82%D0%BE-%D0%BE%D1%82-90-%D0%BA%D0%BC-%D1%87-%D0%BD%D0%B0-%D0%B0%D0%BC-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9C", "text": "Шофьор заведе съдебен иск заради ограничението на скоростта в 40-километровото трасе от АМ „Тракия“ между Стара Загора и Чирпан, съобщи bTV. Там само през миналата година 8442 водачи са получили глоба с електронен фиш. В участъка ограничението е 90 км/ч, защото асфалтът е на вълни. Цялата 40-километровата отсечка е в експлоатация от 2007 г. През 2018 г. е въведено ограничението и започват солените глоби. Един от глобените е адвокат Атанас Костов, платил е 650 лв. за движение със 140 км/ч във въпросния участък. За разлика от останалите санкционирани обаче той завежда дело - първото съдебно производство срещу Агенция \"Пътна инфраструктура\". Юристът често пътува по магистрала \"Тракия\", за да се явява по дела в София и Пловдив, а в конкретния случай е имал дело в Стара Загора. \" \", заявява адвокат Костов, който е разбрал за него едва след като е получил фиш. Но според него този знак е незаконен, защото по закон такова ограничение може да се въведе само при ремонт, но такъв не е започнал, нито е планиран. Що се отнася до становището на АПИ, че не могат да ремонтират въпросния участък на магистралата, Атанас Костов е категоричен, че \"няма как виновното поведение на българската администрация да ни бъде вменено на нас, след като сме платили данъци и винетки\". По закон, АПИ са длъжни да осигуряват \"скоростно и безопасно\" движение по пътната мрежа. Въпросът е принципен, казва юристът и отбелязва, че е завел дело не заради глобата, а за състоянието на пътищата. Публикувал е иска на уебстраницата на кантората си, за да окуражи и други да си търсят правата, защото според него това е начинът да се променят нещата, защото \"ние сме коректив на държавата\" и не трябва да се отказваме. Инициативата му получава голям отзвук онлайн. Според Костов искът му е доста добре мотивиран юридически и може да спечели делото в съда. 40-километровият участък от автомагистрала \"Тракия\" е изпитание за шофьорите. И за техните портфейли. Трасето в района между Стара Загора и Чирпан е трудно да преминете без риск от морска болест, заради вълните по асфалта. Затова участъкът е с ограничение на скоростта от 90 км, въведено от АПИ през 2018 г. Направено е пълно обследване и са набелязани всички необходими мерки, за да бъдат отстранени дефектите в компрометираната отсечка, казват от пътната агенция. Ремонтът на участъка от Стара Загора до Чирпан по автомагистрала \"Тракия\" не е започнал и слабо вероятно да започне тази година, защото не са налични необходимите пари. \" \"Стойността на ремонта се оценява на около 60 милиона лева. Бюджетът ни за поддръжка на цялата републиканска пътна мрежа за 2020 г. е в размер на 137 млн. лв. Сами разбирате, че той е крайно недостатъчен, за да се насочи към един определен участък и за ремонта на него са необходими допълнителни средства\", обяснява инж. Иван Досев- член на управителния съвет на АПИ.", "date": "2020.01.12", "title": "Шофьор съди АПИ заради ограничението от 90 км/ч на АМ „Тракия“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/405119-%D0%BA%D0%B0%D0%BA-%D1%88%D1%83%D1%80%D0%BE%D0%B1%D0%B0%D0%B4%D0%B6%D0%B0%D0%BD%D0%B0%D1%89%D0%B8%D0%BD%D0%B0%D1%82%D0%B0-%D1%83%D0%B1%D0%B8%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%80%D0%B0%D1%81%D1%82%D0%B5%D0%B6", "text": "Eдин oт фyндaмeнтaлнитe въпpocи нa иĸoнoмиĸaтa нa paзвитиeтo e ĸaĸ cтoпaнcтвoтo pacтe, пишe Xoce Opeлaнa в нoвa cтaтия. Kaĸтo мнoгo читaтeли знaят, тoвa ce пocтигa cъc cвoбoдни пaзapи, нepeгyлиpaни цeни и пpaвo нa coбcтвeнocт. Ho дaли тoвa e дocтaтъчнo, зa дa pacтe eднa cтpaнa? Oтгoвopът e \"нe\". Дoĸaтo имa дъpжaвa - пpaвитeлcтвo - тpябвa дa cъщecтвyвaт и мepĸи, ĸoитo oгpaничaвaт дeйcтвиятa нa пoлитицитe. Toecт тpябвa дa имa пpaвилa в игpaтa и пo-тoчнo в пoлитичecĸия пpoцec. Koгaтo имa възмoжнocт тe дa ce нapyшaвaт ce cъздaвaт мoтиви зa личнocтнo oблaгoдeтeлcтвaнe, ĸoитo пpaвят eднa нaция пo-бeднa. Kaĸвo e тъpceнeтo нa peнти? Toзи пpoцec в иĸoнoмиĸaтa ce нapичa \"тъpceнe нa peнти\" (rеnt ѕееkіng). Toй нaпoдoбявa пpeдпpиeмaчecтвoтo пo тoвa, чe oпpeдeлeни aгeнти ce oпитвaт дa пocтигнaт пeчaлбa. Ho в cлyчaя нa чacтния бизнec пeчaлбaтa пoĸaзвa, чe eднa ĸoмпaния e cъздaлa дoбaвeнa cтoйнocт. B cлyчaя нa тъpceнeтo нa peнти пpeдпpиeмaчecтвoтo e caмo пoлитичecĸo, зaтoвa тoчeн, мaĸap и paзгoвopeн, нaчин дa ce пpeвeдe пoнятиeтo e и \"шypoбaджaнaщинa\". Ho тъpceнeтo нa peнти cъздaвa и oгpoмни coциaлни зaгyби. Haпpимep в ĸнигaтa cи Тhе Wеlfаrе Соѕtѕ оf Таrіffѕ, Моnороlіеѕ, аnd Тhеft, eдин oт aвтopитe нa тepминa Гopдън Tълъĸ oтбeлязвa, чe цeнaтa нa eднo митo, ĸoeтo e нaчин зa пocтигaнe нa peнтa (в иĸoнoмичecĸия cмиcъл нa дyмaтa), e мнoгo пo-виcoĸa, oтĸoлĸoтo ce e cмятaлo. Зa дa paзбepeм пo-дoбpe нeгoвaтa пoзиция, нeĸa cи пpeдcтaвим, чe aмepиĸaнcĸитe пpoизвoдитeли нa aвтoмoбили лoбиpaт зa въвeждaнeтo нa митa нa внocнитe ĸoли. Oт eднa cтpaнa, тe изпoлзвaт ocĸъдни cpeдcтвa, зa дa пocтигнaт митoтo, a oт дpyгa ce пoлyчaвa изĸpивявaнe нa пaзapa, зaщoтo пoтpeбитeлитe ce нacoчвaт ĸъм пo-нeeфeĸтивнитe мecтни ĸoли (aĸo бeшe oбpaтнoтo, нямaшe дa имa нyждa изoбщo дa ce нaлaгa митo). Ocвeн тoвa caмитe пoлитици нe нaлaгaт пpoизвoлнo зaĸoнoдaтeлcтвo, a тaĸoвa, ĸoeтo oблaгoдeтeлcтвa тeзи, ĸoитo cи плaщaт зa лoбиpaнeтo. Taĸa тe cъздaвaт peнти зa ĸoмпaниитe и нe e yчyдвaщo, чe бизнecът e cĸлoнeн дa cи плaщa зa ocигypявaнeтo нa тaĸивa. Tъpceнeтo нa peнти и oбeднявaнeтo Eдин oт фyндaмeнтaлнитe въпpocи в иĸoнoмиĸaтa, ĸaĸтo cтaнa яcнo пo-гope, e ĸaĸ дa ce paзвиe cтoпaнcтвoтo. Дoĸaтo cъщecтвyвaт дъpжaвни aгeнции, чиитo пpeдcтaвитeли дeйcтвaт в имeтo нa coбcтвeния cи интepec - ĸoeтo e нeизбeжнo - тe щe cъздaвaт peнти и фиpмитe щe ce oпитвaт дa извлeĸaт изгoди oт тяx. Зaтoвa cъщecтвyвa тeндeнция тe дa пилeят oгpaничeнитe pecypcи, зa дa пoлyчaт peнтитe, пpeдлaгaни oт пoлитицитe. B ĸpaйнa cмeтĸa пpoдължaвaщият циĸъл нa тъpceнeтo нa peнти, ĸaĸтo пocoчвa и Tълъĸ, нe вoди дo cъздaвaнe нa cтoйнocт зa ĸpaйнитe пoтpeбитeли, a дo yнищoжaвaнeтo ѝ. Taĸa тъpceнeтo нa peнти вcъщнocт e yнищoжитeлнo пpeдпpиeмaчecтвo, cъздaдeнo oт дъpжaвaтa.", "date": "2020.01.12", "title": "Как шуробаджанащината убива икономическия растеж?"}
{"url": "http://www.classa.bg/%D1%81%D0%B2%D1%8F%D1%82/item/405120-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82%D0%B8-%D0%BB%D0%B8-%D1%81%D0%B0-extinction-rebellion-%D0%B7%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%82%D0%BE%D0%B7%D0%B8-%D0%B2%D1%8A%D0%BF%D1%80%D0%BE%D1%81-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D1%88%D1%83%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB", "text": "\"Екстремистка идеология\" ли е движението за борба с климатичните промени Extinction Rebellion (\"Бунт срещу унищожението\")? Отделът за борба с тероризма към полицията в в югоизточна Англия влезе в центъра на идеологически скандал, вкарвайки младежкото движение в своето ръководство за предотвратяване на радикализацията на млади хора в страната. Впоследствие от полицията се извиниха и определиха решението като \"грешка в преценката\" след като медии и активисти подхванаха въпроса и започнаха да отправят остри критики и протести. Сега полицията преразглежда и редактира документа. И все пак остава интересна първоначалната позиция на местните антитерористични власти. Самото ръководство съдържа информация за 12 \"опасни\" течения, които могат да повлияят на младежите в страната. Сред тях попадат крайнодясно идеологическо движение, радикална активистка група за правата на животните, неонацистка група и джихадистка организация. Документът е изготвен от Звеното за борба с тероризма към полицията в югоизточния район на Англия - част от националната полицейска мрежа за борба с тероризма - и е предоставен на полицейските сили, както и на правителствените организации. Книжката е предназначена за \"предпазване на младите хора и възрастните от идеологически екстремизъм\" и представлява наръчник за противодействие на пропагандата, която въпросните организации може да публикуват и насочват към уязвими групи. Документът е също така предназначен и за социални работници, училищни психолози и педагогически съветници, които работят директно с млади хора или обществеността, както и за представители на местните власти.     Основната му цел е да помогне за разпознаването на ситуации, при които младите хора или възрастните са уязвими към крайни или насилствени идеологии\", като също така е посочена информация за въпросните организации и движения и защо те могат да се смятат за опасни. В ръководството се казва, че забелязването на само един от признаците, посочени вътре, може да не означава, че някой е бил радикализиран, но при комбинация няколко или при обстоятелства, които не се \"вписват\" в нормалното поведение на съответния човек, това може да е знак, че съответният човек е изложен на риск от радикализация. \"В такива случаи помислете дали индивидът е уязвим към екстремизъм и трябва да бъде насочен към Програмата за превенция на правителството на Обединеното кралство\", се казва още там. Въпросната Програма за превенция на радикализацията е част от правителствената стратегия за борба с тероризма и настоятелно призовава местните общности да подават сигнали за всеки, който може да е изложен на риск от присъединяване към екстремистки групи и извършване на терористични дейности. В ръководството са изброени няколко групи като неонацистката група \"Национално действие\" и ислямистката екстремистка група \"Ал Мухажирун\" - и двете са забранени във Великобритания. Страници също така са посветени и на крайнодясната младежка мрежа \"Генерация идентичност\" (Generation Identity), екстремно сатанистко течение и радикални активисти за правата на животните. На страницата за Extinction Rebellion движението е описано като: \"Кампания, насърчаваща протеста и гражданското неподчинение, за да се окаже натиск върху правителствата да предприемат действия срещу промените в климата и изчезването на животински и растителни видове\". Под заглавието \"Защо са заплаха?\", Ръководството гласи: \"Философия за борба с статуквото, която търси промяна в системата, е в основата на активизма на групата; тя привлича към своите събития деца в училищна възраст, като отговорните за тях възрастни едва ли ще са наясно с това.\" \"Макар да не призовава към насилие, кампанията насърчава други дейности за нарушаване на закона\", се казва още там. Ръководството казва, че признаците, че някой е замесен в \"Бунт срещу унищожението\", може да са употребата на фрази като \"Възставайте\" (\"Rise up\") или \"Бунтувайте се\" (\"Rebel\"). Друг посочен признак е, че съответните млади хора, които участват в протестите на движението, може да вземат участие в протести, седящи протести и публични неподчинения, се допълва още в документа. Новината за ръководството и попадането на Extinction Rebellion в него предизвика сериозни гневни реакции. Говорител на британския клон на движението коментира, че всички нейни действия се ръководят от идеята за ненасилие. \"Учители, баби и дядовци, медицински сестри се опитват да направят всичко възможно с любов и ненасилие, за да накарат политиците и едрия бизнес да направят нещо за ужасното състояние на нашата планета. А политическият елит реагира по тоази начин.\", се казва в изявление на групата по темата. Мнозина в социалните мрежи реагираха и по-остро, определяйки действията на властите като \"фашистки\" и \"тоталитарни\". В изявление зам. главния началник на отдела за борба с тероризма към полицията в Югоизточния регион Кат Барнс коментира пред BBC впоследствие, че органът не класифицира Extinction Rebellion като терористична или екстремистка организация. \"Включването на \"Бунта срещу унищожението\" в този документ беше грешка в преценката и затова сега ще прегледаме цялото съдържание [на наръчника]\", коментира тя. \"Той е създаден за подпомагане на нашите законоустановени партньори, включително полицейски сили и правителствени организации, при идентифицирането на хора, които могат да бъдат уязвими в резултат на връзките си с някои организации\", заяви тя. По думите й документът е \"предназначен за много специфична аудитория, която разбира сложността на защитната среда, в която работим, и която има законови задължения по Програмата за превенция\". Тя също така коментира, че полицията е в процес на изземване на вече разпространените бройки от наръчника. \"Ние като полицейски орган за борба с тероризма, заедно с нашите партньори, носим отговорност за защита на уязвимите хора. Служителите ни са обучени да откриват хората, които могат да бъдат уязвими, а членството в организация, която се бори с проблеми, свързани с опазването на околната среда или хуманното отношение към животните, не би задействала аларма\", допълва още тя.", "date": "2020.01.12", "title": "Екстремисти ли са Extinction Rebellion? За британската полиция този въпрос предизвиква шумен скандал"}
{"url": "http://www.classa.bg/%D1%81%D0%B2%D1%8F%D1%82/item/405121-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%BB%D0%B8%D0%B1%D0%B8%D1%8F-%D1%81%D0%B5-%D1%81%D1%8A%D0%B3%D0%BB%D0%B0%D1%81%D0%B8-%D0%BD%D0%B0-%D0%BF%D1%80%D0%B8%D0%BC%D0%B8%D1%80%D0%B8%D0%B5", "text": "Международно признатото либийско правителство на националното съгласие в Триполи обяви в неделя, че се съгласява с призива за примирие, дошъл от маршал Халифа Хафтар. Това съобщава БНР, като допълва, че прекратяването на огъня идва часове, след като силите на маршала обявиха примирие, което започва в 0 часа местно време. След хода на Хафтар Русия и Турция призоваха либийските власти да сторят същото и да спрат с военните действия. В отговор на призива на Путин и Ердоган премиерът на либийското правителство Файез ас Сарадж обяви, че спира огъня. Либийските власти подчертават, че си запазват правото да отговорят на всяка атака или агресия, която може да дойде от другия лагер. От април месец миналата година маршал Халифа Хафтар води офанзива за завземането на Триполи. В събота при срещата си президентът Владимир Путин и немският канцлер Ангела Меркел се съгласиха, че е необходима международна мирна конференция за разрешаване на конфликта в Либия. Турция също призова Хафтар да приеме примирието, за което правителството на националното съгласие призовава. По-рано в Триполи започнаха да пристигат и турски военни сили, за да подкрепят международно признатото правителство на Сарадж срещу армията на Хафтар.  ", "date": "2020.01.12", "title": "Правителството в Либия се съгласи на примирие"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405122-%D1%82%D0%B5%D0%BA%D1%82%D0%BE%D0%BD%D0%B8%D1%87%D0%BD%D0%B8%D1%82%D0%B5-%D0%BF%D0%BB%D0%BE%D1%87%D0%B8-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D1%81%D0%B5-%D1%80%D0%B0%D0%B7%D0%BC%D0%B5%D1%81%D1%82%D0%B2%D0%B0%D1%82", "text": "Самото оцеляване счита ли се за постижение? По-скоро зависи от това дали продължаващото съществуване е под съмнение, или се приема за даденост. По този стандарт второто десетилетите на 21 век бе по-голям успех за паричния съюз в Европа от предходното и това влияе на очакванията ни към еврото през 2020 г., пише Мартин Сандбю за Financial Times. Кризата с държавния дълг в еврозоната предизвика огромна промяна в европейската политика. Лидерите бяха принудени не само да съвместят спешните институционални реформи, но и да приемат, че са необходими допълнителни. „Незавършеността“ на валутния съюз се превърна в ежедневна тема. Наследството от кризата е споделеното разбиране, че са необходими инструменти за стабилизиране на банковите системи срещу макроикономически шокове и отлив на капитали. Изминалата година трябваше да бъде година на напредък. Противно на стереотипа, че реформата в еврозоната е обречена на безнадеждна безизходица, много неща бяха предприети. Обновеният договор за Европейския механизъм за стабилност (ЕМС) и суверенния спасителен фонд бяха повече или по-малко готови до лятото. По отношение на банковия съюз министрите на финансите бяха оптимисти, че могат да съставят „пътна карта“, която да бъде одобрена от правителствените ръководители на срещата на високо равнище на еврозоната през декември. Допълнителен тласък даде публичното признание на германския финансов министър Олаф Шолц, че общото европейско застраховане на депозити може да бъде част от завършения банков съюз. Към декември изглежда, че всичко започна да се разпада. Договорът за ЕМС не беше финализиран. Опитите за поставяне на краен срок за завършване на банковия съюз в рамките на новия петгодишен мандат на Европейската комисия бяха изоставени. Би било лесно на това да се погледне като на още едно доказателство, че европейците никога няма да постигнат съгласие по своя съюз. Всъщност твърде лесно. В действителност онова, което би трябвало да изтъкнем за разговорите в еврозоната през 2019 г., е не че те не са успели, а колко близо са стигнали до пробив. Дебатът за бъдещата форма на паричния съюз стана публичен и това е повратен момент по две важни причини. Първо, става ясно какъв компромис всъщност е бил направен в резултат на дългогодишните преговори между официалните лица. Например няма общ (и обструктивен) фронт срещу EМС или банковия съюз от страна на „новата ханзийска лига“ на северните страни. Сделката, която трябва да се постигне, е сравнително ясна. В новия ЕМС по-ефективният механизъм за договаряне на дългово преструктуриране с кредиторите при криза е съчетан с твърда бюджетна подкрепа за Единния фонд за оздравяване, създаден за справяне с фалирали системни банки. Относно банковия съюз всеобщо се признава, че крайната точка ще включва общоевропейско споразумение за гарантиране на депозитите в замяна на по-строго третиране на лошите кредити на банките и по-последователно процедиране с неплатежоспособните банки. Най-важната функция на предложенията на Шолц беше да каже на глас, от позицията на германското финансово министерство, това, което отдавна е общоприето разбиране в заседателните зали на еврозоната. Второ, заявяването на нещата открито е ключова стъпка за по-нататъшен прогрес. Пълноценен банков съюз може да бъде постигнат само ако всички страни направят крачка напред, което от своя страна изисква политиката на всяка държава да се нагоди към това, което включва голямата сделка. Точно това съдържа сегашната пауза. По-специално Италия преминава през политически сътресения, като лидерът на Лигата Матео Салвини изведнъж започна да твърди, че напълно приключената ревизия на EМС ще принуди Рим да просрочи задълженията си към малките спестители (което няма да стане). Отговорните служители знаят по-добре. Има намеци за отвореност към голяма сделка за банковия съюз, при която италианските банки са обезкуражавани да купуват твърде много италиански дълг, ако други банки от еврозоната са насърчавани да купуват повече. Големият въпрос е как италианските лидери ще подготвят своите избиратели за компромисите, които предстоят. По-малко обсъждан, но също толкова важен, е подобният вътрешнополитически процес, който тече в Германия. Скептиците преувеличават факта, че коалиционните партньори на Шолц, християндемократите, не са подкрепили неговата инициатива. Това също е нещо, което естествено идва след като плановете бъдат поставени на масата, а не преди това. Демокрациите въздействат върху обществото като работят над различията. Как това ще стане в Германия сега частично зависи от това върху кои реакции на другите държави ще се съсредоточи Шолц. Разбира се, няма гаранция, че политиката ще позволи компромиси, но има стимули за придвижване напред. Лидерите на големите държави намират за политически трудно „постоянно да се явяват на срещите на високо равнище без да има какво да покажат”, коментира високопоставен служител, участващ в разговорите. Преди всичко е грешка да объркваме застоя на повърхността с неподвижност под нея. Не е удачна най-популярната метафора за еврото като сграда, чието строителство трябва да бъде завършено. По-добра метафора е геоложката. В политиката натискът може да нараства бавно, преди да предизвика бърза промяна. Вслушайте се внимателно и ще чуете скърцащия звук на тектоничните плочи в еврозоната. Когато се освободи това напрежение, то може да причини разрушение, но също така може да повдига планини и да преобразува континенти.  ", "date": "2020.01.12", "title": "Тектоничните плочи на еврозоната се разместват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405123-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8%D1%82%D0%B5-%D0%B8%D1%81%D0%BA%D0%B0%D1%82-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B4%D0%B0-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D0%BE%D1%82-1-%D0%BC%D0%B0%D1%80%D1%82,-%D0%BD%D0%BE-%D1%81-%D0%B0%D0%B4%D0%B5%D0%BA%D0%B2%D0%B0%D1%82%D0%BD%D0%B8-%D1%86%D0%B5%D0%BD%D0%B8", "text": "„Разчетите, които сме направили за 450 млн. лв. приходи за 2020 г. при данните, които превозвачите предоставят, са реалистични. Очаква се месечни приходи от около 40-60 млн. лв. от тежкия трафик“. Това посочи пред БНР проф. Олег Асенов, член на УС на Агенция „Пътна инфраструктура“. По думите му 450 млн. лв. са около половината от очакваното за издръжка на пътната инфраструктура, но „в контекста на необходимостта от плавен преход, в контекста на това, че тази реформа действително трябва да бъде ефективна и да не е шокова, смятам, че тези резултати, ако бъдат постигнати след първите 3 месеца, ще се поздравим с успешна първа крачка в тази реформа“. „Тол системата е нещо радикално ново. Ние винаги сме настоявали за плавен преход, който да гарантира, че няма да има шок на транспортния пазар“, коментира от своя страна Йордан Арабаджиев от Съюза на международните превозвачи. Той припомни, че са водени много разговори, но при последния етап – с цените на системата, регионалното министерство го е направило еднолично. Именно това е накарало бранша да обяви национален протест. В петък след среща при премиера и приетите параметри, дадени от превозвачите,  Според Арабаджиев предложените от тях цени са реалистични. Той отбеляза, че България е и транзитна държава. Освен това е категоричен, че е трябвало да се „даде глътка въздух за българските превозвачи на вътрешния пазар“. Превозвачите смятат, че държавата умишлено е занижила данните, с които е правила изчисленията за тол системата, а реалистичните данни са за по-голям километраж на превозвачите, откъдето ще бъде компенсирана и разликата между по-високите и по-ниските цени на тези такси. За нас е важен диалогът, от пролетта водим този диалог, посочи проф. Асенов и добави: „Основната ни цел е да постигнем балансиран модел на тол системата, така че наистина да има смисъл от въвеждането на тази реформа. Превозвачите са наши партньори. В рамките на диалога те поеха ангажимент, че ще направят всичко необходимо от 1 март успешно да стартираме системата. Този диалог и поетите ангажименти ни дават основание да вярваме в успеха на тази реформа“. От своя страна Йордан Арабаджиев бе категоричен, че превозвачите ще изпълнят своите ангажименти: „Искаме тол системата да заработи от 1 март, но с цени, които са адекватни за българския пазар и транспорт и да са адекватни към състоянието на пътната мрежа“. До 1 март (до въвеждането на тол системата) тежкият трафик се таксува с електронна винетка по старата тарифа, каза Олег Асенов. По думите му за 2019 г. АПИ е събрала 392 млн. лв. от лекия и тежък трафик. Той отбеляза, че целта на реформата е да се създаде справедлив модел на пътно таксуване.  В разчетите на АПИ е заложено средно 15% от приходите от тол системата да отиват за обслужване на системата.  Петър Мутафчиев, председател на Балканския форум за транспорт и инфраструктура, поздрави превозвачите с „победата“ от петък. Според него обаче това няма да реши проблемите на българските пътища. Той подчерта, че таксите на превозвачите и тези от разчетите на Световната банка рязко се разминават и се обърна към проф. Олег Асенов: „Ако приемате за истина данните на превозвачите, вие ще заведете ли дело срещу Световната банка за това, че са ви заблудили в таксите, защото там има такси от 33-39 стотинки на километър, даже 90 стотинки за определен тип камиони. Ще поискаме ли тези пари, които са на данъкоплатците, да се върнат обратно на държавата. Значи Световната банка не е била точна в прогнозите и тя е заблудила българското правителство. Надявам се, че това не е така. Но с твърденията от вчерашния диалог нещата вървят в тази посока – ако с 11 стотинки успеем да направим тези приходи, които твърдят превозвачите“. Мутафчиев има много въпроси по тол системата. Според него диалогът върви като „след дъжд качулка“. „Всички тези спорове няма да доведат до ефективната работа на системата, т.е. тя да даде този ефект, че ние да имаме по-добри пътища, да можем чрез по-добрите пътища да повлияем върху по-интензивното развитие на пътната мрежа в страната, а също и да помогнем за безопасността на движението“, смята той.  „Време е да се направи проверка и да се разбере кой казва истината в АПИ за целия този процес на формиране на системата“, призова Петър Мутафчиев. Трябва да има отделени пари за поддръжката на второкласна, третокласна и първокласна пътна мрежа, подчерта той и изказа мнение, че тази система и тази политика на правителството не дава това решение.  ", "date": "2020.01.12", "title": "Превозвачите искат тол системата да заработи от 1 март, но с адекватни цени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405124-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D1%82-%D0%BB%D0%B8-%D1%82%D0%B0%D1%80%D0%B8%D1%84%D0%B8%D1%82%D0%B5-%D0%BD%D0%B0-%D1%82%D0%B0%D0%BA%D1%81%D0%B8%D1%82%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Предложението е първоначалната такса да стане три пъти по-висока от цената за километър пробег Таксиметровият бранш иска по-високи цени в цялата страна. Предложението е първоначалната такса да стане три пъти по-висока от цената за километър пробег. В момента то е на етап обсъждане в Министерството на транспорта, предава Нова тв.  В Пловдив аргументите за вдигане на първоначалната такса на такситата са повече от тепетата.  „Гражданските и данъците се вдигнаха. Затова трябва да има промяна в цената на услугата”, смята Петър Кушев, шофьор на такси.  „Не мисля, че ще има отлив на клиенти, тъй като който си пътува с такси пак ще ползва, напротив ще се подобри услугата и всички ще бъдат доволни”, каза Иван Мачкърски.  Клиентът Димитър Дживизов обаче би се отказал да се качва на такси, ако цената се вдигне толкова много. „Не бих ползвал услугата, когато се увеличат цените. Всеки има право да иска нещо, а вече дали ще им го дадат не се знае”, поясни той.  В малки градове като Монтана аргументът на бранаша, че високата пърнованачална такса ще мотивира шофьорите да качват клиенти за кратки курсове – не важи. Така мислят и на стоянката в Шумен. Първоначално се подсмихват на идеята за по-висока такса.  „Нулева ще бъде първата сума, защото никой няма да се вози. Това може да го измислят в София, Пловдив, Варна, но не и в Шумен. В момента с вдигнатите цени средният курс е 2.00-2.50 лв.”, поясни шофьорът Пламен Петров.  Всяка местна власт ще разглежда решенията на работната група в транспортното министерство. Диалогът с бранша вече е започнал, а една от крайните му цели е и да бъдат ограничени нерегламентираните превози.   \r\n  ", "date": "2020.01.12", "title": "Ще поскъпнат ли тарифите на такситата в страната?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405125-%D0%B1%D0%BE%D1%8F%D0%BD-%D1%87%D1%83%D0%BA%D0%BE%D0%B2-%D0%BA%D0%B0%D0%B7%D1%83%D1%81%D1%8A%D1%82-%E2%80%9E%D0%BA%D0%B0%D1%81%D0%B5%D0%BC-%D1%81%D1%83%D0%BB%D0%B5%D0%B9%D0%BC%D0%B0%D0%BD%D0%B8%E2%80%9C-%D0%BA%D0%B0%D1%82%D0%BE-%D0%B1%D0%BE%D0%BC%D0%B1%D0%B0-%D1%81%D1%8A%D1%81-%D0%B7%D0%B0%D0%BA%D1%8A%D1%81%D0%BD%D0%B8%D1%82%D0%B5%D0%BB", "text": "Вашингтон прекрачи и негласната за специалните служби „червена линия“ да не се посяга на известни ръководители на разузнавания   Бригадният генерал Касим Сулеймани бе убит по лично разпореждане на Доналд Тръмп. Американският президент си призна.  Защото по данни на американското разузнаване highly likely иранският генерал щял да организира нападение на американското посолство в Багдад. Това заяви в свое интервю държавният секретар Майкъл Помпео. Целта на Касем Сулеймани била да се вземат в плен американци. Нещо като римейк на драмата с 66-те американски заложници през 1979 г., държани 444 дни в Техеран.  Според повечето коментари Доналд Тръмп е решил да предприеме този каубойски ход с цел да елиминира евентуалния провал на преизбирането му през ноември 2020 г. Дипломатическата криза със заложниците преди години в Иран провали президентството на Джими Картър.  Вътрешната политика на САЩ е органично свързана със събитията по света.  Тя има своята външнополитическа проекция във всяка една точка по земята. Поне до този момент. Естествено, досега САЩ бе неоспоримият глобален хегемон, който има интереси навсякъде. Французите биха казали, че все още именно във Вашингтон se fait la pluie et le beau temps (се прави дъжда и хубавото време).  Да. Американците екзекутираха извънсъдебно в трета страна дипломат и ключов командир на иранските паздарани, ръководител на бригадите „Ал Кудс“.  САЩ погребаха окончателно и безвъзвратно понятието международно право. Вашингтон прекрачи и негласната за специалните служби „червена линия“ да не се посяга на известни ръководители на разузнавания.  След смъртта на Касем Сулеймани се заговори, че той бил вторият по важност човек в ИРИ (Ислямска република Иран).  Даже той е човекът, който е командвал голяма част от управляващите елити в Близкия Изток.  В Дамаск дипломатическият протокол му отреждаше място преди иранския външен министър Мохамад Джавад Зариф. Едва ли това протоколно предреждане е карало Зариф да се чувства комфортно в Сирия в компанията на Касем Сулеймани. Който на всичкото отгоре бе любимец на върховния лидер аятолах Али Хаменей. В Иран се възхищаваха от него, страхуваха се от него, но имаше и такива, които го недолюбваха.  Американската преса написа, че Доналд Тръмп е бил убеден да даде заповед за убийството на Касем Сулеймани след месеци наред уговорки от страна на държавния секретар Майкъл Помпео.  Тази информация бе публикувана във Washington Post и New York Times. Единият вестник е рупор на демократите, а другият на републиканците, а сега и двата са трибуна на Дълбоката държава. Вътрешнополитическата обстановка в момента в САЩ е изключително драматична. Демократи и републиканци са се вкопчили в смъртна схватка. Борбата няма правила, властва законът на джунглата, който се пренесе изцяло и на международната сцена. В САЩ все по-ясно се очертава смяна на поколенията политици.  Известните персони като Тръмп (73 г.), Сандърс (78 г.), Байдън (77 г.), Пелоси (79 г.) и Хилари Клинтън (72 г.) отдавна са нагазили дълбоко в третата възраст.  Тази година предстоят праймериз. Не са изключени изненади. Ако хипотетично импийчмънтът на Тръмп мине за радост на демократите, то републиканците най-вероятно на първа линия ще изведат „младежа“ Пенс, който е едва на 60 години.  Миналата година при едно от нападенията на израелската авиация над Дамаск Тел Авив обяви, че Касем Сулеймани е убит. Генералът бе ненавиждан в Израел. Радостта на евреите бе кратка. Не след дълго той се показа на една траурна церемония в Техеран. Днес след агресивната риторика на Тръмп и аятоласите, която бе предназначена преди всичко за домашната публика, нищо особено не се случи.  Човек остава с усещането, че между Вашингтон и Техеран има „червен телефон“ за връзка.  Изведнъж и двете страни заявиха, че не желаят конфликтът да се разширява. Ответният удар на иранските въоръжени сили бе нанесен по най-голямата база на САЩ в Ирак. Той имаше преди всичко за цел да изпрати конкретно послание към Вашингтон. Да покаже на американските генерали, че Иран разполага с високоточни ракети. За които написа вестник Washington Post. Сигнал изпратен - сигнал приет!  Военният потенциал на Иран е несъизмерим с този на САЩ. Но е достатъчен да нанесе неприемливи за американското общество загуби в жива сила.  Нанасянето на ирански ракетен удар срещу Израел също е противопоказно за Тръмп. Той ще загуби мощното еврейско лоби в САЩ, което подкрепя предимно републиканците.  Още един важен акцент. Демократите са тези, които имат динамичен диалог с Техеран. Барак Обама допринесе за сключването на ядрената сделка с Иран. След нея иранския нефт се появи на европейския пазар. С идването на Доналд Тръмп идилията приключи. Европейците престанаха да купуват ирански нефт. На Техеран и иранците не им е изгодно Доналд Тръмп да бъде презбран през ноември 2020 г.  Тоест, Касем Сулеймани играеше с вътрешнополитическите врагове на Доналд Тръмп.  Той можеше да организира не само атака срещу американското посолство в Багдад. Но, със своите възможности в Близкия Изток той бе способен да създаде огромни предизборни главоболия на Доналд Тръмп до изборите. Касем Сулеймани имаше потенциал да нанесе предизборно съкрушителен удар срещу имиджа на Тръмп. И Тръмп да загуби вота. Физическото отстраняване на Касем Сулеймани от сегашния американски президент накратко може да се формулира като превенция.  Дали това каубойско, шумно и публично обезвреждане с дрон бе най-доброто за имиджа на Доналд Тръмп е друг въпрос.  Категорично това е грешка, в която го въвлече най-близкото обкръжение на президента – основно държавният секретар Майкъл Помпео и министърът на отбраната Марк Еспър.  Защо? Все пак да не забравяме, че Майкъл Помпео е ярък представител на „дълбоката държава“ в САЩ. Преди да стане шеф на ЦРУ, той започва своята кариера в адвокатската кантора Williams&Connolly основана през 1967 г. от Едуард Уйлямс. Самият основател е известен в САЩ като адвокат защитавал редица босове на фамилията Дженовезе, чийто Capo di tutti capi е Лъки Лучано.  Американският самолетоносач „Ейбрахам Линкълн“ бе изтеглен от Персийския залив и заплава във водите на Средиземно море. Извън обхвата на високоточните ирански ракети.  А го бяха подготвили за нанасяне на удари срещу Иран. Негов командир е американски морски офицер, етнически иранец. Американците обичат да изпипват пропагандните детайли в подобни случаи.  Два часа преди иранската ракетна атака върху американската военна база в Багдад иракчаните бяха уведомени.  Те от своя страна съобщиха на американците. И САЩ изтеглиха своите войници и офицери от военната база. И двете страни обявиха удобен за тях брой жертви след иранския ракетен удар. В зависимост от вътрешнополитическите им нужди. Американците обявиха, че в техните редици няма нито един загинал. А иранците се похвалиха у дома, че са унищожили 80 американски военни и са ранили 200.  Естествено, възникват два въпроса. Първият, защо американската ПРО на атакуваната военна база не прихвана нито една иранска ракета. Втори, не по-малко интересен въпрос,  коя спътникова навигационна система са ползвали свръхточните ирански ракети оборудвани с модерна оптоелектроника. Очевидно не е американската GPS. Остават руската Глонасс и китайската Бейду.  По тези деликатни теми няма никаква конкретна информация. Въобще иранската ракетна атака като постановка за пред публика копира сценария, който Тръмп разигра през април 2017 г. в присъствието на своя китайски гост Си Дзипин. Тогава американски крилати ракети нанесоха удар по летището „Шайрат“ в Сирия в „отговор“ на постановъчната химическа атака в сирийския град Хан Шейхун.  Касем Сулеймани бе описан като ирански генерал, дипломат и държавник.  Да, така е. Той изгради плътни мрежи от шиитски въоръжени групировки в Ирак, Сирия, Ливан, Йемен и редица други територии, където мнозинството жители са шиити.  През последните години светът често коментира неоосманизма на Ердоган и неговия стремеж да възстанови влиянието на Османската империя. Но паралелно с него работеше и Касем Сулеймани. Той методично се опитваше да възстанови Персийската империя, която някои анализатори наричат „шиитски полумесец“ или „шиитска дъга“.  При мюсюлманите шиити има една особеност. Арабите шиити първо се възприемат като шиити, а после като араби. Аллах си е направил „шега“  и богатите на нефт и природен газ близкоизточни територии е населил с шиити. Включително и в Саудитска Арабия. А иранската област Хузестан, където са концентрирани 80% от въглеводородните запаси на Техеран, е населил с араби. Иранският политически и икономически проект не се разви. Той стигна до задънена улица. Иран не можа да създаде интензивна икономика, а само екстензивна.  Развитие може да има само чрез възстановяване на Персийската империя.  Самият днешен Иран е една малка империя. В него съжителстват 64 етноса. Някои сравниха Касем Сулеймани с великия Саладин. Времето ще покаже дали генералът като мъченик няма да е дори по-опасен отколкото като жив ръководител на „Ал Кудс“.  Касем Сулеймани изгради огромна икономическа империя. Той контролираше огромни финансови потоци.  През него минаваха сивите схеми за продажба на иранския нефт. Подчинените му шиитски въоръжени групировки в Близкия Изток бяха на аутсорсинг. Касем Сулеймани след падането на кулите в Манхатън през 2001 г. координира иранското сътрудничество с американците в Афганистан. Щатските разузнавачи и дипломати го познават от този период като Хаджи Касем.  Мрежите на „Ал Кудс“ в Афганистан придобиват разузнавателна информация, която Касем Сулеймани предоставя на САЩ.  След влизането на американците в Афганистан се наблюдава бум на производството на хероин. Посевните площи с опиумен мак през 2017 г. достигат 328 000 хектара, което е абсолютен рекорд за цялата история на страната. Касем Сулеймани в този период с помоща на „Ал Кудс“ наблюдава и контролира западните афганистански територии, които граничат с Иран. Територии, които гъмжат от наркотрафиканти.  Англичаните като наследници на Британската империя имат далеч по-добра и ешалонирана назад във вековете информация за обстановката,  племената и племенните вождове в Афганистан за разлика от американците. Британците са дислоцирани в Camp Bastion, провинция Хелманд. Тя е стратегическа за афганистанския наркотрафик. Провинция Хелманд е британска зона на отговорност. Броят на хероиновите лаборатории в района са невероятно много.  През 2007 г.  британските, американските и афганистански военни отнемат контрола на движението „Талибан“ в окръга Муса Кала, провинция Хелманд.  Съгласно правителствени източници в него са открити и унищожени над 300 нарколаборатории. Хероиновите лаборатории не се нуждаят от сложна апаратура. Необходимо е да се доставя редовно киселинен анхидрид, който го няма в Афганистан и се внася контрабандно основно от Иран.  Там, където има наркотици, има и огромен трафик на наркодолари. Касем Сулеймани е бил перфектно запознат със схемите  за наркотрафик и пране на наркопари в банки. Както и с каналите за експорт на наркопродукцията. Без Касем Сулеймани този „бизнес“ няма как да функционира. Той е контролирал 80% от световния наркотрафик.  От близо 20 години на Иран са наложени санкции. Иранският нефт се купува преди всичко от Китай. Касем Сулеймани превръща получените юани чрез сиви схеми и определени банки в долари.  Едно е ясно. В днешния глобализиращ се свят, за да разполагаш с финансовите и политически възможности на убития Касем Сулеймани, е задължително да имаш контакти и делови партньори в големите световни столици . В много от тях той бе приеман на най-високо правителствено ниво.  Убийството на Касем Сулеймани взриви целия политически елит в Близкия Изток. И не само в региона. Шокът се понесе като „мексиканска вълна“ по всички големи столици, от Лондон до Москва. Касим Сулеймани остави завещание. Първата работа, която направиха неговите адвокати, бе да отложат с половин година неговото обнародване.  След като станат публични деловите връзки на иранския генерал с неговите бизнес партньори, най-вероятно много от тях ще имат сериозни проблеми със закона. Да не говорим за имиджовите щети. Ще изгърмят банки. Най-вече в Европа и Азия. След шест месеца ни очакват интересни събития.  Ако американците не започнат по-рано да „отстрелват“ герои, фигуриращи в завещанието на Касем Сулеймани.  Архивът на генерала най-вероятно е копиран отдавна и в момента заинтересовани лица го изучават внимателно.        ", "date": "2020.01.12", "title": "Боян Чуков: Казусът „Касем Сулеймани“ като бомба със закъснител"}
{"url": "http://www.classa.bg/%D1%81%D0%B2%D1%8F%D1%82/item/405126-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%BA%D0%BB%D1%8E%D1%87%D0%BE%D0%B2%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B0%D0%BA%D1%82%D0%B8%D0%B2%D0%B8-%D0%BD%D0%B0-%D0%B8%D1%80%D0%B0%D0%BA", "text": "  Багдад може да изгуби достъп до приходите си от петрол, ако изгони американските войски, твърди „Уолт Стрийт Джърнъл”. Ако му се откаже достъп, това може да разклати още повече и без това нестабилната икономика на страната Администрацията на американския президент Доналд Тръмп е предупредила Ирак тази седмица, че рискува да изгуби достъп до критично важна банкова сметка, ако упорства да изгони американските войски, пише „Уолт Стрийт Джърнъл”. Предупреждението, че сметката може да бъде блокирана, е било предадено на премиера в Багдад Адел Абдул-Махди в сряда, твърди американското издание, позовайки се на източник от неговия кабинет. Засега официални коментари по темата няма.  Ирак, както и други страни, поддържа свои сметки в банката на американския Федерален резерв в Ню Йорк. Тези сметки имат важно значение за управлението на държавните финанси, включително приходите от продажбата на петрол. Ако му се откаже достъп, това може да разклати още повече и без това нестабилната икономика на страната, разказва „Уолт Стрийт Джърнъл”.  Новината идва след заплахата на Тръмп да наложи санкции на близкоизточната държава, тъй като местният парламент гласува да бъдат изгонени от страната близо 5300 американски военнослужещи заради въздушния удар, довел до смъртта на иранския генерал Касим Солеймани. Президентът на САЩ Доналд Тръмп заяви в профила си в социалната мрежа „Туитър“, че администрацията му следи отблизо протестите в Иран и са вдъхновени от смелостта. Протестите избухнаха след като правителството в Техеран призна, че силите й са свалили украинския самолет. „За смелия, страдащ народ на Иран: Аз ви подкрепям от както съм президент и моята администрация ще продължи да ви подкрепя. Следим внимателно вашите протести и сме вдъхновени от вашата смелост“, написа Тръмп.          ", "date": "2020.01.12", "title": "САЩ заплашват да блокират ключови финансови активи на Ирак"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405127-%D0%B8%D0%B7-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D1%83%D0%BB%D1%82%D1%83%D1%80%D0%B0-%D1%88%D0%B5%D1%82%D0%B0%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8-%D0%BA%D0%B0%D0%BB%D0%B8%D0%BD%D0%BA%D0%B8", "text": "  Директори \"калинки\", назначени от ГЕРБ без конкурси или с манипулирани състезания, все още управляват българските театри, опери и оркестри (доколкото такива останаха след разрушителните \"реформи\" на Костов- Москова и Борисов-Рашидов). Преди няколко години една новина скандализира културна ни общественост. Оказа се, че доскорошният директор - диригент на Русенската опера, Найден Тодоров няма легитимна диплома от Виена за висше образование в степен бакалавър, но въпреки това се е сдобил с такава за по-високата магистърска степен в частния НБУ. В биографията му, публикувана в Уикипедия, по негови данни можем да прочетем, че от 1993 г. е бил студент на проф. Карл Йостерайхер и проф. Урош Лайович във Виенската академия, която \"бил завършил през 1996 г\". Но всъщност и това се оказа невярно! Според правилата в родното образование всеки, който придобие образователна степен в чужбина и получи документ за това, е длъжен да го легализира у нас. Това става в Националния център за информация и документация към Министерството на образованието. Резултатът от проверката остава завинаги в архива на ведомството и при нужда може да се направи насрещна проверка. Според служителите на центъра при тях не е постъпвала диплома за бакалавър на Найден Тодоров от Виена, което на практика означава, че у нас той няма ценз от Австрия. Да, чуждестранна диплома от Виена не е регистрирана и легализирана у нас. На въпрос защо е учил толкова кратко, при положение че бакалавърският курс е 4 години, Тодоров отговори, че е представил \"легализирана и призната академична справка от Виена\". За подобна \"справка\" от образователното министерство обаче не потвърдиха. След това той заяви, че бил учил за бакалавър вместо четири две години у нас (!), а за магистър - вместо две - две и половина, само за една година!     И това бе оповестено в печата, но от Културното министерство не предприеха нищо. Всъщност през всичките тези години той без прекъсване е бил на постоянна, щатна работа, при това без редовна диплома за висшист в различни оркестри (Видин, Враца, Пловдив, Бургас, Русе), без изобщо да прекъсва трудовия си стаж, и съвсем не е бил редовен студент. Нито се е явявал на изпити! А в Пловдив дори е бил назначен за главен, при това в оркестъра на знаменития Добрин Петков. Накрая, след скандала, най-неочаквано се появиха... едновременно две негови дипломи от частния НБУ за бакалавър и магистър, издадени почти едновременно - с разлика от няколко месеца. От което следва, че са твърде спорни. Защото магистратура не се учи и защитава за 2-3 месеца, нали?! Всъщност, това се доказа и от Съда! Отделен въпрос е, че сериозната музикална критика у нас, а и в чужбина не приема творческите качества на Тодоров като диригент. Но за съжаление някои кръгове у нас / далече от музиката и културата/ му оказват щедра финансова и морална подкрепа. Преди няколко години в подобна конфузна ситуация се оказа директорът на операта в Стара Загора - иначе талантливият млад оперен и камерен певец Веселин Стойков, съобщи агенция \"Телеграф\". Когато поел високия пост, Стойков представил само магистърска диплома от НБУ, но впоследствие се оказало, че и той няма завършена бакалавърска степен. Заради измамата Веселин Стойков беше уволнен начаса. Но солидно подкрепеният от някои \"фактори\", в това число и от чиновници от културното министерство, Найден Тодоров не беше уволнен заради лъжата си! Дори наскоро получи награда, а някои наивни репортерки побързаха да го обявят за \"новия Емил Чакъров\" и дори за \"българския Караян\"! А той продължи да съсипва музикално Русе с ниското качество на надве-натри сглобените постановки и симфонични концерти, подготвени за ден- два!. Както и да печели и богатее на гърба на нашите бедни музиканти с частните турнета на операта и оркестъра в чужбина, на които те получаваха мизерни хонорари, а той - солидни суми. При това управляваше Операта и Оркестъра повече дистанционно - по телефона и чрез интернет, но еднолично, по диктаторски, без художествен съвет. Ако някой му се противопоставяше, биваше незабавно уволнен. Така за кратко време през Русе преминаха десетки певци и музиканти, както и диригенти, които Найден Тодоров назначаваше и уволняваше, както му хрумне. В Русе Найден Тодоров започна да работи още в началото, както се изрази много точно една известна критичка, музикалният наблюдател на вестник „Култура”, Екатерина Дочева - \"по-стахановски\", страшно производително и, разбира се, страшно некачествено; \"да прави музика за тежко чуващи хора\" или, както каза известен наш музикант: \"да преминава през най-съвършените партитури грубо като танк!\" И наистина, Тодоров вече повече от десет години не престава да изумява културната публика с рекордно кратките срокове, за които подготвя цяла голяма опера - от 7 до 9 дни, вместо за поне два-три месеца, а премиерна симфонична програма вместо за седмица, за два дни! При това става дума за мащабни, тежки опери като \"Вилхелм Тел\", \"Турандот\", \"Дон Карлос\", \"Кавалерът на розата\", \"Самсон и Далила\". Това доведе и до спад на художественото ниво, до демотивиране и дори до деморализиране на част от състава – поражение, което е вече видно от всички, които познават миналото и настоящето на този водещ преди наш музикален институт. Да резултатите от този начин на работа вече са налице - след първото или най-много третото представление, премиерните постановки падат безславно, въпреки труда на изпълнителите и средствата, вложени в тях. Но планът според т.нар. „делегирани бюджети”/ един абсурд, без аналог в света!/ се изпълнява, разбира се, на книга, с разни машинации и двойни счетоводства. Въпреки, че в културното министерство се знае за тази измама! А след скъпия ремонт сградата на Русенската опера наскоро отново протече, фасадата започна да се руши, а и сцената се оказа опасна за здравето и дори живота на артистите. На всичко отгоре Найден Тодоров остави и един огромен дълг на Русенската опера и оркестър – близо милион и половина! Но министерството продължи да нехае. Нещо повече - Рашидов го назначи за директор на... представете си: Националната ни филхармония, оркестъра на великия Саша Попов! Предполагам, че \"Бащата на българския симфонизъм\" би се обърнал в гроба, ако можеше да присъства на един концерт на този \"български Караян\". Ако описвам явлението \"Найден Тодоров\", то е, защото конкретното явление съвсем не е изолирано. В голяма степен то вече е типично. Посочвам го просто като най-драстичния пример. В последните години от безхаберното управление на неукия ни културен ексминистър Рашидов в редица театри, опери, оркестри бяха назначавани без конкурс или с манипулирани такива, немалко протежета на управляващите. Така се случи и в Русенския драматичен театър, където беше натрапен активист на управляващата партия - бившият артист Орлин Дяков, провалил се като директор в Монтана, а сега изявяващ се като режисьор без диплома и без необходимите качества.", "date": "2020.01.12", "title": "Из българската култура шетат директори-калинки"}
{"url": "http://www.classa.bg/%D1%81%D0%B2%D1%8F%D1%82/item/405108-%D1%81%D1%82%D0%BE%D1%82%D0%B8%D1%86%D0%B8-%D0%B8%D1%80%D0%B0%D0%BD%D1%86%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B8%D1%81%D0%BA%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B0%D1%8F%D1%82%D0%BE%D0%BB%D0%B0%D1%85-%D1%85%D0%B0%D0%BC%D0%B5%D0%BD%D0%B5%D0%B9", "text": "Протестът и призивът за свалянето на ислямския лидер от власт са заради инцидента с украинския пътнически Боинг, предизвикан от иранските военни в сряда. Стотици демонстранти се събраха пред сградата на технологичния университет „Амир Кабир“ в Техеран с искане за незабавната оставка на върховния лидер на страната аятолах Али Хаменей, предаде Би Би Си.  Протестът и призивът за свалянето на ислямския лидер от власт са заради инцидента с украинския пътнически Боинг, предизвикан от иранските военни в сряда. Днес иранските власти официално признаха това.  Сред всичките 176 души на борда на самолета бяха 83 иранци и десетки канадци с ирански произход. Всички те загинаха при експлозията.  В иранските социални мрежи се появиха видеозаписи от протестите, в които се виждат събралите се до университета хора, скандиращи антиправителствени лозунги. На един от клиповете се чува как тълпата скандира „Оставка не е достатъчна, трябва съд!“.  Постъпват съобщения за протести и пред сградата на технологичния университет „Шариф“, който е едно от най-престижните учебни заведения в страната. Според някои данни, най-малко 10 от загиналите при катастрофата са завършили този университет.  Иранските потребители на Туитър /забранен в ислямската държава/ и Инстаграм изразяват възмущение и ужас след изявлението на властите. Един от тях пише: „Вашата грешка беше непреднамерена. Вашата лъжа беше преднамерена. Не може да лъжете хората заради съображения за целесъобразност“.  Политологът Задех Збикалам, в миналото университетски професор, казва, че е трудно да се разбере как сега ще се оправдаят властите, след като през последните три дни всички те на практика лъгаха.  Правителствената агенция IRNA съобщи, че аятолах Хаменей е разпоредил разследване за вероятна немарливост, резултат на която би могла да стане гибелта на самолета.  Иранският парламент обяви, че в неделя ще разгледа обстоятелствата от катастрофата в открито заседание. Аятолах Хаменей заяви, че има доказателства за допусната грешка и призова да се вземат мерки, за да не се повтори случаят. Президентът Рохани каза, че Иран дълбоко съжалява за случилото се и обеща наказание за виновниците. Иранският посланик във Великобритания се извини за предишните си лъжливи изявления. Той твърдеше с увереност, че Иран не е обстрелвал украинския самолет с ракети.  Гняв, шок и съмнения в станалото. Тези думи използват сега иранците, за да опишат чувствата си по повод гибелта на самолета. Три дни командващият Корпуса на стражите на ислямската революция отричаше всичко, а сега излезе с обяснения, на които малко хора могат да повярват.  Тази вечер в Иран хората възпоменават загиналите, събират се в центъра на Техеран и скандират „Смърт на диктатора!“. Те призовават за оставка на главнокомандващия на армията, който е върховен лидер на Иран – Хаменей.  Много от тях казват, че ако не беше натискът от страна на правителствата на други държави, Иран никога не би признал грешката си.  Остава без отговор важният въпрос: защо иранското въздушно пространство не бе затворено по време на ракетната атака, която Техеран извърши срещу американските военни бази в Ирак?    ", "date": "2020.01.12", "title": "Стотици иранци излязоха на протест - искат оставката на аятолах Хаменей"}
{"url": "http://www.classa.bg/%D1%81%D0%B2%D1%8F%D1%82/item/405109-msnbc-%D0%B2%D0%BA%D0%BB%D1%8E%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%B2-%D0%BD%D0%B0%D1%82%D0%BE-%E2%80%94-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%C2%AB%D0%B1%D0%B5%D0%B7%D1%83%D0%BC%D0%BD%D0%B0-%D0%B8%D0%B4%D0%B5%D1%8F%C2%BB-%D0%BD%D0%B0-%D1%82%D1%80%D1%8A%D0%BC%D0%BF", "text": "Водещият на MSNBC Лорънс О’Донъл разкритикува предложението на американския президент за включване на Близкия изток в НАТО. Ако идеята на Тръмп бъде реализирана, тогава всички членове на алианса ще трябва незабавно да изпратят войските си в региона, ако възникне някаква опасна ситуация там, включително провокираната от самите САЩ, смята журналистът.     Днес имаме поредната демонстрация на това как Доналд Тръмп се представя без телевизионен суфльор. ДОНАЛД ТРЪМП, президент на САЩ: (идея  ). в оригинал NATO-МЕ. ). NATO-МЕ (Споразумение за свободна търговия между САЩ, Мексико и Канада. - ) (Младежка християнска асоциация.  ). Този кратък откъс от речта на президента съдържа повече безумие от цялата история на президентските изказвания у нас. Извинявайте, Корпус на морската пехота на САЩ, ако смятате, че споразумението с Мексико е било наречено във ваша чест, използвайки вашите инициали от USMC, тогава сте сгрешили. Президентът Тръмп не мислеше за Корпуса на морската пехота. Мислеше за тези хора, групата The Village People. Хитът им YMCA излезе през 1979 г., когато Тръмп, бъдейки женен мъж шеташе из нюйоркските нощни клубове без жена си. Така че не забравяйте, привърженици на Тръмп, той нарече новото търговско споразумение с Мексико не в чест на Корпуса морската пехота, а в чест на The Village People. Това са самите The Village People, които виждате на телевизионните си екрани. Всичко това е интересно, но не толкова безумно, колкото неговото изявление, че Близкият изток трябва да се присъедини към Организацията на Североатлантическия договор, всеки член на който се задължава да защити другия с оръжие. С други думи, армията на всеки член на НАТО ще бъде незабавно замесена в събитията в Близкия изток всеки път, когато ракета бъде изстреляна там, включително когато Доналд Тръмп изстрелва ракети. Да слушате казаното от Доналд Тръмп и след това да се присъединявате към редиците на неговите привърженици е възможно само ако сте в състояние напълно да се откажете от мисленето. Това ни отвежда до най-новата блестяща статия на Франк Рич в списание New York Magazine. В нея той заявява:  Франк Рич предлага да погледнем какво ще се случи с подкрепящите групи на Тръмп и за това той разказва за защитниците на Ричард Никсън и за колаборационисткия режим на Виши по време на Втората световна война.  ", "date": "2020.01.12", "title": "MSNBC: Включването на Близкия изток в НАТО — поредната «безумна идея» на Тръмп"}
{"url": "http://www.classa.bg/%D1%81%D0%B2%D1%8F%D1%82/item/405110-%D0%B0%D0%BA%D0%BE-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB,-%D1%82%D0%BE%D0%B2%D0%B0-%D0%BD%D0%B5-%D0%B7%D0%BD%D0%B0%D1%87%D0%B8,-%D1%87%D0%B5-%D0%BD%D0%B8%D0%B5-%D1%81%D0%BC%D0%B5-%D0%BF%D0%BE%D0%B1%D0%B5%D0%B4%D0%B8%D0%BB%D0%B8-cnn-%D0%B7%D0%B0-%D1%83%D1%80%D0%BE%D1%86%D0%B8%D1%82%D0%B5-%D0%BE%D1%82-%D0%B8%D1%80%D0%B0%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B7%D0%B0-%D1%81%D0%B0%D1%89", "text": "Разговорите за победата на САЩ в иранската криза само въз основа на това, че нито един американец загина в резултат на ракетния удар на Техеран не доказва наличието при Тръмп на някаква разбираема стратегия, смята водещият на CNN Крис Куомо. Освен това, според журналиста, колкото и да се опитва Тръмп да прехвърли вината за влошаване на ситуацията в Близкия изток върху Обама и \"глупавата ядрена сделка\", именно американският лидер провокира Техеран, защото наруши споразумението с Иран и уби генерала им. Чувствате ли облекчение? Аз също. Е, нещо подобно. Според мен обаче трябва да научим три урока, за да не бъдем отново в подобна ситуация. Урок номер едно. Говоренето за победа с мотива, че току що ни бомбардираха, но никой не загина, не доказва съществуването на стратегия. Нека чуем. ДОНАЛД ТРЪМП, президент на САЩ: Изглежда, че сега е по-нервен, отколкото когато говореше за необходимостта от нападение (срещу Сюлеймани. -  ). И слава Богу, че никой не е пострадал! Но тук не трябва да говорим за късмет. Тръмп, както току що видяхме, сякаш се опитва да избегне конфликта, но той искаше - поне с цел да спаси репутацията си - не само да изложи на риск повече войници, но и да премахне влиятелния генерал на суверенна държава. И все още не е обяснил защо го е направил. Конгресът трябва да постави дълга си над партийните интереси. Те трябва да вземат решения, а не да наблюдават. Наистина ли искаме повторение на подобни събития с надеждата, че врагът отново ще пропусне? Как изглежда грижата за нашите войници и нашата сигурност? Нека да поставим всички точки над „i“: само Конгресът има право да обявява война. Президентът - освен ако не става дума за извънредна ситуация - трябва да получи официалното съгласие от Конгреса или поне одобрение за такова действие. Той обаче все още не е доказал, че става въпрос за извънредна ситуация. Урок втори. Президентът Тръмп трябва да носи отговорност за собствените си постъпки. Днес той ви прочете реч, която най-вероятно някой друг е написал. Определено обаче излъга. Чуйте това. ДОНАЛД ТРЪМП: За да избегне отговорността, той постоянно напомня Обама - около три пъти на ден. Когато обаче става дума по-специално за Иран, целият смисъл е в решенията на настоящия президент. Със сигурност знаем само едно: те започнаха да стрелят по нас именно заради решението да убият генерала, а Обама няма и най-малкото отношение към това решение. Последният урок. Трябва да се доверим на нашите държавни институции. Ако проверяваме тази информация, тогава винаги трябва да се доверяваме на думите на президента и на разузнавателната общност, когато предоставят доказателства. Но по-важното е, че трябва да намерим общ език, защото в случай на нападение всички трябва да платим кървавата цена. Сурово, но вярно. Но ние не успяваме. Защо? Да, защото президентът е сериен лъжец. През целия си мандат той критикува много разузнавателните агенции, които сега, по думите му, са просто великолепни и ние трябва да вярваме на тяхната дума. Когато му е удобно, той дори не се нуждае от спазване на собствените си правила! , Но не и сега. Ние неуморно предупреждавахме, че тези користолюбиви атаки срещу истината и държавните институции ще го ударят като бумеранг. И така се случи. И сега много членове на Конгреса и просто американци не подкрепят действията му - не защото сега имат основателна причина за това - а защото имат причина да не му се доверяват по принцип. Това е проблемът. Как да го поправим? Считам, че Конгресът трябва да постави държавните интереси над партийните. Във всеки случай, когато става дума за заплахи, които могат да ни костват живота. Спрете да покривате президента и да оправдавате лъжите и измамите му. Ако не можете да си позволите да повторите думите му, тогава кажете, че това не е така. И спрете да твърдите, че живеем в обществото на постфакта! Това не е така! Фактите остават факти, те винаги са били и, слава Богу, винаги ще бъдат. Но това, което ще направите с тях, е съвсем различна история.", "date": "2020.01.12", "title": "Ако никой не е загинал, това не значи, че ние сме победили: CNN за уроците от иранската криза за САЩ"}
{"url": "http://www.classa.bg/%D1%81%D0%B2%D1%8F%D1%82/item/405111-%D0%BF%D1%80%D0%BE%D1%84-%D1%81%D0%B5%D1%80%D0%B3%D0%B5%D0%B9-%D0%B3%D0%BB%D0%B0%D0%B7%D0%B5%D0%B2-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D0%BD%D0%B0-%D1%81%D0%B8%D0%BB%D0%B8%D1%82%D0%B5", "text": "Буквално през последните седмици и дори дни политическата експертна общност в Америка и Европа, сякаш в екип, се занимава с перспективата за стратегическо партньорство между Китай и Русия. Броят на публикациите, посветени на тази тема, нараства като снежна топка, много бързо придоби статута на основен проблем на съвременната световна политика. Може би това е „вината“ за общото отслабване на „колективния Запад“ като цяло, за нарастващите противоречия между САЩ и ЕС, за конфликтите в рамките на НАТО, за успеха на консерваторите и следователно привържениците на Брекзит на парламентарните избори в Обединеното кралство. Но основният „спусък“, който стартира процеса на обсъждане и осъзнаване на новия баланс на силите на международната арена на пръв поглед беше „чисто икономическо“ и не толкова грандиозно мащабно събитие: пускането в експлоатация на газопровода „Силата на Сибир“. Но на Запад то беше възприето като „първият знак на руско-китайската пролет“, който трябва да бъде последван от разработването и изпълнението на много други инфраструктурни проекти, които все повече да свързват Русия и Китай. Перспективата за създаване - не само на думи, а на практика - на евро-азиатския „център на силата“ от Калининград до Шанхай - ясно ужасява всички повече или по-малко адекватни политици и стратези на „колективния Запад“, принуждавайки ги спешно да променят политиката спрямо двете страни на „оста Москва - Пекин. \" Това беше очевидно както по време на срещата на „Нормандската четворка“ в Париж, така и при посещението на руския външен министър Сергей Лавров във Вашингтон, както и в хода на търговските преговори между САЩ и Китай. Още днес практически няма съмнение, че процесът на взаимодействие на двата интеграционни проекта на територията на Евразия: Евразийският икономически съюз и „Един пояс, един път“ - в близко бъдеще ще се превърне в основна мишена за информационно-политически и финансово-икономически атаки от страна на “колективния Запад”. Тъй като в случая не става въпрос само за смяна на лидера на новата технологична структура, а за това, че този нов лидер за първи път от над 500 години (!) няма да принадлежи към западната „евроатлантическа“ цивилизация. Те ще се опитат да скъсат или поне да отслабят стратегическото партньорство на Русия с Китай на всяка цена - в края на краищата това е въпрос на живот и смърт за западното „лидерство“, и съответно за самата западна цивилизация. Добре е, че и в Москва, и в Пекин всички разбират това много добре - и то не само на ниво висши служители. Развитието на двустранното сътрудничество между нашите страни е признато и става все по-приоритетно на ниво лидери, и на правителствен апарат, и на регионално ниво, и най-важното - в общественото съзнание. Спомням си как в началото на 2013 г. китайското посолство в Москва покани новосъздадения “Изборский клуб”, който събра редица видни руски учени и политически дейци с ляво-патриотична ориентация, да посетят Китай, за да се запознаят с неговия икономически и социален опит. Първото двуседмично пътуване до петте водещи икономически региона на тази страна се състоя през май 2013 г. Бяхме поразени както от темповете на растеж на китайската икономика, така и от ефективността на системата за управление на страната, която гарантира, че китайската икономика е наситена с парично предлагане, ниски лихви по дългосрочните заеми за реалния производствен сектор, ясно планиране на държавните сектори на икономиката, както и жестока борба срещу пилеенето на средства и бюрократичната корупция. След това в Пекин се срещнахме с учени от Института за финансови изследвания на Китайския народен университет, Международния институт по проблемите на управлението, с представители на Комисията по икономически реформи, Министерството на финансите и Централната банка на Китай, както и с ръководителите на провинциалните правителства ... Оттогава двустранните научни и практически семинари на най-належащите проблеми както от вътрешен характер, така и от международно сътрудничество стават ежегодни. От наша страна в тях взеха участие А. Агеев, М. Ершов, А. Нагорни, А. Островски, Ю. Тавровский, М. Хазин и много други. През ноември 2019 г. се проведе седмият такъв семинар в град Сучжоу, който е част от район Шанхай. Едно от централните му събития беше речта на д-р Джоу Ли, един от водещите китайски политолози, който дълго време оглавява отдела за пропаганда в Централния комитет на КПК. Неговите възгледи за значението и перспективите на руско-китайското стратегическо партньорство се споделят в ръководството както на държавата, така и на управляващата Комунистическа партия в Китай. Надявам се, че публикуването на този материал, заедно с новата статия на Юрий Тавровский във вестник „Завтра“, ще послужи за по-добро разбиране на позициите на ръководството на КНР в Русия и съответно за по-нататъшно укрепване и развитие на сътрудничеството между нашите две страни.„    ", "date": "2020.01.12", "title": "Проф. Сергей Глазев: Интеграция на силите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405112-%D0%BD%D0%B8%D0%BD%D0%B0-%D0%B4%D0%BE%D0%B1%D1%80%D0%B5%D0%B2-%D0%B8%D0%B7%D0%B1%D0%B8-%D1%80%D0%B8%D0%B1%D0%B0%D1%82%D0%B0", "text": "Нина Добрев е една от най-успешните родни актриси зад Океана. Красавицата, която е родом от България, се изявява в много ленти в Канада и САЩ. Името й нашумя след изиграването на чаровната Елена Гилбърт в поредицата „Дневниците на вампира“, която се радва на огромен успех и у нас.   Тя си е партнирала с десетки големи имена в Холивуд, сред които и самия Вин Дизел. В момента актрисата е сама и си няма спътник в живота, но това не пречи винаги да е усмихната където и да се появи. Нашенката бе заложила на дреха на известния Кристиан Диор за купона.     Дрехата е в червено, черно и сребристо и блести под прожекторите. Тя е без презрамки и завършва малко над глезена на актрисата. В горната си част тя представлява корсет по нея, а талията е висока и продължава с плисе надолу. Когато обаче Нина реши да разтвори роклята си, повдигайки я от двата й края, се оказа се платът е напълно прозрачен, а отдолу се показаха голите й бедра.     Явно предвидила това, което ще се случи, Добрев бе сложила боксерки, които да прикрият дупето и най-милото й. Преди дни се проведе церемонията по раздаването на наградите „Златен Глобус“, а Нина буквално прикова погледите си с тоалета, който бе избрала за афтър партито му. Събитието се проведе в хотел в Бевърли Хилс, Калифорния, в неделя. Именно в крак с модата е обсипана с много брокат и блести под прожекторите. Визията й бе завършена от отворени сандали с каишки – една минаваща покрай пръстите й и една около глезените.", "date": "2020.01.12", "title": "Нина Добрев изби рибата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405113-%D0%BA%D1%80%D1%8A%D0%B2,-%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B0-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F", "text": "Въоръжен мъж откри огън в хърватския пристанищен град Сплит и уби трима души, съобщи държавната телевизия НRT, цитирана от ДПА.     Заподозреният извършител е бил арестуван, съобщи кметът на Сплит Андро Кръстулович Опара във Фейсбук. \"От десетилетия не е имало подобно деяние, което шокира хората от този град\", посочи кметът.     Полицията във втория по големина град в Хърватия каза, че двама души са арестувани, но не даде повече подробности. Стрелецът е бил облечен в черно. Той открил огън по жертвите в центъра на града, след което се оттеглил. Засега не е ясно с какво оръжие е стрелял.      След нападението полицията призова гражданите да избягват района на стрелбата и да останат по домовете си.      Всекидневникът 24Sata цитира полицейски източници, че убиецът, вероятно моряк, си отмъщавал на жертвите за това, че са тормозили брат му.", "date": "2020.01.12", "title": "Кръв, невиждана от десетилетия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405114-%D0%BB%D1%8A%D0%B6%D0%B8%D1%86%D0%B8-%D0%B8-%D0%B4%D1%80%D1%83%D0%B3%D0%B8-%D0%BF%D1%80%D0%B8%D0%B1%D0%BE%D1%80%D0%B8-%D0%B2-%D1%81%D0%B5%D0%BA%D1%81%D0%B0", "text": "Помните ли сцената от „Просто секс\", в която героите на Аштън Къчър и Натали Портман се събуждат, прегърнати като две лъжици в чекмедже. А помните ли паниката, която произлезе от тази невинно любовна поза?       Защото гушкането в съня на другия на интимен език означава, че някак неусетно си направил невербално откровение за любовта, която изпитваш. Признал си я, без да използваш гласните си струни. Ах, този смел издайнически език на тялото. Тези от вас, отгледани с романтични филми, ще ме разберат защо искам да съм боса, влюбена и гушната от него, докато майсторя яйца по панагюрски в кухнята. И докато някои от нас искат да бъдат глезени като принцеси, аз си избирам да бъда обгрижвана като лъжица за крем карамел. Малката лъжица обикновено е по-ниският партньор, в повечето случаи това е жената. Голямата е по-едрият партньор. Експериментирайте с целия „сервиз\". Докато „лъжиците\" са обикновен акт на гушкане, това не е извинение за липса на креативност. Ето няколко разновидности на този „прибор\":    Голямата лъжица ляга настрани, а малката лъжица си допира гърба към стомаха й. Ръката на Голямата е обгърнала кръста на Малката.    Голямата лъжица ляга настрани, а Малката се свива в ембрионална поза към стомаха на Голямата, която я обгръща с двете ръце.    Голямата лъжица е легнала по гръб, върху нея лежи Малката с лице към Голямата. За още по-голяма интимност „лъжиците\" са прегърнати.   Това е разновидност на класическата лъжица, при която краката на партньорите са оплетени или крайниците на Малката са върху тези на Голямата.    Партньорите са легнали с гръб един към друг, което позволява повече лично пространство и достъп до свеж въздух. В същото време телата им се докосват, усещайки топлината на другия.      Това е още една разновидност на класическата лъжица, но с проникване на мъжа в партньора откъм гърба.    Озаптете желанието си за тежко дишане в ухото на партньора си. Невинаги е атрактивно някой да се прави на трифазна помпа зад гърба ти. Добре е тялото и косата ви да са прясно изкъпани и парфюмирани. На никого не му е приятно да разбира какво е било дневното ви меню от ямката на врата ви.", "date": "2020.01.12", "title": "Лъжици и други прибори в секса..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405115-%D0%B5%D1%81%D0%B8%D0%BB-%D0%B4%D1%8E%D1%80%D0%B0%D0%BD-%D1%88%D0%BE%D0%BA%D0%B8%D1%80%D0%B0", "text": "Есил Дюран е артистичният псевдоним на Исмигюл Наим, родена на 5 юли 1969 г. в Хасково. Известната попфолк и джаз певица, текстописец и моден дизайнер завършва Националната музикална академия в класа на Ирина Чмихова със специалност “поп и джаз пеене”. Освен с хитовете си Есил Дюран е популярна и като член на жури в телевизионните реалити формати “Music Idol“ и “България търси талант”.      Голяма част от кариерата й минава под шапката на продуцентската компания “Пайнер”. Но ето че тази година Есил Дюран си позволи да напусне компанията и да поеме риска на самопродуциращ се изпълнител. На почивка за 50-ия си рожден ден в Бодрум тя засне новата си песен по собствен текст “За теб не струвам” и видеото вече се върти по телевизии и радиостанции. Ето какво сподели за своя начин на живот певицата специално за в. “Доктор”.  - Есил, изглеждате прекрасно за вашите 50 години. Как се грижите за здравето си? - Много е важно да изглеждаме добре и да се чувстваме така. Когато човек се чувства добре, е здрав, изглежда щастлив, усмихнат, удовлетворен. Благодат е за околните да общуват с него. Такъв човек не може да бъде лош, защото няма нещо, което да го притеснява, да го яде отвътре. В желанието да угодим на целия свят и да получим одобрението на останалите обикновено забравяме за себе си. Като човек, навършил 50 години през 2019 г., твърдя, че е хубаво да правим добро първо за себе си, а след това за всички останали. Заявявам без притеснение, че съм жена на 50. Такива са съвременните жени. Оттук нататък смятам да бъда тотален егоист - да се грижа много по-добре за себе си, отколкото, когато бях на 20. Дойде моето време да се грижа предимно за себе си. Грижа се, първо, с добро настроение. Затова се обграждам с позитивни и хубави хора, които са ми на сърце. Вече не допускам всеки в обкръжението си. Започнах да съм повече егоист. Но като се грижа сама за себе си, спестявам главоболия и проблеми на моите близки, на хората, които ме обичат. Защото, ако аз съм добре, и те ще могат да се грижат за себе си, а не за мен. Ако всеки се грижи добре за себе си, няма да се притеснява за никой друг.  - Какво точно правите за себе си? - Спортувам умерено, точно колкото трябва. Слава на Бога, винаги съм имала слаба фигура. Така че нямам особени проблеми с теглото. Но с възрастта метаболизмът се забавя и затова започнах да се движа много повече. Не си позволявам да мързелувам. Освен това започнах да пия не само обикновена вода, но и водородна вода. Всички се опитваме да се храним здравословно, но никой не мисли каква вода пием  Водородната вода е вълшебна, жива вода, която ни държи здрави по-дълго време.  Грижа се за лицето си като всяка уважаваща себе си жена - с добра бяла козметика. Освен това ходя при страхотен естетичен дерматолог, който в зародиш вижда къде може да се появи проблем, и ми прави необходимите процедури. Това не съм правила преди години, затова го споменавам.  Когато човек е млад, смята, че младостта и красотата са даденост. Когато обаче времето напредва, започваш да забелязваш какво са сътворили твоите пропуски, твоите недоспивания. На 20 плюс жената е красива от само себе си, а на 40 - 50 и нататък получава красотата, която заслужава.  - Как се храните? - Храня се често, но по мъничко. Пия по две кафета на ден и около два литра вода. Те са ми абсолютно достатъчни. Почти не закусвам. Приемам желатин с малини във вид на десерт. Малините са антиоксиданти. Ям много риба и салати през цялата година. Рядко хапвам нещо сладко. Само два пъти в месеца си позволявам да ям от любимата торта. Ям и пица, също два пъти в месеца, защото очите трябва да бъдат задоволени. Лишаването от любими храни не води до добър резултат, защото човек става нещастен.  - Пиете ли лекарства за нещо? - Лекарства пия единствено за щитовидната жлеза. Откриха ми тиреоидит на Хашимото. Има някаква епидемия напоследък от това заболяване. Забелязвам, че все повече мои приятелки и познати също имат този проблем. Разбрах, че той се появява, когато си спестяваш емоции, вместо да ги изразиш. Получава се, когато сме твърде дипломатични, а не е необходимо.  Хашимото е болестта на душата. Ако не се освободиш от емоционалните задръжки, чрез тях причиняваш проблеми на тялото си. Оставете душата да лети, тя да ви диктува какво да правите, защото няма да ви подведе. Ако една жена иска да бъде свободна, нека да извоюва това право от близките си. Защото и те биха искали тя да бъде жива и здрава. Но пък трябва също да знае какво да прави със свободата си, защото тя е и отговорност.  Моята формула за лична свобода е да бъда първо много отговорен, лоялен, верен човек. Аз съм със съпруга си от 25 години и съм си извоювала непоклатимото му доверие. Същевременно съм свободна жена и мога да флиртувам. Той знае, че аз се държа така свободно, защото това е моята рецепта за добро самоусещане. Аз флиртувам на сцената и няма как като сляза от нея, да се затворя в себе си или да се заключа някъде. Моят флирт продължава. Моето общуване с другите хора ме кара да се чувствам жива, полезна, красива, щастлива. Това е емоционалният ключ към доброто здраве.  - Ходите ли на профилактични прегледи? - Най-важно е, разбира се, да се грижа за здравето си, за себе си отвътре. Правя си профилактични прегледи, защото не мога да зная какво се случва в тялото ми. Стремя се да не пропускам преглед при мамолог, гинеколог, ендокринолог Правя си пълна кръвна картина и изследвания за всички неща, които са ми проблемни. На шест-седем месеца, максимум до година си правя профилактични прегледи и изследвания. Това са нормални неща за съвременния човек.  - Има ли лекар, на когото сте благодарна? - На първо място съм благодарна на моите дерматолози от клиника Jewel Skin. Те следят изкъсо състоянието на кожата ми, защото тя е много важна за кариерата ми. Кожата винаги е с мен, с нея лягам и ставам, докато гримът може да се сменя. Здравата кожа е основата на красотата.  Благодарна съм и на гинеколожката ми д-р Чорбова, която редовно ме следи. Благодарение на нея имам прекрасен син, който вече навърши 14 години.  Трябва да благодаря и на моя пулмолог д-р Ценкова. Имах чести бронхити в един период от време. Смятам, че това е проблемът на всички певци. Аз съм от по-старото поколение певци, които пеехме в задимена среда. В заведенията, в местата, където хората се забавляват, се пушеше и обикновено нямаше силни климатици. А аз, освен че пея, и танцувам страшно много при изпълненията си. Сигурна съм, че това ми създаде проблем с белите дробове след години, защото се нагълтах с много тютюнев дим. Спрях да пуша от няколко години. Може би затова казват, че съм се променила, че изглеждам по-свежа. Сега се чувствам много по-добре. Чувствам се като на 30 (б.а. - смее се). За здравето е много важно жената да бъде обичана. Само една обичана жена може да намери мотивация да се грижи за себе си, да бъде красива и усмихната. За това е нужен стабилен мъж до нея, който да я подкрепя и обича.    ", "date": "2020.01.12", "title": "Есил Дюран шокира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405116-%D0%BA%D0%BE%D0%B8-%D1%81%D0%B0-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B8%D1%82%D0%B5-%D0%B1%D0%B0%D1%89%D0%B8-%D1%81%D0%BF%D0%BE%D1%80%D0%B5%D0%B4-%D0%B7%D0%BE%D0%B4%D0%B8%D1%8F%D1%82%D0%B0", "text": "Да си идеален баща е наистина много трудна задача. Всичко зависи както от характера на бащата, така и от този на детето.   На фона на забързаното ни ежедневие много родители не следят особено много и не обръщат достатъчно внимание на децата си, оставяйки ги да растат и да се изграждат като индивиди сами. Има обаче и родители, които отделят достатъчно внимание, че да спомогнат на децата си да се превърнат в прекрасни хора.   Астролозите са открили кои зодии обикновено стават страхотни бащи и дават един уникален старт на детето си, създавайки му семеен уют и отделяйки му нужното внимание. Те са балансирани, отговорни, всестранно развити, внимателни и чувствителни мъже. Кои са те? Сега ще ви разкрием.   Овните  са прекрасни бащи за вашите деца. Те са силни, смели и много отговорни, когато общуват с деца. Такъв баща без проблем ще гледа детето си денонощно, ако се наложи. Овните обикновено си намират общо занимание с детето си – спорт, забавни игри или някакво пътуване. Децата харесват такива бащи, с които могат да откриват нови неща.   Бащите  Везни  обикновено са много забавни. От тях може да се очаква всичко. Те обичат да дават знанията си на детето. Те често стават отлични учители поради своята сдържаност. Децата се увличат по историите им, обичат да тренират с такива бащи и не получават агресия насреща, ако объркат нещо. Такива бащи оставят дълбока следа в паметта на детето си за цял живот.   Телците  са много спокойни и са перфектни за бащи. Те няма да използват физическа сила, агресия, повишаване на тон или нецензурни думи при възпитанието на децата си. Много рядко един Телец може да бъде доведен до точката си на кипене и едно палаво дете не може да го докара чак до там. Телците са наистина страхотни бащи.   Близнаците  са идеални за татковци, защото преди всичко те успяват да станат приятели с децата си. Самите те са много активни, жизнени, а и в тях сякаш дреме едно голямо дете. Тези хора не случайно се считат за идеалните татковци. Бащите Близнаци са готови да подготвят децата за живота, да разказват собствените си истории и да дават пример как е добре да се постъпва в трудна ситуация. Близнаците са иновативни и интересни, всяко дете ще се радва да има такъв баща.   Раците  са много сантиментални към децата си. Още от раждането им те са готови да ги предпазят от всякакви обиди и неприятности. Понякога може да прекарват повече време с детето отколкото майка му. Те са топли и грижовни родители със здрава ценностна система и дават хубав пример на девата си. Понякога обаче прекалената грижа може да изиграе лоша шега и детето да стане малко глезено. Все пак то ще има хубаво детство.   Бащата  Дева  може да научи най-добре детето си как точно да подхожда при трудни ситуации. Той ще го научи на ред и дисциплина. Отначало децата може да имат лошо отношение към правилата на Девите, но с възрастта биват възпитани правилно и по-късно са благодарни на бащите си.", "date": "2020.01.12", "title": "Кои са перфектните бащи според зодията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405117-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0-%D0%BF%D1%8A%D1%80%D0%B2%D0%BE-%D0%BC%D1%8F%D1%81%D1%82%D0%BE-%D0%BF%D0%BE-%D0%B4%D0%BE%D0%BF%D0%BB%D0%B0%D1%89%D0%B0%D0%BD%D0%B5-%D0%B7%D0%B0-%D0%B7%D0%B4%D1%80%D0%B0%D0%B2%D0%B5", "text": "   България оглави европейската класация по доплащане за здраве - както за лекарства, така и в болниците.  Животът на 55-годишният Валери Маринов се стича така, че два пъти е трябвало да доплаща при операции. Преди седем години за имплант в глезена, а днес - за платно за херния. Готов е да си плати, независимо от цената, която в случая е около 200 лева. Професията на Валери изисква усилия, затова е решен да не жали пари за лечението си. Мъжът е здравно осигурен. Не заплаща нищо друго в болницата, където е опериран. Но е на мнение, че пациентите е добре да избират имплантите специално, за да са сигурни в качеството им. Най-често пък за лекарства в аптеките всеки месец доплащат кардиологично болните, хората на които им се налага да приемат антикагуланти,диабетиците, „Те са задължени да доплащат много от лекарствата си и съответно прекратяват сами част от лечението си. Случва се така, защото нямат възможност”, посочи д-р Мария Цонева. Това е нещо, което лекарите сами не могат да променят, защото здравната система не поема разходите на болниците. В студиото на „Събуди се” доплащането за здраве коментираха Николай Костов от Асоциацията на собствениците на аптеки и д-р Стойчо Кацаров от ЦЗПЗ.   „Парите за лекарства изобщо не са много. Възможно е да са относително много в зависимост от общите разходи за здраве, но това в абсолютна стойност не е така. Освен това, тези средства се харчат нерационално. Отдавна говорим за т.нар. прогенерина политика, която така и не се случва. Това означава да се предписват и плащат от Здравната каса основно генерични продукти, когато това е възможно, а не скъпи оригинални продукти. Голяма част от бюджета на НЗОК се изяжда от иновативните терапии, които в много случаи, далеч не са такива. Но пък са винаги са скъпи”, посочи Николай Костов от Асоциацията на собствениците на аптеки. „Стига се дотам да доплащаме за лечение, защото публичните средства, които плащаме са малко, а и, защото тези средства се разпределят неефективно. Голям проблем на доплащането е не само размерът, а и крайно неравномерното разпределение. Има хора, които доплащат по няколко хиляди лева, но има и такива, които не доплащат нищо. Ето това е несправедливо, защото са здравно осигурени. Ако системата е справедлива, би трябвало всички хора да заплащат равномерно”, коментира д-р Стойчо Кацаров от ЦЗПЗ. „Нормалното доплащане в ЕС за лекарства е до 15%. В Германия, например, се доплаща такса на опаковка. Скъпите лекарства изразходват голяма част от бюджета на Касата, а не винаги си заслужава да се плащат толкова пари”, допълни Николай Костов.", "date": "2020.01.12", "title": "България е на първо място по доплащане за здраве"}
{"url": "http://www.classa.bg/%D1%81%D0%B2%D1%8F%D1%82/item/405106-%D0%B8%D0%B4-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%BE%D0%BB%D0%B5%D0%B9%D0%BC%D0%B0%D0%BD%D0%B8-%D0%BA%D0%B0%D1%82%D0%BE-%E2%80%9E%D0%B1%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0-%D0%BD%D0%B0%D0%BC%D0%B5%D1%81%D0%B0%E2%80%9C,-%D0%BA%D0%BE%D1%8F%D1%82%D0%BE-%D1%89%D0%B5-%D1%8F-%D0%B2%D1%8A%D0%B7%D0%B4%D0%B8%D0%B3%D0%BD%D0%B5-%D0%BE%D1%82%D0%BD%D0%BE%D0%B2%D0%BE", "text": "Терористите от ИД се зарадваха на смъртта на иранския генерал Касем Солеймани, според седмичен вестник, свързан с групата, която някога контролираше голяма част от Сирия и Ирак. Солеймани беше убит от удар на американски дрон на 3 януари, докато шофирал в международното летище Багдад в Ирак. В отговор Иран извърши ограничена атака по американските бази в Ирак с балистични ракети, като не предизвика жертви, а демонстрира способност да удря американските активи при желание. Една редакционна статия за джихада внимателно не кредитира САЩ за убийството и дори не споменава Солеймани по име. Статията злорадства по историческа аналогия, като се позовава на „римско-персийските войни\", които позволиха на ранните мюсюлмани да надвият и Персия - днешен Иран - и части от Източната Римска империя, известна още като Византия. Вестникът също така съобщава, че САЩ и съюзниците им прекратяват операциите срещу ИД, и това дава възможност за възраждането на групата, според журналистката Мина Ал Лами. Въпреки че ИД не е напълно унищожена, тя не контролира нито една територия от месеци. Бойците от Кудс на Солеймани бяха сред онези, които обърнаха прилива срещу „халифата на ИД\", заедно със сирийската армия и руската експедиционна сила в Сирия - докато подкрепяната от САЩ иракска армия и кюрдски милиции напредваха от Северна Сирия и Ирак. Позовавайки се на възможността ИД да се появи отново, САЩ отказват да се оттеглят от Ирак в открито пренебрежение към своите „партньори\" от правителството в Багдад. Иракските депутати приеха резолюция, изискваща изтеглянето на САЩ малко след убийството на Солеймани, но Държавният департамент заяви в петък, че нищо подобно не се случва. Както САЩ, така и няколко техни съюзници по НАТО за момента прекратиха обучителните операции на иракските сили за сигурност, като се подготвиха за ирански репресии. Някои съюзници дори изтеглиха своя персонал от Ирак в съседния Кувейт.", "date": "2020.01.12", "title": "ИД определи убийството на Солеймани като „божествена намеса“, която ще я въздигне отново"}
{"url": "http://www.classa.bg/%D1%81%D0%B2%D1%8F%D1%82/item/405107-%D0%B7%D0%B0-%D1%87%D0%B5%D1%85%D0%B8%D1%82%D0%B5-%D0%B4%D0%BE%D1%81%D1%82%D0%BE%D0%B9%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-2413-%D0%BB%D0%B5%D0%B2%D0%B0-%D0%BC%D0%B5%D1%81%D0%B5%D1%87%D0%BD%D0%BE", "text": "31 463 крони, тоест 2413 лева месечна брутна заплата е необходима за достоен живот в Чешката република.   В столицата Прага е по-скъпо и затова там е необходима заплата от 36 850 крони (2825 лева), показват изчисленията на Социологическия институт към Чешката академия на науките. Подобни суми покриват всички обичайни разходи за храна, жилище, облекло, транспорт, медицински грижи, образование, отдих и отделянето на малки спестявания за непредвидени ситуации. Статистическите данни показват, че средната работна заплата в страната е 33 697 крони - 2584 лева. Към момента обаче половината от населението в Чехия не получава толкова пари и е с месечна брутна заплата под 29 549 крони - 2266 лева. Сред гражданите на Чехия, които не получават достойна минимална заплата, обикновено става въпрос за представителите на нискоквалифицирани професии. Но често и за жените - те печелят средно с 20% по-малко от мъжете, коментира пред чешкото обществено радио експертът от фондация \"Фридрих Еберт\" Катержина Смейкалова.", "date": "2020.01.12", "title": "За чехите достойна заплата означава най-малко 2413 лева месечно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405098-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B0%D0%BD%D0%B3%D0%B5%D0%BB-%D0%BA%D1%8A%D0%BD%D0%B5%D0%B2-%D1%89%D0%B5-%D0%B8%D0%BC%D0%B0-%D0%BE%D1%89%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B7%D0%B0-%D0%B2%D0%BE%D0%B4%D0%B0%D1%82%D0%B0,-%D0%BD%D0%B5-%D1%81%D0%B0%D0%BC%D0%BE-%D0%BE%D1%82-%D0%BC%D0%BE%D0%B2%D1%81", "text": "“И други длъжностни лица, не само от МОСВ ще бъдат привлечени под наказателна отговорност за водната криза в Перник.” Това каза наблюдаващият прокурор Ангел Кънев в събота, след като съдът остави в ареста екоминистъра в оставка Нено Димов. Той бе задържан в четвъртък, а в петък бе обвинен в умишлена безстопанственост заради пресъхналия язовир “Студена”. До момента събраните доказателства били 59 тома. Разпитите на свидетели продължавали без прекъсване - дори в събота и неделя имало призовани. Предстоял разпит и на Красимир Живков, който отговарял за водите в екоминистерството. Името на заместника на Нено Димов бе най-споменаваното в спецсъда.     Събирали се доказателства и за бившия управляващ ВиК - Перник, каза прокурорът. Имало “данни за негови неправомерни действия, свързани със стопанисването на ВиК мрежата и изразходването на паричен ресурс”. Затова били назначени експертизи. “Не можем да повдигнем обвинение, преди да е готова експертизата, която да установи щетата”, посочи прокурор Кънев. Разпитани били и повече от 10 управители на търговски дружества на територията на т.нар. парк Стомана - Перник, които съобщили, че купували промишлена вода от “Стомана индъстри”. По делото обаче нямало данни частните платци на ВиК - Перник да са по-некоректни от промишлените, обясни още прокурор Кънев. В томовете с доказателствата имало фактури, от които ставало ясно, че дори дружеството да остане само на частни клиенти, няма да изпадне в несъстоятелност.", "date": "2020.01.12", "title": "Прокурор Ангел Кънев: Ще има още обвинени за водата, не само от МОВС"}
{"url": "http://www.classa.bg/%D1%81%D0%B2%D1%8F%D1%82/item/405099-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B8-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81%D0%B0-%D0%BD%D0%B0%D1%89%D1%80%D0%B5%D0%BA-%D0%B2-%D0%BE%D0%BC%D0%B0%D0%BD-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D1%83%D0%BB%D1%82%D0%B0%D0%BD-%D0%BA%D0%B0%D0%B1%D1%83%D1%81", "text": "Десетки бронирани превозни средства и войници бяха забелязани да обикалят улиците на Маскат, след смъртта на оманския султан Кабус бин Саид ал Саид. Той почина след 50 години на власт, оставяйки без наследник ключовият посредник между САЩ и Иран. Военните са нащрек на фона на несигурността за наследника на монарха. В допълнение към обявяването на състояние на тревога, което изглежда не е нещо повече от предпазна мярка, висшият военен съвет на Оман призова също кралското семейство да се срещне, за да нопредели следващия владетел на страната, съобщават държавните медии в Оман. Ако управляващото семейство не може да постигне споразумение в рамките на три дни, уставът от 1996 г. изисква комитет от военни лидери, съдебни служители и депутати да възкачат на трона лицето, посочения от бившия султан, чието име са съхранява в запечатано писмо. Има слухове, че новият владетел на Оман ще е Хайтам бин Тарик ал Саид, който дори е положил клетва за вярност като султан, за да наследи своя братовчед Кабус бин Саид, но все още няма официално потвърждение от правителството на Оман.", "date": "2020.01.12", "title": "Военните и полицията са нащрек в Оман след смъртта на султан Кабус"}
{"url": "http://www.classa.bg/%D1%81%D0%B2%D1%8F%D1%82/item/405101-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%82%D0%B5%D1%85%D0%B5%D1%80%D0%B0%D0%BD-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD", "text": "Посланикът на Великобритания в Иран Роб Макеър е бил арестуван за кратко по подозрения, че се опитал да организира и провокира радикални разрушителни действия по време на протеста срещу правителството на аятолах Хаменей. Лондон определи това като грубо и неоснователно нарушение на международното право, Вашингтон настоя за незабавно публично извинение от иранските власти, предаде Ройтерс. Дипломатът се е включил във възпоменателната проява за жертвите на катастрофата с украинския Боинг пред сградата на университета „Емир Кабир“ в Техеран, която прерасна в гневен антиправителствен протест с искания за незабавната оставка на иранския върховен лидер.     Няколко часа по-късно посланикът е освободен, а Великобритания осъди ареста му, съобщен първо от агенция Tasnim.Арестът на нашия посланик в Техеран без основания и обяснения е грубо нарушение на международното право\", заяви британският министър на външните работи Доминик Рааб в свое изявление. Според иранската агенция дипломатът е присъствал и организирал действията на тълпите пред университета, подстрекавал ги е, ръководил е също някои радикални прояви, а в неделя ще бъде привикан във външното министерство да даде обяснения. \"Иранското правителство в момента е на кръстопът. То може да продължи похода си към статута на парий с цялата политическа и икономическа изолация, която води, или да предприеме стъпки за деескалация на напрежението и да се ангажира с дипломатически път напред“, заяви Рааб. По данни на агенция Ройтерс в събота в редица градове на Иран, както и в Техеран, са избухнали антиправителствени демонстрации, след като иранските въоръжени сили поеха отговорността за катастрофата с украинския самолет. На новината за ареста на британския посланик мигновено реагира и Държавният департамент на САЩ с призива иранските власти да се извинят публично. „Иранският режим арестува британския посланик в Иран. Това е нарушение на Виенската конвенция, а режимът има дълга история на погазването й. Ние призоваваме режимът официално да се извини пред Великобритания за нарушаването на нейните права и да уважава правата на всички дипломати“, написа в Туитър говорителката на Държавния департамент Морган Ортагус.  ", "date": "2020.01.12", "title": "Британският посланик в Техеран арестуван"}
{"url": "http://www.classa.bg/%D1%81%D0%B2%D1%8F%D1%82/item/405100-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%BE%D1%87%D0%B0%D0%BA%D0%B2%D0%B0%D1%82-%D1%81%D0%BA%D0%BE%D1%80%D0%BE%D1%88%D0%BD%D0%B0-%D0%B4%D0%B0%D1%82%D0%B0-%D0%B7%D0%B0-%D1%81%D0%BA%D0%BB%D1%8E%D1%87%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D1%8A%D1%81-%D1%81%D0%B0%D1%89", "text": "Талибаните очакват в близко бъдеще да бъде определена дата за подписване на мирно споразумение със Съединените щати, съобщи ТАСС в петък, позовавайки се на Мохамед Сохаил Шахин, говорител на катарския офис на движението. „Дата за подписване на споразумението не е определена. Очакваме да го направим скоро \", каза той, отговаряйки на въпрос. Руският специален президентски пратеник за Афганистан Замир Кабулов заяви по-рано, че Вашингтон и талибаните са се споразумели Русия и няколко други държави да станат свидетели на подписването на споразумението. На 29 декември управляващият съвет на талибаните се съгласи на временно прекратяване на огъня в Афганистан, като осигури прозорец, в който може да бъде подписано мирно споразумение със САЩ, предаде АП.", "date": "2020.01.12", "title": "Талибаните очакват скорошна дата за сключване на споразумение със САЩ"}
{"url": "http://www.classa.bg/%D1%81%D0%B2%D1%8F%D1%82/item/405102-%D1%81%D0%B0%D1%89-%D0%BE%D0%BF%D0%B8%D1%82%D0%B0%D0%BB%D0%B8-%D0%B4%D0%B0-%D1%83%D0%B1%D0%B8%D1%8F%D1%82-%D0%B8-%D0%B4%D1%80%D1%83%D0%B3-%D0%B8%D1%80%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D0%B2-%D0%B9%D0%B5%D0%BC%D0%B5%D0%BD-%D0%B5%D0%B4%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D1%81%D1%8A%D1%81-%D1%81%D0%BE%D0%BB%D0%B5%D0%B9%D0%BC%D0%B0%D0%BD%D0%B8", "text": "Съединените щати са се опитали безуспешно да убият иранския командир Абдул Реза Шахлай в Йемен, същата вечер на 2 януари, която сложи край на живота на иранския генерал Касем Солеймани с атака на дрон в Багдад (Ирак), разкриха запознати с въпроса американски служители, съобщава The Washington Post. Според американския вестник, който не предоставя допълнителни подробности за това какви средства са били използвани по време на военната операция, Реза Шахлай е \"финансов и ключов командир на Силите на Кудс на Революционната гвардия на Иран\", която по това време се оглавява от Солеймани. Миналия декември Вашингтон предложи награда от 15 милиона долара на всеки, който предостави подробности относно финансовите дейности, мрежите и партньорите на Реза Шахлай. Провалената операция показва, че убийството на Солеймани е било част от по-широка операция, повдигайки въпроси дали мисията е предназначена да парализира ръководството на Ислямския революционен гвардейски корпус или просто да предотврати неминуемо нападение срещу американци, както първоначално обяви администрацията на Тръмп. Тайните военни операции на САЩ в Йемен, където гражданска война създаде най-тежката хуманитарна криза в света, са обвити в секретност. Американските представители заявиха, че операцията срещу Шахлай остава силно класифицирана и отказаха да предадат подробности, освен, че е била неуспешна, добавя изданието. Източниците твърдят също, че служителите на Пентагона са наблюдавали и двете атаки и са обсъждали да ги обявят заедно, ако бяха успели. \"Ако го бяхме убили, щяхме да се похвалим с това същата вечер\", казал един от служителите. Друг висш служител заяви, че и двете атаки са разрешени по едно и също време и че САЩ не разкриват мисията Шахлай, тъй като тя не е извършена според плана. Източникът добави, че командирът може да бъде цел в бъдеще, въпреки че двете страни са изразили интерес да намалят кризата и да охладят станалата експлозивна ситуация в региона.", "date": "2020.01.12", "title": "САЩ опитали да убият и друг ирански командир в Йемен едновременно със Солеймани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405104-%D1%82%D1%8A%D1%80%D1%81%D1%8F%D1%82-%D1%81%D0%B5-%D1%85%D0%BE%D1%80%D0%B0-%D0%B4%D0%B0-%D0%B8%D1%81%D0%BA%D0%B0%D1%82-%D0%B2%D0%B8%D0%B7%D0%B8-%D0%B7%D0%B0-%D1%81%D0%B0%D1%89,-%D0%BD%D0%BE-%D0%B1%D0%B5%D0%B7-%D0%B8%D0%B4%D0%B5%D1%8F%D1%82%D0%B0-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D1%82-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BD%D0%B0-%D0%BC%D0%B2%D0%BD%D1%80", "text": "Нестандартна идея за кампания обмисля българското министерство на външните работи – да се издирят хора, които да кандидатстват за визи за Америка, обаче без никакво намерение да пътуват през Океана. Така щял да падне процентът на отказаните визи и, в крайна сметка, изобщо щял да отпадне строгият визов режим за българите. Това стана ясно от интервюто на вицепремиера и външен министър Екатерина Захариева пред Дарик радио часове след завръщането й от извънредното заседание на Съвета на външните министри в Брюксел предния ден. Запитана в студиото дали България можеше да обвърже закупуването на бойните самолети с темата за визите, тя каза, че това е несериозно, а и темата за визите се поставя от години на всички нива. Поляците ни изпреварили, тъй като имат много обективна система и ясни закони, уточни Захариева. И обясни: „Ние сме изпълнили всички критерии. Отказите трябва да са под 3%, а в момента при нас са 9 и малко. Но има бързо темпо на падане на отказите. Допреди две години бяха 15%, сега са под 10%. В останалите три държави от ЕС отказите падат по-бавно“, каза тя. Захариева съобщи, че през март у нас ще пристигне „зам.-държавният секретар – човекът, който отговаря за консулската дейност, за да работим заедно така, че да повишим осведомеността на българските граждани за работата на консулските служби не само в България, защото големият процент на отказите идва от държавите, в които има големи общности на българи“. През март тя смята да предложи на американския гост въпросната кампания за търсене на хора, които нямат намерение да пътуват до САЩ, но имат добро визово досие, но да кандидатстват за визи. Така, според нея, щял да се намали процентът на отказите. А така или иначе, българското Външно ще продължи да поставя този въпрос. „Не е наистина справедливо при положение, че сме стратегически партньор, а и това, което се случи на срещата на премиера в Белия дом през ноември – стратегически диалог, нашите граждани да пътуват с визи. Още повече, ако видите процента на просрочените визи, България е на най-ниско ниво - под 1% от хората са просрочили визите си. Това е критерий, който е по-важен дори от отказите“, увери тя. Запитана не е ли логично тогава европейските държави да въведат визи за американците, тя обясни, че визовата политика на ЕС е единна. „Нека да не говорим хипотетично, а да мислим реалистично, това е малко вероятно да се случи“, допълни тя. И подчерта, че в същото време България има пълната подкрепа на ЕС, когато вървят разговори със САЩ на ниво ЕК, а този въпрос се поставя винаги за държавите с визов режим. Захариева коментира и развода на Великобритания с ЕС. Тя определи като добра новина факта, че британският парламент успя най-после да одобри споразумението за Брекзит. Според нея следва ратификация от Европейския парламент, за което той бил готов още сега, и старт на спешната работа за бъдещите отношения. Всичко това, според нея, ще бъде тест за единството на ЕС.  ", "date": "2020.01.12", "title": "Търсят се хора да искат визи за САЩ, но без идеята да пътуват: кампания на МВнР"}
{"url": "http://www.classa.bg/%D1%81%D0%B2%D1%8F%D1%82/item/405103-faa-%D0%B3%D0%BB%D0%BE%D0%B1%D0%B8-boeing-%D1%81-$-5,4-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%B4%D0%B5%D1%84%D0%B5%D0%BA%D1%82%D0%BD%D0%B8%D1%82%D0%B5-737-,-%D0%B0-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D1%8F%D1%82-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D1%81%D0%B8-%D1%82%D1%80%D1%8A%D0%B3%D0%BD%D0%B0-%D1%81%D1%8A%D1%81-$-62-%D0%BC%D0%B8%D0%BB%D0%B8%D0%BE%D0%BD%D0%B0", "text": "Федералната авиационна администрация (FAA) сигнализира, че ще глоби Boeing с около 5,4 милиона долара, обвинявайки многомилиардната компания, че неразумно е монтирала дефектни части на злополучния си самолет 737 MAX. FAA заяви в изявление, че „Boeing не е успял да контролира адекватно своите доставчици, за да гарантира, че те спазват системата за осигуряване на качество на компанията и съзнателно е подал на FAA самолета за окончателно сертифициране на летателната годност, знаейки че частите не могат да бъдат използвани поради неуспешен тест за здравина. \" Авиационният регулатор обяви през юни, че над 300 самолета на Boeing може да съдържа дефектни компоненти, които биха могли да наранят пътниците или да попречат на самолетите да кацат безопасно, и заяви, че ще изисква компанията да замени частите. Докато компанията пое сериозен удар по тримесечната си печалба през последната година след поредица фатални катастрофи със 737 MAX - приземен в целия свят от миналия март - Boeing отчита печалбите си в милиарди, превръщайки наложената глоба в едва забележимо плясване по китката. Наскоро сваленият изпълнителен директор на Boeing Денис Мюленбург, който беше уволнен през декември след катастрофите със 737 MAX когато напусна фирмата, получи 62 милиона долара обезщетения, сума, която тотално омаловажава последната глоба на FAA. Всъщност е било планирано да получи пакет „обезщетение\" и акции на стойност с доста милиони повече, но той се отказа от предложението.", "date": "2020.01.12", "title": "FAA глоби Boeing с $ 5,4 милиона за дефектните 737..., а уволненият изпълнителен директор си тръгна със $ 62 милиона"}
{"url": "http://www.classa.bg/%D1%81%D0%B2%D1%8F%D1%82/item/405105-%D0%B8%D1%80%D0%B0%D0%BA-%D0%BF%D0%BE%D0%BC%D0%BE%D0%BB%D0%B8-%D1%81%D0%B0%D1%89-%D0%B4%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D1%81%D0%B8", "text": "Временният премиер на Ирак Адил Абдул-Махди помоли Съединените щати да изпратят делегация, която да започне подготовка за изтегляне на техните войски от страната, съобщиха от неговият кабинет в петък. В телефонен разговор късно в четвъртък с държавния секретар на САЩ Майк Помпео, Абдул-Махди „поиска да бъдат изпратени делегати в Ирак, за да се установят механизмите за прилагане на решението на парламента за безопасното изтегляне на чуждестранните сили от Ирак\", предава AFP. Около 5 200 американски войници са разположени в бази в Ирак, за да подкрепят местните войски за предотвратяване възобновяването на Ислямска държава (ИД). Те съставляват по-голямата част от широка коалиция, ръководена от САЩ, поканена от иракското правителство през 2014 г. да помогне в борбата с джихадистите. Разгръщането се основава на споразумение между правителствата на двете страни, което никога не е било ратифицирано от иракския парламент. В неделя парламентът гласува за отмяна на поканата и изтегляне на всички чуждестранни войски.", "date": "2020.01.12", "title": "Ирак помоли САЩ да подготвят изтеглянето на войските си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405097-%D0%BE%D1%84%D0%B8%D1%86%D0%B5%D1%80%D0%B8-%D1%81%D0%B5-%D0%B1%D1%83%D0%BD%D1%82%D1%83%D0%B2%D0%B0%D1%82-%D0%BF%D1%80%D0%BE%D1%82%D0%B8%D0%B2-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8-%D0%BF%D0%BE%D0%BF%D1%80%D0%B0%D0%B2%D0%BA%D0%B8-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B8%D1%8F-%D0%B7%D0%B0%D0%BA%D0%BE%D0%BD", "text": "С името си против промените във военния закон застава подполковник от запаса Петър Желев. Той изразява своето мнение против предложението на Министерството на отбраната за увеличаване на пределната възраст с три години на военнослужещи, които не са упражнили правото си да получават и пенсия.     1. Защо това вдигане на възрастта не беше направено преди четири години, когато беше прието правилото за пенсия и заплата? И тогава недостигът на личен състав беше голям, което сега е главният мотив за вдигане на възрастта. 2. Не счита ли МО, че около 1200 военнослужащи, които през последните три години са навършили пределна възраст и не са упражнили правото си на пенсия по някакъв начин няма да бъдат ощетени с приемането на поправките в ЗОВС ? Аз като военнослужещ, който не беше упражнил правото си на пенсия до навършване на пределна възраст и останалите като мен през последните три години с две думи ще пием студена вода за вярна служба пред знамената. За информация аз бях командир на полигон „Ново село“, пише още той в Otbrana.com. Стотици са офицерите, които са застанали зад тези думи на подполковник Желев и искат обяснение от министъра на отбраната, от началника на отраната и  хората около тях, които са предложили тези промени. Припомняме, че предложението е войниците и матросите ще служат до 49 години, а четиризвездните генерали и адмирали – до 65. Всички военнослужещи ще служат с по три години над сегашната пределна възраст за военно звание, предвижда проект на изменение и допълнение на Закона за отбраната и Въоръжените сили. Условието е да не са упражнили право на пенсия за осигурителен стаж и възраст по КСО. Пределната възраст за военна служба на войниците (матросите става 49 години, на сержантите (старшините), офицерските кандидати и младшите офицери - 58; офицерите със звание \"майор\" (\"капитан III ранг\") - 58 години; на офицерите със звание \"подполковник\" (\"капитан II ранг\") - 58 години; на офицерите със звание \"полковник\" (\"капитан I ранг\") - 59 години; на офицерите със звание \"бригаден генерал\"- 61 години; на офицерите със звание \"генерал-майор\" (\"контраадмирал\") - 61 години; офицерите със звание \"генерал-лейтенант\" (\"вицеадмирал\") - 62 години и на офицерите със звание \"генерал\" (\"адмирал\") - 65 години. А пределната възраст за офицерите с военно звание \"полковник/капитан I ранг\", които заемат длъжност, за която се изисква хабилитация става 65 години.", "date": "2020.01.12", "title": "Офицери се бунтуват против Каракачанов и поправки във военния закон"}
{"url": "http://www.classa.bg/%D1%81%D0%B2%D1%8F%D1%82/item/405088-%D0%B8%D1%80%D0%B0%D0%BD-%D1%81-%D0%B3%D1%83%D0%B7%D0%BD%D0%B8-%D0%B8-%D0%BD%D0%B5%D0%BB%D0%BE%D0%B3%D0%B8%D1%87%D0%BD%D0%B8-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D1%8F-%D0%BF%D1%80%D0%B8%D0%B5%D0%BB%D0%B8-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-%D0%B7%D0%B0-%D0%BA%D1%80%D0%B8%D0%BB%D0%B0%D1%82%D0%B0-%D1%80%D0%B0%D0%BA%D0%B5%D1%82%D0%B0", "text": "Ирaнcкият кoмплeкc зa прoтивoвъздушнa oтбрaнa приeл укрaинcкия caмoлeт зa крилaтa рaкeтa, cъoбщи РИA Нoвocти. Oбяcнeниe бeшe дaдeнo oт кoмaндвaщия нa ирaнcкитe вoeннo – кocмичecки cили Aмир Aли Хaджизaдe. Caмoлeтът e бил нa рaзcтoяниe oт 19 км. Oпeрaтoрът нa прoтивoвъздушнaтa cиcтeмa нe уcпял дa ce cвържe c кoмaндвaнeтo. Зa тoвa и трябвaлo дa взeмe caмocтoятeлнo рeшeниe. „Взeтo e билo лoшo рeшeниe. Имaл e 10 ceкунди зa дeйcтвиe. Caмoлeтът e cвaлeн c рaкeтa c мaлък oбceг. Aрмиятa пoeмa цялaтa oтгoвoрнocт зa cлучилoтo ce и щe приeмe пocлeдcтвиятa“, зaяви Хaджизaдe.", "date": "2020.01.12", "title": "Иран с гузни и нелогични обяснения - приели украинския самолет за крилата ракета"}
{"url": "http://www.classa.bg/%D1%81%D0%B2%D1%8F%D1%82/item/405089-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D1%81%D0%B2%D0%B8%D0%BA%D0%B2%D0%B0-%D1%81%D0%B5%D0%BC%D0%B5%D0%B9%D0%BD%D0%B0-%D1%81%D1%80%D0%B5%D1%89%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB", "text": "Британската кралица Елизабет Втора е насрочила за утре съвещание, посветено на намерението на   и съпругата му   да се откажат от изпълнение на кралските си задължения и да станат финансово независими, съобщи вчера телевизионният канал \"Скайнюз\".   Това ще е първата семейна среща с участието на   от избухването на кризата в кралското семейство заради неговото решение. Заедно с него във фамилното имение Сандрингам, графство Норфолк, ще бъдат баба му, кралица Елизабет, баща му - престолонаследникът принц Чарлз, и по-големият му брат  .     На 8 януари   и Маркъл обявиха чрез \"Инстаграм\" за намерението си да направят безпрецедентна крачка като се откажат от статута на старши членове на кралското семейство и си гарантират финансова независимост. На практика това означава отказ от значителна част от церемониалните задължения и привилегии на херцога и херцогинята на Съсекс, които обаче може да запазят сегашните си титли. Предстои да бъде решено какъв ще е новият им статут, с какво ще им бъде позволено да се занимават, за да се издържат и как ще се осигурява охраната им, допълва БТА. Британски медии съобщават още, че   ще се включи по телефона в обсъжданията, ако часовата разлика го позволява.", "date": "2020.01.12", "title": "Кралица Елизабет свиква семейна среща заради принц Хари и Меган Маркъл"}
{"url": "http://www.classa.bg/%D1%81%D0%B2%D1%8F%D1%82/item/405090-%D0%BB%D0%B8%D0%B1%D0%B8%D0%B9%D1%81%D0%BA%D0%B0%D1%82%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B0%D1%80%D0%BC%D0%B8%D1%8F-%D0%BD%D0%B0-%D1%85%D0%B0%D0%BB%D0%B8%D1%84%D0%B0-%D1%85%D0%B0%D1%84%D1%82%D0%B0%D1%80-%D0%BE%D0%B1%D1%8F%D0%B2%D0%B8-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D0%B3%D1%8A%D0%BD%D1%8F", "text": "Либийската национална армия на маршал Халифа Хафтар обяви, че е съгласна да премине към прекратяване на бойните действия и операции в Западна Либия, която включва и столицата Триполи, от полунощ днес, в съответствие с вчерашния призив, отправен от Москва и Анкара, предадоха Франс прес и Ройтерс.     В кратко изявление ЛНА предупреди, че в случай на нарушение на прекратяването на огъня от противниковия лагер, реакцията ще бъде сурова, визирайки силите на признатото от ООН Правителство на националното съгласие,     Маршал Хафтар, който от април води офанзива за завземане на Триполи, базата на противниците му, обаче четвъртък вечерта обяви продължаване на военните операции, приветствайки същевременно \"инициативата на президента Владимир Путин\". В сряда командващият ПНС Файез Сарадж приветства призива за прекратяване на огъня, без обаче да каже дали ще се съобрази с него, допълва БТА.", "date": "2020.01.12", "title": "Либийската национална армия на Халифа Хафтар обяви прекратяване на огъня"}
{"url": "http://www.classa.bg/%D1%81%D0%B2%D1%8F%D1%82/item/405091-%D0%BA%D0%BE%D0%B9-%D0%B8-%D0%B7%D0%B0%D1%89%D0%BE-%D1%81%D0%B5-%D0%B1%D0%BE%D0%B8-%D0%BE%D1%82-%D1%81%D1%8A%D1%8E%D0%B7%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "Двама политици по различно време изразиха много интересни мнения за последствията от сближаването между Русия и Германия. Джордж Фридман, директор на частната разузнавателна служба “Стратфор”, даде интервю през 2016 г. за Deutsche Wirtschafts Nachrichten (DWN), германска агенция за икономически новини, където той категорично заяви: „Не само САЩ искат да спрат руско-германския съюз. Няма страна в Европа, която да подкрепя такъв съюз. Полша и Франция, например, са яростни противници на подобен съюз. Сближаването между Русия и Германия е ужас и страх за Европа. \" Същата позиция изрази и германският политолог Александър Рар след конференцията по сигурността в Мюнхен: \" \" Между тези изявления има три години, но и американците, и германците наричат Полша основния противник на руско-германския съюз, ако има такъв. В същото време Фридман включва Франция , докато Рар - балтийските държави и САЩ. Въпреки това, нито единият, нито другият споменават Великобритания. Тя е не само основният бенефициент от предотвратяването на руско-германското сближаване, но и всъщност е държавата, която колонизира и САЩ, и Полша. В исторически план именно Великобритания е най-заинтересована от смазването на силна Германия, а нищо не укрепва Германия толкова, колкото съюза с Русия, тъй като извежда Германия до статута на глобална сила, действаща от Лисабон до Пекин през руския транспортен коридор. Полша винаги е била марионетка на Великобритания. Тя е използвала Полша като таран срещу Руската империя. САЩ наследяват Полша от Англия, тъй като Англия все още контролира политическата класа на САЩ. По-точно не Англия, а нейният транснационален елит, който е двоен - англо-американски. Глобалният елит на Великобритания оперира по света чрез ръцете на Съединените щати, но тук, както в известния роман, “бензинът - ваш, идеите наши\". Британската държава и британският финансов елит трябва да бъдат много ясно разделени. Британската държава може да се загуби, както тя губи колониите си в полза на САЩ след Втората световна война, но това е просто преразпределение на ресурси в рамките на един и същи елит. На Ротшилд, опериращи както във Великобритания, така и в САЩ, не са нанесени щети. Губи единствено Министерството за колониалните въпроси. Но Великобритания е Ротшилд, а не дадено министерство. Следователно, мнението на Полша и балтийските държави е мнението на Англия. Докато Англия не властва над Полша и балтийските държави, те искат приятелство с Германия и се възползват от него. Конфликтът на Полша и Германия е конфликт на Англия и Германия. Предвид пълния британски политически контрол над управляващата класа, в балтийските държави, настоящият им конфликт на интереси с Германия също е конфликт между Великобритания и Германия, а не с тези страни. Цялата външнополитическа програма на тези лимитрофи е напълно определена в Лондон. Въпреки известната автономност в подробностите, общият дневен ред на САЩ също се определя в Лондон. Германската икономика е проектирана от САЩ по такъв начин, че се основава на износа и следователно остава изключително зависима от пазарите в Съединените щати и от онези европейски страни, които САЩ контролират. Според Фридман 50% от германския износ е в страните от Еврозоната. Освен това цялата европейска търговия зависи от политиката на Федералния резерв на САЩ. ФР ще промени лихвения процент на рефинансирането в посока увеличение - и връзката на долара и еврото ще съсипе икономиката на Германия. Следователно, чрез този лост САЩ контролират икономическия и политически елит на Германия. Границите на възможностите за растеж на Германия в Европа са очертани от САЩ - всеки растеж на Германия е възможен, само когато това води до растеж на способностите на САЩ. Това е формулирано от Бжежински в началото на 90-те в книгата му „Голямата шахматна дъска“. Оттогава Германия донякъде е разширила свободата си на действие, което се показва от изпълнението на стратегически проекти за газопроводи с Русия, но това се случва с цената на огромни отстъпки в други области, за да не се наруши господстващото положение на САЩ. Германия губи много пари от участието си в американските санкции, но това е цената за газа, доставян от Русия. Да, разчитайки на Русия, Германия в същото време не е заинтересована от засилване на руското влияние върху Европа и следователно позицията на САЩ и Германия ще бъде сходна по украинския въпрос. Полските и балтийските амбиции, подхранвани от англосаксонците, също вървят в тази посока. В отговор на съгласието на Русия за обединението на Германия - с категоричното възражение на най-близките германски \"съюзници\" в лицето на Англия и Франция - Германия няма да отговори с взаимност на обединението на Русия. Мощна Русия е това, което винаги е приближавало европейските държави една до друга, независимо колко са враждуващи. Но ако говорим за използване на Русия за рязко укрепване на нашите позиции, тогава Германия може да не е съгласна с Англия и САЩ. Украйна, която се стреми да влезе в англо-американско-европейската общност на бойци с Русия, очаква да получи значителна сума пари за това. Полско-украинският инстинкт казва, че трябва да се намери най-силния и да пробиеш при него като слугиня, за да може след това да получиш статута на любима държанка на султана и някакви дрънкулки в харема. Полският елит се надява, че ще използва Америка за възстановяване на Полско-литовската общност . Докато той вади кестени от огъня за САЩ, ще има време да повтори трика на Германия - да се укрепят геополитически, защото смятат, че колкото по-силна е Полша, толкова по-силни са САЩ. Полският елит разбира, че никога няма да води независима империя и затова е готов да бъде американска провинция в Европа, но с големи размери, като един ден си отмъсти за историческото унижение както на Германия, така и на Русия. Идеологията на отмъщението, за която няма и никога няма да има ресурси, е невроза, а неврозите никога не са носили късмет. Това е полската трагедия, ако искате го наречете така. Именно осъзнаването и преживяването на тази трагедия изригва в безумните позиции на полските участници в руските токшоута. Такава агресивност е най-добрата проява на разбирането на нечия слабост. Истинската сила не се нуждае от агресивност. Интересна е абсолютната интелектуална деградация на политическия елит на САЩ. От Хенри Кисинджър до Майк Пенс, това е американска трагедия. Може би щеше да е най-добре за Кисинджър да не доживее времето да я види лично. Ето ги бисерите на Майк Пенс на конференцията в Мюнхен в преразказа на немски политолог: “ \" Такава е „теологията“ от вицепрезидента на САЩ. Рар не крие отвращението на германската управляваща класа към настоящата американска администрация. Те нарочно поканиха Байдън, който предизвика аплодисменти, като каза, че кошмарът на Тръмп ще приключи скоро и всичко ще се върне към времето на Обама. Рар е уверен:  .\" Според Рар Германия вече не иска да създава армията си, осъзнавайки, че няма да дърпа този проект. ЕС не е в състояние да стане независим, след като е толкова зависим от САЩ в икономиката и сигурността. Европа, включително Германия, сега моли Съединените щати да се върнат към онези времена, когато след Втората световна война европейците можеха сами да решават нещо. Но Рар е убеден , че това няма да се случи. Причината той нарича позицията на Тръмп. Разбиране, но не и говорене, че това не е Тръмп, а обективните интереси на САЩ в света, където Китай, Русия, Индия и ислямският свят са се засилили. Самите САЩ вече не ги влече ролята на световен жандарм и ако видят, че е най-лесно за тях да оправят нещата, като ограбят Европа, ще е е безполезно да бъдат молени да се откажат от тази идея. Освен това Рар се оплаква, че Тръмп заплашва Европа, която предпочита газ от Русия, защото не иска да купува скъп американски втечнен газ. И за да прокарат тази идея, САЩ включват цялата си пета колона в Европа - поляци, румънци, прибалтийци. Тези, които Германия винаги е считала за свои васали и са презирани от дъното на тевтонската душа. Ето го, конфликт на интереси между САЩ и Европа. Това вече не е пукнатина и дори не е прозорец - това е отворена врата. Русия просто не може да не влезе тук. Германия няма да разбере, че Америка не вярва в сълзите. Плачът на стара Европа по времето на нейната младост е непродуктивен. Европа все още моли САЩ да ѝ оставят ролята на държанка. Европа панически се страхува от предложенията на Русия и Китай, осъзнавайки, че тя ще се разтвори в руското суровинно пространство и в китайския индустриален и демографски океан. Европа отново чука на вратата на САЩ, но те са я затворили и няма да я пуснат отново. Съединените щати вече не възнамеряват да хранят Европа, напротив, те самите изискват издръжка от Европа. Ясно е, че този спор между застарялата държанка и възрастния и любовник, който самият се стреми да премине към издръжка, се наблюдава с любопитство в Русия. Китай също не бърза и разбира, че процесите на деградация на Европа са необратими и с времето всичко ще рухне там, точно както навремето всичко рухна в САЩ. Тезата за падането на САЩ е мнението на най-големите американски финансисти. Отклонявайки се от тези прогнози, САЩ създават пропагандни центрове под прикритието на изследователски центрове. Джордж Фридман, един от тези рупори, не случайно твърди, че Русия, Китай и Германия са в упадък, докато Полша, Турция и Япония крепнат. Той казва това от 90-те години. Последният път той каза това през 2016 г. Очевидно това е погрешна прогноза, но Фридман все пак не е създаден за анализи - има достатъчно анализатори в Пентагона и ЦРУ без него. Ролята на Фридман е да бъде анестезиолог. Както в стария виц за Брежнев: вагонът ни стои неподвижно, но ние ще пуснем пердета на прозорците и ще заклатим вагона, така че всички да мислят, че пътуваме. Тук Фридман изразява позицията на цялата управляваща класа в САЩ. Германия усеща това напълно и затова скърби неимоверно. Съюзът с Русия за Германия е не само полза, но и отделяне от познатата цивилизационна среда. Това е потапяне в света на варварите от Изтока. По-добре е да загубите себе си и страната си от англосаксонците, отколкото да станете независими в контакти си с Русия и Китай. Ако Германия тръгне по този път, това ще изплаши всички останали европейци, от западните до източните, че германското лидерство в Европа ще бъде подкопано. Докато Германия страда от геополитически разлом, осъзнавайки, че това раздвоение е предизвикано от старостта ѝ, когато всичко стане късно и не по силите и започне да иска да ѝ изплащат пенсия, да я оставят на Работа, Русия спокойто ще приведе Германия на новата система за осигуряване. Германия плаче и се мята, тя не иска да се отказва от американските родители, искащи издръжка, но няма да има изход. Предишният световен ред е невъзвратим, както не възвратимо нищо в този живот и тази история. Фридман твърди: Европа е във фаза на институционална дезинтеграция и се връща към нациите. Тоест това е съюз на държави в етап на разпад. Това не е вярно. ЕС е в криза, но това е борба между центробежните сили и центростремителните сили, а последните все още надделяват. Дори евроскептиците не изискват демонтаж на ЕС, а неговата реформа. Фридман бърза с пожелателно мислене. Да, за САЩ е по-лесно да се справят в отделните европейски страни. Европа обаче не иска такова състояние, въпреки споровете. Разпадането на ЕС все още не е станало необратимо. С разпадането на ЕС амбициите на Европа също ще изчезнат. Подобен сценарий обаче - преходът към двустранно сътрудничество - също отговаря на интересите на Русия, тъй като тогава никакви лимитрофи вече няма да могат, криейки се, да поставят пръчки в колелата на съвместни руско-европейски проекти. И кой знае, да не би Москва и Вашингтон да действат в унисон в този сценарий? По този начин съюзът между Русия и Германия е най-малко искан от Англия и САЩ и тяхната позиция се изразява от всички източноевропейски васали на САЩ. На трето място са Франция и Италия, съперници на Германия. И на последно място са онези политически сили в самата Германия, които са свикнали комфортно да живеят във васално положение със САЩ и изпадат в паника от големи стратегически промени, защото разбират, че не могат да се справят с тях. В този случай всички техни аргументи за рисковете за Европа са всъщност аргументи за рисковете лично за тях. Европа ще се възползва от обединението на Германия и Русия - ако това не се разбира като интереси на Съединените щати в изявленията на марионетните правителства на Полша или Естония, а интересите на самите Полша и Естония, както и на всички други европейски държави, които Путин не искаше да ги обиди, ги нарече “седящи и говорещи, защото нямат пълен суверенитет\". Суверенитетът не е пълен или непълен, той или съществува или не. Не бива да се бърка с влияние. Всеки влияе на всички, всеки е ограничен от всички, но суверенитетът предполага повече от това да се влияе. Суверенитетът е цялостна концепция, която включва символи, дипломация, икономика, военна политика и култура. Някъде е по-малко, някъде повече, но въпреки това е лесно да отделим присъствието си от отсъствието му. В този смисъл отношението на Германия към съюза с Русия е свързано със собствения ѝ суверенитет. Отхвърлянето на съюза за Германия е отхвърляне на суверенитета. С всички последствия от такова решение. От древни времена продажбата на първородството за паничка леща се смята за неуспешен бизнес. Германия все още има време да помисли. Но не може да мисли дълго, защото ако бъбреците откажат, вече е късно да се пие минерална вода “Боржоми”.    ", "date": "2020.01.12", "title": "Кой и защо се бои от съюза между Русия и Китай"}
{"url": "http://www.classa.bg/%D1%81%D0%B2%D1%8F%D1%82/item/405092-%D0%B2%D1%80%D0%B5%D0%BC%D0%B5-%D0%BD%D0%B0-%D0%B4%D0%B8%D0%BB%D0%B5%D1%82%D0%B0%D0%BD%D1%82%D0%B8,-%D0%B8%D0%BB%D0%B8-%D0%B5%D0%B2%D1%80%D0%BE%D0%BF%D0%B0,-%D1%81%D0%BA%D0%BE%D0%B2%D0%B0%D0%BD%D0%B0-%D0%BE%D1%82-%D0%B0%D1%82%D0%BB%D0%B0%D0%BD%D1%82%D0%B8%D0%B7%D1%8A%D0%BC", "text": "След убийството на генерал Касем Сюлеймани от американците и иранските атаки срещу американските бази в Ирак, европейските лидери са объркани. От една страна, те се страхуват от ескалация на иранско-американския конфликт, а от друга, реалната липса на права в НАТО не им дава възможност да спрат авантюрите на администрацията на САЩ. Европейците не са в състояние да повлияят на ситуацията; Вашингтон просто не се съобразява с тяхното мнение. „Атлантическата солидарност“ кара европейците да мълчат за това, което целият свят казва. Американският правителствен служител, който остана анонимен, ден след убийството заяви пред New York Times, че НАС е прихванала разговорите на аятолах Хаменей със Сюлеймани и не са били разкрити никакви планове от страна на генерала да организира нападение срещу американските представители. Западните медии обаче „не забелязаха това“ и продължиха да разпространяват съобщението на Тръмп в “Туитър” „Взехме мерки за спиране на войната“ плюс изявлението на Помпео, че Сюлеймани е подготвял „атака срещу американските интереси“. И когато на брифинг в Държавния департамент един от журналистите се опита да попита за фактите, потвърждаващи тази версия, водещият го нападна: „Трябва ли да обясняваме защо правим това ?!“ На 5 януари иракският парламент реши да изтегли американските войски от тази страна в рамките на една година. Но в същия ден Тръмп не намери нищо по-добро от това да съобщи, че САЩ държат 52 ирански цели под прицел, включително тези, важни за културата на Иран. Европейските лидери не посмяха да коментират това. Сега Дания, Полша, Латвия, както и Финландия преразглеждат формата на участието си в американската авантюра в Ирак. Вярно е, че техният жест изглежда изключително символичен, като се има предвид, че полският военен контингент в Ирак е 268 военнослужещи, а латвийският - едва от 6. В същото време на спешно заседание на Съвета на НАТО на 6 януари беше направено предложение за изоставяне на опитите за \"насилие и ескалация\"... от Техеран. А ръководителят на Европейската комисия Урсула фон дер Лайен (бивш министър на отбраната на Федерална република Германия) замислено информира за „готовността да подкрепи онези, които остават спокойни и разумни в конфликта“. Не е ясно кого е имала предвид. Явно не убийците на генерал Сюлеймани. На 11 януари Ангела Меркел и Хайко Маас летят за среща с Владимир Путин в Москва - вероятно се надяват руският лидер да окаже на Техеран нужното на „колективния Запад“ влияние. И рано сутринта на 8 януари, Иран, по време на операция “Мъченик Сюлеймани”, нанесе ракетни удари по две американски цели в Ирак, включително по авиобаза “Айн Асад” в западната част на страната. Иранската страна съобщи, че повече от 80 американски войници са били убити и около 200 ранени. Във Вашингтон отричат всякакви щети по американските военни съоръжения. Президентът на САЩ мълча известно време, след което заговори, казвайки, че в резултат на тези атаки никой не е ранен, а щетите са минимални. И както винаги, той се похвали: „Изглежда, че Иран е отстъпи“. В същото време той самият изглеждаше необичайно доволен. А за 52-та ирански обекта „под прицел“ вече не можеше да се говори. Няколко часа по-късно в интернет се появиха сателитни снимки, направени от търговската компания Planet. Изображенията сочат, че американските бази в Ирак са значително повредени (иранските ракетни удари са причинили големи щети във въздушната база “Айн ал Асад”). Дали е имало човешки жертви, не е ясно, но хангарите с техниката и административните площи са пострадали забележимо. В такива случаи на Запад винаги се провежда пресконференция, на която се канят много журналисти. Този път нямаше нищо. А европейците имаха въпроси. - Дори ако иранците преувеличават ефекта от ракетния удар, защо „най-мощната армия в света“ е допуснала атаки по своите бази? - Ако иранците не се страхуват от заплахите на Тръмп за „безпрецедентно тежък и ужасен отговор“ и са нападнали американските съоръжения, защо американската администрация не коментира подобна дързост? Колко сериозно е мнението на Вашингтон за готовността на Техеран да удари още 104 (52 х 2) цели на Съединените щати и техните съюзници? - Какво трябва да правят \"верните атлантисти\" - европейските правителства, от които обществеността на техните страни очаква изясняване на ситуацията? Европейските лидери на континента не стигнаха до равнището на Борис Джонсън, който заяви готовността си да удари Иран с ракети. И тъй като страните членки на НАТО са обединени от \"атлантическата солидарност\", защо европейците не поискат от Вашингтон изчерпателна информация за отношенията на САЩ с Иран? Европейците обаче мълчат. Те са хипнотизирани от химерата на Атлантизма. Чърчил навремето казва: „Живеем в епоха на големи събития и малки хора“. Немският Die Zeit говори за същото нещо в статия от 6 януари, наречена „Времето на дилетантите“.    ", "date": "2020.01.12", "title": "Време на дилетанти, или Европа, скована от атлантизъм"}
{"url": "http://www.classa.bg/%D1%81%D0%B2%D1%8F%D1%82/item/405093-%D0%BF%D0%BE%D0%BB%D1%88%D0%B0-%D0%BD%D0%B5-%D0%B2%D1%8F%D1%80%D0%B2%D0%B0-%D0%B2-%D1%81%D0%BF%D0%BE%D1%81%D0%BE%D0%B1%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%B4%D0%B0-%D1%81%D0%BF%D1%80%D0%B0%D1%82-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C", "text": "Санкциите на САЩ няма да могат да спрат изпълнението на проекта \"Северен поток 2\", заяви полският премиер Матеуш Моравецки. Според него санкциите \"ще забавят изпълнението на проекта, но няма да спрат\", съобщава ТАСС , позовавайки се на Die Welt. Моравецки каза, че страната му „щеше да бъде по-добре, ако строителството не е започнало“. Той каза, че на Москва не трябва да се дава възможност да „изнудва ЕС чрез спиране на доставките на газ“. Както Моравецки призна, той често обсъжда този въпрос с германския канцлер Ангела Меркел, техните позиции се разминават.  Премиерът на Полша смята, че \"Северен поток 2\" е \"стъпка в грешна посока\". Оценявайки възможността за подобряване на отношенията с Русия, Моравецки подчерта, че това няма да има смисъл \"без подходящи мерки за отмъщение\" от страна на Москва. По-конкретно, според него, говорим за ситуации около Крим, Донбас и Сирия. Припомняме, че руският министър на енергетиката Александър Новак заяви, че Nord Stream 2  ще стартира преди края на 2020 г. Изпълнението на проекта изисква допълнително време, тъй като основният изпълнител на строителството, швейцарската компания Allseas Group, напусна поради санкциите на САЩ.  ", "date": "2020.01.12", "title": "Полша не вярва в способността на американските санкции да спрат „Северен поток 2“"}
{"url": "http://www.classa.bg/%D1%81%D0%B2%D1%8F%D1%82/item/405094-%D0%BF%D1%80%D0%B8%D0%BD%D0%BE%D1%81%D1%8A%D1%82-%D0%BD%D0%B0-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%B8%D1%82%D0%B5-%D0%B7%D0%B0-%D1%88%D0%B0%D0%BC%D0%BF%D0%B0%D0%BD%D1%81%D0%BA%D0%BE%D1%82%D0%BE-%D0%B8-%D0%BC%D0%B8%D1%82%D0%BE%D0%B2%D0%B5%D1%82%D0%B5-%D0%B7%D0%B0-%D0%BC%D0%BE%D0%BD%D0%B0%D1%85%D0%B0-%D0%B4%D0%BE%D0%BC-%D0%BF%D0%B5%D1%80%D0%B8%D0%BD%D1%8C%D0%BE%D0%BD", "text": "Ако разрови човек историята, ще попадне на удивителни неща, например, че англичаните имат по-голям принос в изобретяването на шампанското от монаха Дом Периньон, на когото погрешно приписват откритието. Само че този факт е толкова скандален, че никой не смее да го разисква. Създаденият някога мит за монаха Дом Периньон, който измислил шампанското и започнал да го запушва с коркова тапа, вече отдавна е опроверган, както ще стане ясно от следващите редове. Но следващата крачка – за приноса на англичаните – никой не смее да направи. Дом Периньон е бенедиктински монах, на когото е кръстено едно от скъпите пенливи вина от областта Шампан – „Дом Периньон“ (с цена около 100 евро бутилката, в зависимост от вида и реколтата – Vintage, Nonvintage Champagne). В действителност монахът, живял 1639-1715 (по времето на Луи XIV), не е откривател, но има принос в производството на бяло вино шампанско, по време, когато производителите са правели предимно червени вина. Днешният стил на шампанското като пенливо вино, е развит доста по-късно – към средата на XIX век и става доминиращ в тази област на Франция. Но през 1821 година, век след смъртта на Дом Периньон, друг монах от областта на име             „Елате бързо, аз опитвам звездите!” – тези думи ги приписват на монаха Дом Периньон, когато той опитал за пръв път виното, което днес наричат шампанско. Това е пълна измислица, цитатът е бил рекламен слоган за шампанско към 1890-1900 година. В действителност животът на Дом Периньон е минал в борба срещу мехурчетата във виното, а не за тяхното създаване. По онова време вината са правени с       Проблемът започва напролет като се стопли времето. Тогава в онези вина, които имат повече остатъчна захар, ферментацията започва отново. Само че вече не в бъчвата. Още преди повече от 500 години във Франция бутилирането на вина е масово разпространено. Подреждали са бутилките една до друга на рафтове в мазета. И когато в бутилираните вече вина започвала повторна ферментация, се образува въглероден двуокис (диоксид) и тапите излизат или бутилките започват …да гърмят. Това е било най-голямото бедствие във винарството по онова време. Загубите са били между 20% и 80% от бутилираните вина. Защото бутилката като гръмне, експлодират и съседните, получава се верижна реакция. Дори била въведена практика да се слагат върху бутилките метални „маски”, които подсигуряват, ако гръмне бутилка, да не пострадат съседните. Дом Периньон като монах, ангажиран с манастирското производство на вино, търсел начини да предотврати образуването на мехурчетата във виното. Мъчил се да изчисти така технологията, че да не гърмят бутилките. Около 150 години преди него     По късно през годините технологията е развита още от …англичани. Те са въвели дебелите бутилки и корковата тапа. Корковата тапа е била използвана за запушване на бутилки с вино още от римляните докъм V век, но традицията се загубила и около XVII век в Англия започнали отново да запушват бутилките с корк. Там обикновено доставяли в бъчви френско вино, бутилирали го, запечатвали с тапи. Докъм онова време във Франция и др. са използвали запушалки от свитък от плат, напоен със смоли, запечатвани с восък, с асфалт.     които бутилирали на място и те ферментирали вторично в бутилката. През 1662 английският учен Кристофър Мерит пръв описал процеса на вторична ферментация в бутилката и отделянето на въглероден двуокис, което правело виното пенливо. Това е безспорен факт, публикациите му са известни и дискутирани по онова време. Мерит дори описал възможността да се добавя захар във виното преди бутилиране, за да ферментира вторично и така всяко вино могло да стане пенливо. Изследването на Мерит описва и процеса на правенето на пенливо шампанско от английски търговци, които внасяли вино в бъчви от Шампан и другаде, подслаждали го, бутилирали и напролет имали пенливо вино. Това става още преди в областта Шампан да започнат съзнателно да правят пенливо вино, наречено шампанско. За приноса на Дом Периньон във винарството се знае от публикувани от абатството три години след смъртта му правила за правене на вино, които той създал. Според тях първото е, че виното трябвало да се прави от сорта пино ноар и да се избягват белите сортове, защото с тях виното има по-голям риск да ферментира повторно в бутилката. Днес шампанското се прави от сортовете пино ноар, пино мьоние и шардоне. Допускат се и други бели сортове в малки количества, всяка изба си има специалитети. Пино ноар и др. червени сортове имат особеност, че червените багрилни вещества са само в ципата на зърното, и ако се изцеди сокът с не толкова силна преса и се отдели веднага от джибрите, става бяло вино. На френски това се изписва често на етикета на пенливи вина като Съответно Blanc de blanc (бяло от бяло) се прави само от 100% бели сортове, обикновено чисто шардоне. Друго правило на Дом Периньон е упорито подрязване на лозите, така че да не стават по-високи от метър и да дават по-малко гроздове. Гроздето трябва да се бере на хладно рано сутрин, гроздовете да не се натъртват и мачкат при брането. След това да се прави подбор, да се отделят и повредени и загнили зърна, също така да се отделят и по-големите гроздове. Негово правило е и фината преса, и бързо отделяне на сока от джибрите. Това е приносът на Дом Периньон в правилата за правене на вино, публикувани през 1718. Те не са толкова изключителни и не се знае дали някои от тях не са използвани и преди него. Но век след смъртта му започват легендите за него като откривател. Те се развиват допълнително и още век по-късно. Приписват му, че освен че измислил шампанското, той за пръв път използвал корковата тапа. Според разпространяваните за него легенди, той можел, като дегустира вино на сляпо, да познае с точност от кои лозя в региона е правено. Покрай легендата за слепите дегустации, които правил, се разпространила и легендата, че бил сляп. Заради заслугите си монахът Дом Периньон е погребан в манастирското гробище, където погребват абатите (по нашенски – владиците). А французите, като производители на шампанско, се отнасят крайно високомерно към английски принос в тази технология.  ", "date": "2020.01.12", "title": "Приносът на англичаните за шампанското и митовете за монаха Дом Периньон"}
{"url": "http://www.classa.bg/%D1%81%D0%B2%D1%8F%D1%82/item/405095-%D1%81%D0%BB%D0%B5%D0%B4-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2%D1%8A%D0%B2-%D1%84%D1%83%D0%BA%D1%83%D1%88%D0%B8%D0%BC%D0%B0-%D0%B4%D0%B8%D0%B2%D0%B0%D1%82%D0%B0-%D0%BF%D1%80%D0%B8%D1%80%D0%BE%D0%B4%D0%B0-%D0%BF%D1%80%D0%BE%D1%86%D1%8A%D1%84%D1%82%D1%8F%D0%B2%D0%B0", "text": "Близо десетилетие след ядрената катастрофа в японския град Фукушима, която прогони хората от големи райони наоколо, сега живеят огромни популации от животни. \r\n Проучване на университета в Джорджия за популациите на диви животни в зоната за ядрено изключване във Фукушима хвърля положителна светлина за ситуацията там. Оказва се, че повече от 20 вида, сред които глиган, японски заек, макак, фазан, лисица и миещо куче, са се задомили в различни области наоколо. \r\n Резултатите са първото доказателство, че многобройни видове диви животни вече са в изобилие в цялата зона за евакуация на Фукушима, въпреки наличието на радиологично замърсяване, отбелязва изаднието ZME Science. \r\n Измина близо десетилетие от ядрената авария във Фукушима, станала през 2011 г. Както и при други ядрени аварии, властите създадоха зона за забрана около мястото, за да защитят общественото здраве. \r\n Животните обаче са свободни да идват и да си отиват, както пожелаят. И както за обикновените хора, така и за учените е любопитно да наблюдават живота в такива области. Оказва се, отговорът е „по-добър от очакваното\". \r\n Екипът от учени от университета в Джорджия е работил и в Чернобил. \r\n С настоящото изследване те само допълват откритото до момента - карантинните райони могат се превърнат в сигурни убежища за дивите животни, особено за видове, които имат проблем с близостта на хората. Заселилите се във Фукушима са животни, които са наблюдавани предимно в евакуирани от хора зони. \r\n Предполага се, че тези видове са се увеличили и изобилстват именно след евакуацията на хората заради изтичането на радиация. \r\n За проучването екипът е работил в три зони на интерес, създадени от правителството в регион Фукушима след аварията през 2011 г. Събрани са данни за популацията на дивата природа, като са използвани 106 места за камери в тези зони. \r\n Една от изследваните зони е напълно ограничена за хората поради високите нива на радиационно замърсяване, другата е с ограничен достъп поради междинните нива на замърсяване, а последната е отворена за достъп и обитаване на хората, заради ниски фонови нива на радиация. \r\n           Необитаемата зона служи като контролна зона за изследванията. Няма предишни данни за популациите на дивата природа в евакуираните райони, от които да се установи базова линия, но трите области са в непосредствена близост и имат подобен пейзаж. Тоест, данните могат да се сравняват само с предишни, направени в обитаваната от човека зона. \r\n Камерите са направили над 46 000 снимки на дива свиня за 120 дни. Около 26 000 са направени в необитаемата зона, приблизително 13 000 в ограничената и само 7000 в обитаемите зони. Други видове, наблюдавани в голям брой, включват миещи мечки, японски собол, японски макак и маймуни. \r\n Това изследване има важен принос, защото дава светлина за радиологичното въздействие върху популациите на дивата природа, докато повечето предишни проучвания търсят ефекта върху отделните животни. \r\n Екипът разглежда и влиянието на други фактори върху популацията на дивата природа, като отдалеченост от път, надморска височина, време на активност и видове растителност. \r\n Поведенческите модели на повечето видове са почти като исторически записаните модели. \r\n Енотите например са по-активни през нощта, както и се очаква. Фазаните, които са дневни, съответно са по-активни през деня. Междувременно дивите свине в необитаемата зона са били по-активни през деня, докато глиганите в населените от хора райони са били по-активни през нощта. Екипът предполага, че видът променя поведението си спрямо това да избегне хората. \r\n Тези открития обаче се отнасят само за популациите, те не дават оценка за здравето на отделните животни. \r\n Теренът варира от планински до крайбрежни местообитания, каквито обичайно са дом на различни видове. Резултатите показват, че нивото на човешка активност, надморска височина и вид местообитание са основните фактори, които влияят върху изобилието на оценяваните видове, а не на нивата на радиация \r\n Изключение от общия модел е японският сероу, бозайник, подобен на коза, който се наблюдава най-много в планински селски райони. Според екипа близостта до заселените райони е резултат от нарастващия брой глигани в евакуираните район, които козите се опитват да избегнат. \r\n Фауната на Фукушима включва също червенаа лисица, цивета (Paguma larvata), невестулка, елен и черна мечка. \r\n Докладът от изследването с е публикуван в списанието „Граници в екологията и околната среда\". \r\n   \r\n", "date": "2020.01.12", "title": "След ядрената катастрофа във Фукушима: Дивата природа процъфтява"}
{"url": "http://www.classa.bg/%D1%81%D0%B2%D1%8F%D1%82/item/405096-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BF%D0%B0%D0%B7%D0%B8-%D0%BE%D0%B1%D0%B5%D1%89%D0%B0%D0%BD%D0%B8%D0%B5%D1%82%D0%BE-%D1%81%D0%B8-%D0%BA%D1%8A%D0%BC-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F", "text": "Председателят на Европейската комисия заяви, че е „дълбоко убедена“, че блокът трябва да продължи с процеса на разширяване. Урсула фон дер Лайен избра Хърватия - най-новата държава членка на ЕС, за да отправи послание към Балканите: ЕС трябва да спази обещанията си за разширяване, пише БГНЕС.   \"Помолихме ги да направят много. Те изпълниха критериите, така че сега и ние трябва да изпълним обещанията си\", заяви президентът на Европейската комисия, визирайки Северна Македония и Албания. И двете страни получиха зелена светлина за започване на преговори за присъединяване към ЕС, но видяха, че това пътуване е спряно поради нежелание в Европейския съвет, особено от страна на Франция, която има опасения от въздействието на по-нататъшното разширяване върху процеса на вземане на решения в ЕС. Фон дер Лайен говори заедно с Андрей Пленкович, министър-председател на Хърватия, отбелязвайки началото на първия път, в който страната оглавява ротационното председателство на Съвета на ЕС, откакто се присъедини към блока през 2013 г. \"Следващите месеци, разбира се, ще бъдат особено важни за отношенията с Балканите\", каза тя, имайки предвид предложенията как да се подобри процесът на разширяване, който се очаква да предложи Комисията. През ноември Париж представи свои собствени предложения за промяна на правилата за присъединяване към ЕС. На среща на лидерите на ЕС през октомври те решиха „да се върнат към въпроса за разширяването преди срещата на върха ЕС - Западни Балкани в Загреб през май 2020 г.“ Очаква се лидерите да обсъдят проблема отново през март. Срещата на върха в Загреб \"ще бъде потенциален етап в този процес\", каза фон дер Лайен, предупреждавайки, че \"все още трябва да свършим много работа\". Тя посочи, че ЕС ще \"помисли как можем да подобрим процеса на присъединяване\", но добави: \"Аз съм дълбоко убедена, че това не бива да ни пречи да водим преговорите за присъединяване със Северна Македония и Албания.\"", "date": "2020.01.12", "title": "Урсула фон дер Лайен: ЕС трябва да спази обещанието си към С. Македония и Албания"}
{"url": "http://www.classa.bg/%D1%81%D0%B2%D1%8F%D1%82/item/405077-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%C2%AB%D0%BF%D1%83%D1%82%D0%B8%D0%BD-%D0%BC%D0%B5%D1%87%D1%82%D0%B0%D0%B5-%D0%B4%D0%B0-%D0%B2%D1%8A%D0%B7%D1%80%D0%BE%D0%B4%D0%B8-%D1%81%D1%81%D1%81%D1%80%C2%BB", "text": "Политологът Валери Соловей заяви, че между Русия и балтийските страни може да избухне военен конфликт. Той изрази това в ефира на Радио «Балтком».         Като начало експертът отбеляза, че ако се съди по резултатите от 2019 г., интересът към политическата сфера значително се е увеличил сред руснаците, което може да се счита за положително явление. „В Русия основната тенденция е политизацията, тоест връщането на политиката в руския живот. Общият растеж на политизацията на обществото е факт, хората стават все по-заинтересовани от политиката и това е много добре“, каза политологът. Що се отнася до външната политика, според Валери Соловей понастоящем практически няма връзка между Русия и балтийските държави. В същото време той е сигурен, че неотдавнашното отрицателно изявление на президента на Руската федерация Владимир Путин към полския посланик всъщност е било адресирано до Латвия и други балтийски страни. „Що се отнася до отношенията между Русия и балтийските страни, почти няма нужда да се говори за тесни контакти, освен за посещението на естонския президент в Москва, въпреки че едва ли то може да се нарече успешно. Бих казал, че има признаци, показващи рязко усложняване на руско-балтийските отношения като цяло. Тези признаци са реториката на руския президент Владимир Путин, неговите разсъждения за началото на Втората световна война от гледна точка на Кремъл. Искам да кажа, че тази реторика не е адресирана до Полша, а е адресирана предимно към балтийските страни. Това са неговите разсъждениея за възможността от превантивен удар при необходимост“, каза експертът. Според политолога не бива да се изключва възможността за военен конфликт между Руската федерация и балтийските държави. В същото време той признава, че подобна война ще бъде много бърза и в резултат Европа ще бъде почти парализирана. „Считам, че съществува възможност за рязко влошаване на отношенията между Русия и балтийските страни. Военният конфликт не може да бъде изключен. Ние не казваме, че той е предопределен и предрешен. Но Кремъл е уверен, че ще постигне недвусмислен успех в случай на сблъсък с НАТО. Москва изхожда от това, че в случай на подобен конфликт САЩ няма да се намесят. Във всеки случай войната ще се окаже много бърза и дори мълниеносна. Ще продължи не часове, а само няколко дни“, призна експертът. Според Валери Соловей всъщност самите руснаци не се нуждаят от балтийските страни, а причината за възможния конфликт се крие във факта, че президентът Путин мечтае да възроди Съветския съюз. „Не става дума за класическа война, но президентът на Русия и редица членове на неговия вътрешен кръг много съжаляват за смъртта на Съветския съюз, което те определят като най-голямата геополитическа катастрофа на ХХ век. И защо да не вземем реванш? Защо да не преиграем историята?“, завърши политологът.    ", "date": "2020.01.12", "title": "Политолог: «Путин мечтае да възроди СССР»"}
{"url": "http://www.classa.bg/%D1%81%D0%B2%D1%8F%D1%82/item/405078-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D0%BE%D0%B1%D0%B0%D0%B4%D0%B8-%D0%BD%D0%B0-%D0%BF%D1%83%D1%82%D0%B8%D0%BD,-%D0%B7%D0%B0-%D0%B4%D0%B0-%D0%BE%D0%B1%D1%81%D1%8A%D0%B4%D1%8F%D1%82-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D0%BB%D0%B8%D0%B1%D0%B8%D1%8F", "text": "Владимир Путин и Реджеп Тайип Ердоган проведоха телефонен разговор за положението в Либия, съобщиха от Кремъл. Разговорът беше иницииран от Турция. Страните обсъдиха „ситуацията в Либия въз основа на руско-турските споразумения“, постигнати от Путин и Ердоган в Истанбул. Москва и Анкара потвърдиха, че възнамеряват да допринесат за мирно уреждане на ситуацията в Либия, според сайта на Кремъл.     Путин разказа на Ердоган за срещата си с германския канцлер Ангела Меркел, както и за телефонните разговори с редица световни лидери. Путин и Ердоган се договориха \"да бъдат в постоянен контакт, по-специално по либийските и сирийските въпроси\". През януари президентите на Русия и Турция постигнаха съгласие за обща позиция по Либия и призоваха всички страни да прекратят огъня. През декември Ердоган твърди, че 2 хиляди бойци на руския ЧВК \"Вагнер\" уж са работили в Либия  . Путин каза, че \"ако има руски граждани там, те  не представляват интересите на руската държава и не получават пари от руската държава\".    ", "date": "2020.01.12", "title": "Ердоган се обади на Путин, за да обсъдят ситуацията в Либия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405079-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D1%81%D1%82%D0%BE%D0%B9%D0%BD%D0%B5%D0%B2-%D0%B2%D0%BE%D1%82%D1%8A%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%BE%D1%80%D0%B8%D0%B5-%D0%B5-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%82%D0%BD%D0%BE%D1%81%D1%82-%D0%BD%D0%B5-%D1%81%D0%B0%D0%BC%D0%BE-%D0%B2-%D0%B5%D0%B4%D0%B8%D0%BD-%D1%81%D0%B5%D0%BA%D1%82%D0%BE%D1%80,-%D0%B0-%D0%B2-%D1%86%D1%8F%D0%BB%D0%BE%D1%82%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5", "text": "На управляващите им липсва капацитет, знания и умения за извършване на реформи \"Вотът на недоворие е заради некомпетентност не само в един сектор, а в цялото управление. На управляващите им липсват капацитет, знания, умения да се навлезе в дълбочината на проблемите и компетентност за извършване на реформи.\" Това каза заместник-председателят на ПГ на \"БСП за България\" Драгомир Стойнев пред БНТ. Той допълни, че правителството не умее и не знае как да прави реформи. Дори реформата с тол системите е трябвала да събере милиард и двеста милиона лева, с които да се подобри цялостната инфраструктура, а се оказало, че те ще бъдат не повече от 300 милиона лева. \"50% от публичния ресурс трябва да бъде инвестиран, в другите 50% от времето за управление трябва да се правят реформи.\" - допълни Стойнев по темата. \"За да се задържат на власт, местните структури на ГЕРБ си позволиха да скрият от хората истината, само и само да не създават паника, така че да се задържат на власт, но застрашавайки по този начин нормалния живот на хората. Основната цел на едно правителство трябва да е да подобрява живота на хората. А той не се подобрява и виновните трябва да бъдат наказани.\" - заяви заместник-председателят на ПГ на левицата, напомняйки, че до момента в кабинета \"Борисов 3\" има цели 9 оставки, което говори за липсата на визия в мащаб за управление на страната. \"Работи се от ден за ден, няма никаква визия и въобще коя е институцията в страната, която работи ефективно? Коя е тази институция, в която българските граждани имат доверие?\" - попита той. \"Днес правителството на Борисов жъне това, което пося преди 10 години, а именно - безхаберие, липса на управленски опит и желание за правене на реформи, некомпетентност, от което в крайна сметка страдат българските граждани. На кметовете от левицата не се даваше нужното финансиране\", каза Стойнев. На въпрос относно математическата възможност вотът на недоворие да сполучи, Стойнев увери, че \"БСП за България\" е уговорила за следващата седмица разговори с всички парламентарни политически сили, в това число и с независимите депутати. \"Кметът в Перник, ако не идваше от БСП, дали щеше да сезира прокуратурата? Станислав Владимиров сезира прокуратурата още на втория ден от своето управление. Съвсем нормално е той да работи с правителството. Млад политик, истински загрижен за гражданите на Перник\"- сподели той мнението си на въпрос за лоялността на Станислав Владимиров към излъчилата го партия. По темата за боклука, Драгомир Стойнев попита кои са технологиите в България, които биха позволили рециклирането на внесените 800 хиляди тона незаконен боклук, кое го налага и защо било необходимо да се внася такъв дори от трети страни. Според него България по този начин се е превърнала в боклукчийското кошче на ЕС, но не скри, че левицата е притеснена от количествата внесена смет и че ситуацията намирисва на правенето на далавера от някои на гърба на българските граждани.", "date": "2020.01.12", "title": "Драгомир Стойнев: Вотът на недоворие е заради некомпетентност не само в един сектор, а в цялото управление"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405080-%D0%BD%D1%8F%D0%BA%D0%BE%D0%B9-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82", "text": "За пръв път в най-новата ни история имаме действащ министър, който трябваше да нощува в ареста. Пернишката водна криза не просто да коства поста на министър Нено Димов, но и го прати като \"клиент\" на прокуратурата с обвинения в умишлена безстопанственост. След като вчера първо беше извикан на разпит, а после и задържан за 24 часа в следствения арест, днес Димов се раздели с министерския си пост (относително доброволно), след което пък му бяха повдигнати и обвиненията от прокуратурата. Дето се казва - време е някой да поеме политическата отговорност... Прокурорът по делото с назидателен глас заяви пред събралите се журналисти, че ако Димов си беше вършил работата съвестно и беше спрял навреме подаването на вода от язовир \"Студена\", сега там щеше да има достатъчно вода, че перничани да не са принудени да живеят на воден режим. Гръмко обвинение от страна на прокуратурата, пренощувал в ареста министър, преди това мащабна акция с обиски в дома и офиса му... Ако непредубеден човек гледа какво се случва у нас в последните дни, ще реши, че тук действително се подхожда със строгост към властимащи, които не си изпълняват задълженията. Само дето у нас сме видели какво ли не, за да сме непредубедени... Вкючително и министри с повдигнати обвинения. Това, което не сме виждали, са решителни окончателни присъди по тези дела. И докато не се случи нещо подобно, скептицизмът си остава. Сега просто стигнахме до онзи момент с ножа и кокала, в който трябва да се предприемат вече ясни действия и да се търсят резултати. Хората в Перник изкараха празниците на режим на водата, а по всичко личи, че тази криза няма да отмине още месеци. Нормално е да се търси виновен. С други думи - трябва някой да си го отнесе - за предпочитане шумно и публично. Така че идва време за поредното министерско жертвоприношение.     Премиерът Бойко Борисов никога не е бил особено стиснат на оставки, особено що се отнася до членове на министерския му съвет, но пък и не е като Димов да не дава поводи за уволнението си. Обвиненията са интересен и дори леко неочакван \"бонус\", който да следим през следващите седмици, а след това (евентуално и не сигурно) да забравим. Истината е, че на екс-министър Димов отдавна му стърчи оставката от джоба. Престоят му на поста беше белязан със скандали още от концесията на Природен парк \"Пирин\", през драмите за мръсния въздух в София и други големи градове, та чак до настоящите скандали с водната криза в Перник и появилите се разкрития за изгарян италиански боклук в България. Страната също така търпи редица санкции по множество екологични проблеми от ЕС - за управлението на отпадъци, за морското биоразнообразие, за замърсяването на въздуха и т.н. Стара максима, що се отнася до избора на министър, е, че той се избира по две причини - за да работи или за да не пречи. Като се има предвид какъв приоритет е екологията за България, можем спокойно да се сетим от кой тип е Димов. Това обаче си има своите следствия и ефекти. Въпросът е, че когато избираш някого по втория фактор, много вероятно е той да пропуска някои ключови моменти от работата, която се изисква на съответния пост. Защото преди нещата да стигнат до прокуратурата, те е трябвало да минат през редица контролни органи, които да бият една аларма, че в случая има нещо нередно, че водата в този язовир не е достатъчно и трябва да се вземат мерки. По време на брифинга на прокуратурата, по време на който беше обявено обвинението срещу Димов, журналистите многократно попитаха за всички останали замесени органи, които трябва да следят за състоянието на язовира. Прокурорите лаконично отговориха, че министърът е човекът, който взима крайното решение за стопанисването му, и затова той е този с обвиненията. Във въздуха обаче, подобно фини прахови частици, продължава да стои въпросът къде са били тези институции, когато е трябвало. Защото, както казаха самите магистрати, те могат само да разследват, други са институциите, които работят за превенция на подобни проблеми. И сега реално действията на прокуратурата, малко или много изглеждат като извинение за нечия несвършена работа - с достатъчно шум, че току виж някой забравил, че държавата наистина не си е изпълнила задълженията навреме.    ", "date": "2020.01.12", "title": "Някой да поеме политическата отговорност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405081-%D0%BD%D0%B0-%D0%B1%D0%BE%D0%B9-%D1%81%D1%80%D0%B5%D1%89%D1%83-%D1%8F%D0%BD%D1%83%D0%B0%D1%80%D1%81%D0%BA%D0%B0%D1%82%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F", "text": "Вика ме оня ден редакторката в кабинета си и казва: \"Искаме да пуснем статия със съвети за справяне с януарската депресия. Ти нали имаш опит с това?\" Имам, отговарям, и с писането, и с депресията, даже  повече с депресията. \"Идеално! Почвай я тогава.\" И я почнах. Само че забравих да припомня на редакторката, че не съм специалист и съветите ми може да прозвучат тъпо. Ама после си викам, много важно, то хората и без това не различават фейк нюз от риъл нюз, така че що да не се пробвам. Къде доктор по лингвистика, там и доктор по психология. А и нали е по-важно да говоря от личен опит... Не знам за вас, но аз, откакто минах трийсетте, всяка година страдам през януари. И през февруари. Добре де, докъм края на март. Но понеже съм отговорен човек, който инвестира в психичното си здраве, съм си разработила план-програма за контролиране на депресията. Така че, ето, спестявам ви някой лев за книжки за самопомощ, написани от разни хаховци, като ви предлагам безплатно няколко лични съвета, които да ви помогнат да се преборите и вие с чувството на отпадналост, безразличие, екзистенциална неадекватност, както и с липсата на желание за работа (въпреки че тази липса при мен се появява константно и през останалите месеци на годината). Направих си труда да се поровя малко в интернет и разбрах, че дипломираните психолози твърдят, че сезоннoто емоционално разстройство (Seasonal Affective Disorder - SAD) наистина съществува. Така че януарската депресия не е филм с умиращи лебеди, който се прожектира само във вашата глава! Най-важното, казват специалистите, е да се погрижим за себе си. Само добрата грижа за човечето, което живее в нас и използва нашето ДНК и ЕГН, ще ни отърве от самоунищожителните натрапчиви мисли през дългите зимни седмици. Целта е да оцелеем до пукването на пролетта, без да сме пукнали от депресия. За най-нетърпеливите и склонни да вземат здраво в ръце юздите на живота си, ето в какво конкретно се състои терапията, изпитана в практиката и отлично повлияваща януарско-февруарската депресия. Плувайте. Много е релаксиращо. Особено ако не плувате в компанията на деца с пояси и техните баби в спа хотел във Велинград или в обикновен градски басейн с хлъзгави плочки и дъно, покрито с кървави лепенки от ранички. Затова препоръчвам дизайнерски басейнчета в мини-спа хотелчета, пожелателно със звезди повече от тези на полковник. На такива места лично аз и моят цистит се чувстваме превъзходно - като невъобразимо красива русалка с дълга до кръста руса коса  и опашка, чиито зелено-златисати люспи примамливо проблясват на изкуствената светлина!  Много е приятно. Освен че влияе добре на душата, плуването е и чудесен начин да облекчите болките от дископатия, както и да направите тело̀ като това на Джулия Робъртс. Всъщност, момент! Ако си водите бележки, задраскайте последното изречение! Джулия прави аква-аеробика в личния си басейн в Малибу, а това е главното условие, за да изглеждате като нея. Просто не искам да ви подвеждам, честна съм, това е всичко... Ходете на фитнес. Банално, но помага. Ако не друго, поне елиминира гузната съвест, когато решите след тренировка да изядете пица куатро стаджони (сгъната на четири, за да изглежда по-малка). Аз също тренирам. Много ме мързи, но го правя. Два пъти седмично. С личната ми инструкторка вече сме толкова близки, че днес, например, избирахме тапети за новия й апартамент. Предполагам, че следващата крачка ще е да поканим приятели и роднини на \"Честито\". Друго какво? А да, похапвайте! Знам, знам, повечето от вас ще възроптаят, понеже в момента се чудят как да се отървят от погълнатите прасета през изминалите няколко седмици. Но няма страшно! Повярвайте ми, добрата храна е важна част от терапията. И не само да гледате как Джейми Оливър я приготвя по канал 24 Kitchen! Яжте я! Шеф Манчев би казал да заложите на салата от домати със сирене и \"сармите, както тъща ми ги прави\", но аз, като ваше гуру, ви казвам, че за нашата анти-депресантска терапия \"Простата храна е най-вкусна\" не важи. Затова препоръчвам японска диня денсуке - ролс-ройсът на дините, от 150 лв. за брой, както и черен хайвер от белуга - срам ме е да напиша колко струва килограмът, но ще се съгласите, че здравата психика няма цена. Пийте много течности. От първостепенно значение за балансиране на януарската депресия, разбира се, е не само качествената храна, но и качественият алкохол. В никой случай не пийте нещо, което се намира в пластмасова бутилка без етикет и с капачка, допълнително подсилена с изолирбанд!     Изберете многократно дестилирана водка. Нискокалорична е, а ако е добре изстудена, даже не й трябва лед. Какво по-хубаво за повишаване на настроението и жизнения тонус от това да излееш благодатта от двайсет и пет чисти финландски извора в гърлото си! След подобна манипулация ви обещавам, че поне за известно време няма да искате да вкарате в същото това гърло каквото и да е друго нещо - било то Prozac, Zyprexa,  Effexor XR, Clomipramin, както и дулото на Baretta, калибър 6, 35. (Между другото, за заинтересуваните само ще спомена, че в сряда си го намерих в един онлайн магазин само за 120 лева! ) Пътувайте. Не е възможно да се оцелее в задушаващата прегръдка на януарската депресия, ако не планирате пътуване. Но не до село. Или поне не до село в Северозападна България. Айде стига вече с тая идилия, дето се опитват да ни я пробутват разни предавания напоследък. Холандци, напуснали цивилизацията, за да отглеждат овце в Троян. Завършили Кембридж младоженци отиват да раждат осем деца в родопско село. Не! Овцете и плацентите на нас не ни вършат работа, за да се разтоварим от проблемите. Трябва да се мисли оut of the box, демек извън калъпа. Само си представете как се разхождате из някое живописно местенце с 230 души в Португалия - кипарси, барокови катедрали,  калдаръмени улички, рибари, напращели от тестостерон, които хвърлят току що уловени  риби-меч направо в скута ви... Моят съвет е: Купете си билет, без много-много да му мислите и се махнете оттук. Махнете се от януари! Майната му на шефа ви. И на половинката ви също.  А децата ви даже може и да не забележат, че ви няма, ако са се заиграли на таблета. Няма да забележат и ако им гепите левчета от Сурва. За ваша информация, намаленията в Париж са започнали на осми януари и продължават ча-а-а-к до края на месеца. Тези дни гледах телевизионно интервю с един възрастен, достолепен психиатър, облечен като героя на Джак Никълсън в \"Психотерапия\", в което той говорѝ за проблемите на хората, страдащи от депресия и за това как броят им в световен мащаб нараства главоломно с всяка изминала година. Понастоящем на земята живеят 300 милиони души, които са трайно депресирани, не само през януари. Страшничко! Така че за да не станете 300-милионният и първи депресиран пациент, помнете: Краварката е в долния ъгъл. А не, това май не беше за тука. Но нали ви предупредих - нищо не разбирам от психология.      ", "date": "2020.01.12", "title": "На бой срещу януарската депресия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405082-%D0%B2%D0%B5%D1%81%D0%B5%D0%BB%D0%B0-%D0%BB%D0%B5%D1%87%D0%B5%D0%B2%D0%B0-%D1%82%D0%BE%D0%B2%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B5-%D0%B2%D1%80%D0%B5%D0%B4%D0%BD%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%BE-%D0%BD%D0%B5-%D1%81%D0%B2%D1%8A%D1%80%D1%88%D0%B8-%D0%BD%D0%B8%D1%89%D0%BE-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5", "text": "Работата на опозицията е да бъде там, където правителството отсъства, където хората не се чувстват подкрепени и бедстват. Не сме доволни от начина на управление на държавата. България се управлява под натиск. Надявам се, че кризата в Перник ще бъде преодоляна. Работата на опозицията е да бъде там, където правителството отсъства, където хората не се чувстват подкрепени и бедстват. Това заяви в предаването \"Офанзива с Любо Огнянов\" по Канал 3 депутатът от БСП Весела Лечева.  \"Станислав Владимиров е наш кмет – той е лоялен член на БСП. Няма напрежение между левицата и кмета на Перник. Той трябва да бъде сред гражданите, малко след избирането си Владимиров се сблъска с тежка хуманитарна криза\", каза още тя.  \"Ще бъде дадена алтернатива за решението на водната криза в Перник. Ние сме на страната на перничани и защитаваме интересите им. Проблемът в този сектор беше неглижиран в последните 10 години. Язовирите в Шумен, Ловеч и Сливен също са в лошо състояние\", допълни депутатът от БСП.  \"Това правителство не бих го поздравила за нищо - вижда се грешното харчене на парите на данъкоплатците\", коментира Лечева.  \"Ще приемем всеки, който не е съгласен с управлението”, отговори тя на въпрос дали БСП би се коалирала с “Демократична България”  “Това правителство е вредно за България. То не свърши нищо за гражданите”, завърши Весела Лечева.   \r\n  ", "date": "2020.01.12", "title": "Весела Лечева: Това правителство е вредно за България. То не свърши нищо за гражданите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405083-%D0%BC%D0%B0%D1%80%D0%BA%D1%81-%D0%B8-%D0%B5%D0%BD%D0%B3%D0%B5%D0%BB%D1%81-%D0%BF%D0%B8%D1%8F%D1%82-%D1%87%D0%B0%D0%B9", "text": "\"Маркс беше и е бил буржоа във всичко. Социалният му произход: той е син на еврейски адвокат, покръстил се и приел протестанството, за да може да упражнява професията си. Образованието му: записва се да учи право, за да стане адвокат, но също и философия, за да стане университетски преподавател. Професията му: пише във вестници. Бракът му: жени се за баронеса Жени фон Вестфален, жена от пруската аристокрация, с което се гордее достатъчно, за да го посочи на визитните си картички. Семейството му: има седем деца. Интимният му живот: забременил слугинята, която живее под неговия покрив, той кара Енгелс да признае детето, а в неделя цялото това малко общество, включително слугинята, излиза на разходка по бреговете на Темза. Отношението му към труда: много бързо заживява от парите, които му дава неговият приятел в гуляйството и бохемския живот, Фридрих Енгелс, наследил манифактура в Англия, където двамата съучастници много внимават да не прилагат своето учение! Класовото му презрение: напада Прудон, защото не е учил и е работник, мрази селяните, защото вътрешно били контрареволюционери, презира най-експлоатираната част от пролетариата, защото не се е осъзнала, преследва със своята омраза и отмъстителност цялата левица, която не е негова и над която взема властта, без да се спира пред най-неморалните средства - вярно е, че разграничавайки буржоазния морал и революционния морал, той може да успее да оправдае едно неморално според буржоазията действие - лъжата, поставянето на бюлетините в урните преди началото на изборите, клеветата, омразата, презрението, незачитането на противника… - които се оказват изключително морални от революционна гледна точка\".         Маркс е философът, който разбра всичко за тези идоли с главна буква, каквито са Народът, Пролетариатът, Капитализмът, Историята, Революцията. Той е тоталният интелектуалец, абсолютният мислител, месията на материалистическото и диалектическо второ пришествие. Той се издига над света с визионерския си гений; погледът му се губи в хоризонта на Историята; той протяга ръка, за да покаже пътя, който трябва да се следва; показалецът му сочи точката, която трябва да се достигне, това е безкласовото общество, раят на Земята. Малък буржоазен салон. Може и да не сме съгласни с тази легенда, която въпреки това хипнотизира много мъже и жени, от най-обикновени хора до най-видни интелектуалци - и която все още хипнотизира…-, и да предпочетем по-скромното и философски по-правдиво платно на Ханс Мознай. Тази картина не принадлежи нито като жанр, нито като стил, нито като вкус към социалистическия реализъм, а точно обратното: това е непретенциозна творба с лош рисунък и безизразна живопис, дело на художник, който не се стреми да скрие реалността, да продаде илюзии, да създаде легенда, а възпроизвежда малко несръчно, без талант в щриха, нито в цвета, сцена от всекидневния живот на Маркс и Енгелс. Като цяло, това е вид наивна, но вярна в това, което изразява, живопис. В нея се озоваваме в малък буржоазен хол, с неговата библиотека с рафтове с неопределени книги, рамката, закачена на стената, съдържа неясно наплескана творба, двата бружоазни фотьойла, тапицирани с, както изглежда, синьо кадифе, и масата, покрита с бяла покривка. На нея са струпани книги, но също и най-вече син чайник и две чаши за чай. Маркс чете един лист, докато разбърква с лъжичката в чашата си, където вероятно тъкмо е сложил захар - захарницата не се вижда. Енгелс държи книга в дясната си ръка и гледа извън този малък салон. Двамата мъже са облечени елегантно, със сако, елек, вратовръзка. При Енгелс спуснатият над обувката панталон придава по-изтънчен вид на крака. Почти катомодна илюстрация, която английският денди Брумел не би развалил. Това обаче са двама мислители, чиито политически писания ще отприщят политическо насилие по целия свят, което ще превърне Терора от 1793 г. в кратко историческо съчинение… Морал. Неморал. Маркс беше и е бил буржоа във всичко. Социалният му произход: той е син на еврейски адвокат, покръстил се и приел протестанството, за да може да упражнява професията си. Образованието му: записва се да учи право, за да стане адвокат, но също и философия, за да стане университетски преподавател. Професията му: пише във вестници. Бракът му: жени се за баронеса Жени фон Вестфален, жена от пруската аристокрация, с което се гордее достатъчно, за да го посочи на визитните си картички. Семейството му: има седем деца. Интимният му живот: забременил слугинята, която живее под неговия покрив, той кара Енгелс да признае детето (1), а в неделя цялото това малко общество, включително слугинята, излиза на разходка по бреговете на Темза. Отношението му към труда: много бързо заживява от парите, които му дава неговият приятел в гуляйството и бохемския живот, Фридрих Енгелс, наследил манифактура в Англия, където двамата съучастници много внимават да не прилагат своето учение! Класовото му презрение: напада Прудон, защото не е учил и е работник, мрази селяните, защото вътрешно били контрареволюционери, презира най-експлоатираната част от пролетариата, защото не се е осъзнала, преследва със своята омраза и отмъстителност цялата левица, която не е негова и над която взема властта, без да се спира пред най-неморалните средства - вярно е, че разграничавайки буржоазния морал и революционния морал, той може да успее да оправдае едно неморално според буржоазията действие - лъжата, поставянето на бюлетините в урните преди началото на изборите, клеветата, омразата, презрението, незачитането на противника… - които се оказват изключително морални от революционна гледна точка. В “Техния морал и нашия” (1938 г.) Леон Троцки теоретизира превъзходството на неморалния морал, стига да служи на революцията, и неморалността на моралния морал, когато става въпрос за буржоазния морал: за един революционер лявото престъпление е по-добро от дясната истина. С подобен циничен багаж, цялата пролята кръв, всички депортации, мъчения, диктатура, всяко затваряне, всяко преследване влизат в рамката на новия марксистки морал. Разбираме как Прудон, който искал да свърже морала с революцията, е могъл на каже на Маркс, че е “тенията на социализма” (“Дневници”, 24 септември 1847 г.). Какво е марксизмът? Животът на Маркс обикновено се разделя на два периода. Първият се нарича “младият Маркс”; той е хуманист и хегелианец. Тогава Маркс се стреми към комунистическо общество, в което няма да има нито разделение на труда, нито отчуждение, нито пари, нито собственост, нито наемен труд, нито експлоатация, нито капитализъм, нито социални класи. Това ново общество щяло да създаде новия Човек (израз, който откриваме още при св. Павел в неговото Послание към ефесяните, 4:24), който ще се реализира в, чрез и за труда, който вече няма да бъде наемен и отчужден. Това ново създание ще може в един и същ ден да начертае плановете на дома си и да го построи, да чете всякакъв тип произведения и да пише поеми, да формира своята интелигентност с философски текстове и да приложи на практика това, което е научил от философите. Това би бил човек, избавил се от всяко отчуждение, помирил се със самия себе си, завършен и съвършен: “цялостният човек, истинският човек”, по израза на Алтюсер. Това е Маркс на “Ръкописите от 1844 г.”. Вторият период е наречен “научен” от самите марксисти: това е периодът на “Капиталът”, голям и незавършен труд, в който се анализират основните икономически понятия на капитализма - първоначалното натрупване, форма и знак за стойност, закон за тенденцията на упадък на печалбата, фетишизация на стоката, използваема и обменна стойност, натрупване на капитал, ротация на капитала, производство на добавена стойност, работно време, продажба на работна сила, производителен и непроизводителен труд и т.н. Преформулирано християнство. Може да не сме съгласни с това изкуствено разделение и дори с последователността в мисълта на Маркс под знака на хегелианството. Защото Маркс, разбира се, е бил част от левите млади хегелианци преди да направи критика на Хегел, но без никога да се раздели истински с хегелианството, което е християнство, преформулирано с понятията на немския идеализъм. Маркс наистина вярва в съществуването на провидение в Историята. Той преработва формите на християнското второ пришествие, което известява края на времето със завръщането на Христос и настъпването на свят, умиротворен от Истината. Разбира се, при Маркс не би могло да става дума за пришествието на християнския Бог, защото той е пълен атеист, а на тази невидима, но всемогъща диалектическа сила, вписана в самото сърце на историческия материализъм. Да уточним. Маркс анализира механично породената от капитализма пауперизация. Този начин на производство на богатства, основаващ се изключително на частната собственост върху средствата за производство, свързан с конфискацията на принадената стойност от капиталистите, непрекъснато предизвиква увеличаване на броя на бедните и на бедността на бедните, едновременно с разредяването на богатите, съчетано с увеличаване на тяхното богатство. Тази диалектика неизбежно води до революция, твърди Маркс. Той сгреши обаче, защото капитализмът е пластичен, като Хидрата от Лерн, той се променя, трансформира, преобразява, но никога не умира. Пауперизацията не е породена механично, според предполагаемите закони на диалектическия материализъм, световната революция, а от новите хитрини на капитализма: фашизмът, национал-социализмът, след това, парадоксално, тъй като се осъществява в името на Маркс, съветският държавен капитализъм; след войната той облече дрехите на консуматорското общество, на консуматорството, на маоисткия фашизъм, на дематериализирания капитализъм, после, друг парадокс, тези на съвременния екологичен преход, толкова много примери, че пауперизацията не води диалектически до революция, а до метаморфози на капитала. Неизбежното насилие. При Маркс има теория за насилието, което ражда Историята - това, според загадъчния механизъм на марксисткото второ пришествие, е друга точка на несъгласие с Прудон и още една точка на несъгласие с християнската есхатология за кръвта, пролята за постигането на изкупление. Политическият проект на диалектическия исторически материализъм бил достатъчен, защото според неговите правила реалното би трябвало да се случи единствено по законите, посочени от Маркс. Но това не е така. Маркс иска да насили съдбата на диалектиката, нечовешка сила, като добави към тази логическа необходимост политическа воля, произтичаща от човешката сила - което противоречи на т.нар. диалектически закон. Защото, ако нещо трябва неизбежно да се случи, следвайки диалектическия материализъм, как може човешката воля, следователно свободата, да бъде двигател на необходимостта? Тук диалектическият материализъм се срива пред постулата за политическия волунтаризъм. Насилието е неизбежно, казва Маркс. Революцията ще се подчини не само на закона на диалектическия материализъм, както ябълката се подчинява на закона за падането на телата, но и на закона на хората, които ще извършат експроприациите, необходими за преминаването от частната собственост над средствата за производство към тяхното колективно присвояване. Маркс знае, че собствениците няма да се оставят да бъдат ограбени без да реагират, той признава, че насилието ще бъде неизбежно и необходимо. По логиката на марксисткия “морал” пролятата кръв не създава никакъв проблем, тъй като става въпрос за “добра” кауза! Така както е теоретизирал намесата на Провидението в Историята, Хегел е теоретизирал и диалектиката, обяснявайки, че това е начин на разгръщане и развитие на Духа, Понятието, Разума, Идеята за Бог в Историята. В сърцевината на диалектиката се крие момент на негативност, който позволява да се премине от едно състояние в друго, надхвърляйки го, като същевременно се запазва предишното, това е определението на хегелианския   (отменяне): надхвърлям, като същевременно запазвам… Тази негативност цели нова позитивност. Насилието олицетворява негативния момент на революцията, в очакване на нейния положителен момент. Това е необходим момент в неизбежно движение: поради масовото обедняване (пауперизация), трябва да се случи второ пришествие, капитализмът поражда противоречия, които се стремят към разрешаване, разрешаването се нарича революция - и тя се оказва необходима. Но, така както капитализмът не доведе до революция, а до своите метаморфози, така и марксистката негативност с нейното насилие, което ражда Историята, не породи нищо друго, освен милиони мъртви на планета, без проектът за безкласово общество да бъде осъществен или дори напреднал поне малко. Лагери, огради от бодлива тел, наблюдателни кули, ГУЛАГ - да; безкласово общество - не. Може би никога съществуващите класи не са били до такава степен разделени, както в това марксистко общество с номенклатура на върха и депортирани незначителни хора в основата му. Изгнание Това, което показва картината на Мознай, обобщава ясно философията на Маркс. Като не смятаме това, че пие чай в Париж, а ние знаем, че е била по-скоро бира в игралните домове и то в големи количества, тази чаша чай най-вероятно съответства на периода на английското изгнание в Лондон, тоест периода от 24 август 1849 г., датата, на която той се установява в Лондон, до смъртта му, 14 март 1883 година. Тази чаша чай е емблематична за аристокрацията и буржоазията, голяма, средна или малко, но никога за пролетариата… Човек би си помислил малко лукаво, че погледът на Енгелс е вперен в стая до кабинета му, в която може би се намира биологичният син на Маркс с неговата слугиня: докато авторът на “Капиталът” работи, Енгелс се грижи за официалното и неофициалното му семейство - той гледа в него… Този период, в който двамата мъже са млади и Маркс все още не носи прошарената брада, с която е увековечен от фотографите, а черна като катран коса, без нито един бял косъм, свидетелства, че сцената датира от 50-те г. на ХIХ в., с други думи в първите години на биологичния му син. Тогава Маркс публикува редица статии в “Ню Йорк Трибюн” - десетина през 1852 г., шестдесетина през 1853 г., шестдесетина през 1854 г., десетина в същия вестник и стотина в “Ной Одер Цайтунг”, двайсетина в “Ню Йорк Трибюн” през 1856 г., петдесетина в същия вестник през 1857 г., шестдесетина през 1858 г., четиридесет през 1859 година. Чисти идеи. Със сигурност можем да предположим, че листовете, които държи в ръката си, са на статия, която чете на Енгелс преди да я изпрати за набиране. Декорът е съставен от книги. Някои са струпани на масата, други са подредени в библиотеката. Материята на мисълта на Маркс наистина е идеална, или по-скоро идейна - с други думи: чиста идея. В този смисъл, марксизмът е идеализъм, ако ли не   - позволете ми този неологизъм. Този шкаф с книги, чиито заглавия не се виждат, е алегория за произведенията на Хегел, върху които Маркс прави постоянни вариации. Маркс, който се наричаше идеалист, е мислел и живеел, следвайки чистите идеи. Той изповядваше революцията, но дори не я направи там, където можеше конкретно, без да чака указите на диалектическия материализъм: а именно в предачната фабрика на своя приятел Енгелс в Манчестър. Той говореше за Труда, Пролетариата, Работническата класа, но сякаш са идеи, подчинени на властта на самите идеи и на диалектическите механизми. Един пролетарий обаче не е концепт, революцията също. Въпреки че положи усилия да покаже, че е бил хегелианец, но вече не е, Маркс остава до края на живота си последовател на автора на “Феноменология на духа”. Той очакваше възшествието на Абсолютния дух. В Йена Хегел го бе видял на кон, това беше Наполеон; Маркс го виждаше на хоризонта под формата на тържествуващия пролетариат. (1)           ", "date": "2020.01.12", "title": "Маркс и Енгелс пият чай"}
{"url": "http://www.classa.bg/%D1%81%D0%B2%D1%8F%D1%82/item/405085-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%BA%D0%BB%D0%BE%D0%BD%D0%B8-%D0%B3%D0%B5%D0%BD-%D1%85%D0%B0%D1%84%D1%82%D0%B0%D1%80-%D0%B7%D0%B0-%D0%BF%D1%80%D0%B8%D0%BC%D0%B8%D1%80%D0%B8%D0%B5-%D0%B2-%D0%BB%D0%B8%D0%B1%D0%B8%D1%8F", "text": "Турският външен министър Мевлют Чавушоглу се надява Русия да убеди ген. Халифа  Хафтар да приеме призива за примирие в Либия.  На съвместна пресконференция в Анкара с външния министър на Гана Чавушоглу посочи, че Турция е убедила правителството на Файез ас Сарадж в Триполи за прекратяване на огъня и очаква Русия да убеди силите на ген. Халифа Хафтар. Според турският външен министър въоръжената подкрепа, оказвана от страна на Франция на силите на ген. Хафтар, води до продължаване на хаоса в северноафриканската страна.  „Франция търси всякакви средства, за да блокира всяка инициатива в която не участва“, каза Чавушоглу. Той обвини и „регионални държави“, визирайки арабски страни, които подкрепят Хафтар, че се противопоставят на спирането на огъня. Чавушоглу посочи, че ново примирие в северозападната сирийската област Идлиб между правителствените сили и въоръжените бунтовници, договорено с посредничеството на Анкара и Москва, трябва да започне една минута след полунощ тази нощ.", "date": "2020.01.12", "title": "Турция се надява Русия да склони ген. Хафтар за примирие в Либия"}
{"url": "http://www.classa.bg/%D1%81%D0%B2%D1%8F%D1%82/item/405086-%D0%B5%D1%86%D0%B1-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0-%D0%BD%D0%B8%D1%81%D0%BA%D0%B0%D1%82%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F-%D0%BF%D1%80%D0%B5%D0%B4%D0%B8-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D1%86%D0%B5%D0%BB%D1%82%D0%B0", "text": "През последните осем години Европейската централна банка (ЕЦБ) до голяма степен не успя да постигне основната си цел за ценова стабилност, определена като инфлация „под, но близо до 2 на сто“. Това предизвика редица критики и накара новия президент на ЕЦБ Кристин Лагард да започне стратегически преглед на паричната политика на банката, пише за Financial Times Лоренцо Бини Смаги, бивш член на управителния съвет на ЕЦБ и настоящ председател на борда на Societe Generale. Дебатът започна и вече бяха направени няколко предложения. Някои наблюдатели, включително централни банкери, предложиха да се премине от конкретната цел към диапазон за инфлацията между 1 и 3 на сто. Идеята е, че това трябва да даде на централната банка повече време и гъвкавост да постигне целта си без да предприема крайни политики, които могат да имат нежелани последици. Преди дори да обсъди плюсовете и минусите на това и други предложения, централната банка на еврозоната трябва по-добре да разбере причините, поради които систематично пропуска целта си през последните години. Всяка промяна в противен случай би била разглеждана като начин за отслабване на отговорността, което в крайна сметка би подкопало доверието в централната банка. По-специално, трябва да се положат по-големи усилия за оценка на ефективността и навременността на различните монетарни мерки, прилагани в близкото минало. Въпросът е уместен, тъй като други големи централни банки като Федералния резерв, Англиската централна банка и Канадската централна банка успяха да приближат инфлацията много по-близо до целите си в сравнение с ЕЦБ, докато само Японската централна банка имаше по-слаб успех. За въпросната оценка могат да бъдат използвани няколко показателя. Първият е систематичното надценяване от ЕЦБ на инфлацията и растежа в еврозоната. Това се случи за дълъг период от време, по-специално от 2013 до 2016 г. Като се има предвид, че паричната политика се калибрира според прогнозата на централната банка за инфлацията през съответния хоризонт на политиката - обикновено 12 до 18 месеца напред, надценяването на инфлацията предполага, че монетарната политика е била твърде рестриктивна през тези години. Ако прогнозата беше по-точна, ЕЦБ трябваше да предприеме по-агресивно облекчаване, за да постигне целта си за инфлацията. Вторият показател се базира на очакванията за инфлация, извлечени от цените на активите. Данните показват, че тези очаквания са останали сравнително добре обосновани до средата на 2013 г., но рязко намаляват след това, въпреки мерките, приети от ЕЦБ, като бъдещите насоки от юли 2013 г. и намаляването на лихвите до отрицателна територия в средата на 2014 г. Очакванията се стабилизираха едва след като през март 2015 г. ЕЦБ реши да започне своята програма за покупка на активи (АРР), често наричана количествено облекчаване (QE). Инфлационните очаквания отново спаднаха, след като ЕЦБ спря да купува свежи активи в края на 2018 г. То също така показва, че QE вероятно е трябвало да бъде стартирано много по-рано, поне от средата на 2013 г., както предложиха някои наблюдатели по това време. Накратко, изглежда, че ЕЦБ може да е разхлабила политиката си твърде малко и твърде късно. Една от причините може би е настояването за постигане на консенсус в управителния съвет на ЕЦБ. Всъщност, макар решенията за бъдещите насоки и отрицателните лихви да се вземат с единодушие, APP имаше своите упорити критици. Третият фактор - размерът на баланса на ЕЦБ, който представлява размера на парите на централната банка на разположение на финансовия сектор, продължи да се свива до началото на 2015 г., въпреки насоките и понижаването на лихвите. Степента, до която намаляването на задлъжнялостта в банковата система доведе до ограничаване на предлагането на кредити за икономиката, вероятно беше подценена. Едва след старта на APP балансът на ЕЦБ отново се увеличи - от 2 на 4,5 трлн. евро за по-малко от четири години. Решението на ЕЦБ да преразгледа своята стратегия е добре дошло. Централната банка на еврозоната, обаче, трябва да започне от по-доброто разбиране защо целта за инфлацията бе пропусната. Дали защото политическите действия не бяха достатъчно смели и прекалено забавени, или поради остаряла рамка за прогнозиране на инфлацията, недостатъчен обмен на информация между монетарните и надзорните органи на централната банка и процес на вземане на решения, който е прекомерно базиран на консенсуса, изцелението трябва да започне от тези проблеми, а не от промяна на целта. В противен случай ЕЦБ ще изпадне в трайна неспособност да изпълнява целите си, независимо какви са те. В същото време от средата на 2013 г. ЕЦБ силно разчита на бъдещите насоки - опитът й да убеди пазарите, че е сериозна в намерението си да постигне инфлационната цел, като многократно повтаря на инвеститорите, че ще поддържа приспособимата си парична политика, докато ценовият натиск не се повиши. Развитието на инфлационните очаквания сочи, че тези насоки не са много ефективен инструмент.   ", "date": "2020.01.12", "title": "ЕЦБ трябва да разбере причините за ниската инфлация преди да промени целта"}
{"url": "http://www.classa.bg/%D1%81%D0%B2%D1%8F%D1%82/item/405087-%D0%B7%D0%B0-%D0%B4%D0%B0-%D1%81%D0%BF%D1%80%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2%D0%BB%D0%B0%D1%81%D1%82%D1%82%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BA%D0%BB%D0%B5%D0%BA%D0%BD%D0%B0-%D0%BE%D1%82%D1%82%D0%B5%D0%B3%D0%BB%D1%8F-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0-%D1%80%D0%B5%D1%84%D0%BE%D1%80%D0%BC%D0%B0", "text": "Френското правителство е склонно да оттегли временно от проекта си за пенсионна реформа мярката, която би принудила французите да работят до 64 години, за да се пенсионират при пълна пенсия и която бе отхвърлена единодушно от френските синдикати. Именно тази мярка породи вълна от протести и стачки във Франция, продължаващи вече пета седмица. Премиерът Едуар Филип обяви в писмо, адресирано днес до френските синдикати и организациите на френските работодатели, че управляващите са склонни на отстъпки. \"За да засвидетелствам доверието ми към социалните партньори и за да не предрешавам изхода на нашата работа, аз съм склонен да изтегля от проекта на закона мярката, която предложих\", се казва в писмото на Филип. В него се допълва, че социалните партньори трябва да постигнат съгласие, за да осигурят баланс на пенсионната система през 2027 г. Според плана на Филип възрастта за пенсиониране при пълна пенсия трябваше да се повиши от сегашните 62 на 64 години. Сега той казва, че е готов да я оттегли, но ако бъдат изпълнени определени условия. Днес във Франция имаше отново протести срещу пенсионната реформа. На места в Париж се стигна и до сблъсъци между протестиращите и силите на реда. Сред протестиращите се появиха и няколкостотин жълти жилетки и маскирани лица с качулки, които започнаха да разбиват витрини по протежението на протестното шествие, потеглило от Площада на Нацията към Площада на Републиката. По полицията бяха хвърлени предмети и силите на реда отвърнаха със сълзотворен газ.", "date": "2020.01.12", "title": "За да спре протестите властта във Франция клекна - оттегля проекта за пенсионна реформа"}
{"url": "http://www.classa.bg/%D1%81%D0%B2%D1%8F%D1%82/item/405067-%D0%BA%D0%B0%D0%BA%D0%B2%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE-%D0%BE%D1%81%D1%82%D0%B0%D0%B2%D1%8F-%D1%81%D1%83%D0%BB%D1%82%D0%B0%D0%BD%D1%8A%D1%82-%D0%BD%D0%B0-%D0%BE%D0%BC%D0%B0%D0%BD", "text": "Той е най-дълго управлявалият владетел в целия арабски свят - султан Кабус бен Саид, модернизирал Оман до неузнаваемост, почина на 79-годишна възраст. Монархът-автократ беше и застъпник за мира между САЩ и Иран.         Султанът на Оман Кабус бен Саид почина на 79-годишна възраст. Той бе начело на страната почти 50 години, което го превърна в най-дълго управлявалия арабски монарх. Според информации в медиите, причината за неговата смърт е раково заболяване. В Оман е обявен тридневен траур, съобщава оманската информационна агенция ONA. Кабус няма деца и не е обявил публично свой наследник. Конституцията предвижда кралското семейство да посочи наследник в срок до три дни след смъртта на владетеля. Ако семейният съвет не успее да се споразумее, специален съвет от представители на военните и силите за сигурност, шефовете на Върховния съд и на двете камари на парламента ще предаде цялата власт на лицето, посочено тайно и запечатано в плик от султана приживе. междувременно беше съобщено, че наследникът вече е известен: новият султан ще бъде Хайтам бин Тарик ал Саид, братовчед на починалия Кабус. Бен Саид модернизира Оман  Кабус бен Саид е роден на 18 ноември 1940 г. в Салала, Югозападен Оман. Възпитаник е на Кралската военна академия в Сандхърст, Великобритания. На 29-годишна възраст той поема властта в страната след извършен с помощта на военните и британските тайни служби преврат срещу собствения му баща. Предишният владетел Саид бин Таймур отказваше да модернизира кралството и го държеше в пълна изолация - по негово време Оман разполага само с десет километра асфалтирани пътища, липсва съвременна здравна или училищна система.     При управлението на Кабус изостаналият регион се превръща в модерна, просперираща държава и една от най-стабилните страни в арабския свят благодарение на  . Сред най-големите му заслуги е фактът, че той дарява богатството си на различни обществени прослойки в страната. Кабус бен Саид е изключително популярен сред оманците, независимо от факта, че финансово страната вече не е така добре, а безработицата е сравнително висока. Кабус управляваше страната като абсолютен владетел и бе едновременно министър-председател, главнокомандващ на армията и министър на отбраната, на финансите и на външните работи. Оман си има и парламент, който обаче няма почти никакви правомощия. Цялата власт се държи от семейството на султана. Поради тази причина в страната почти няма свобода на словото. Арабската пролет подмина през 2011 г. Оман, без да остави някакви следи. Все пак правозащитници издигат глас срещу липсата на свобода на словото и арестите на критици на режима в автократично управляваната държава. Приятел на всички Във външната политика Кабус си бе спечелил име на умел дипломат, който поддържаше добри отношения както със сунитските си съседи от Персийския залив, така и с шиитите в Иран. В Оман се проведоха и серия от преговори, които положиха основите на   през 2015 г. Оман се счита и за държава, която поддържа неофициални контакти с Израел. Също така през април Оман призова другите арабски страни да прекратят бойкота на Израел. Страната е приятелски отношения и със САЩ.  ", "date": "2020.01.12", "title": "Какво политическо наследство оставя султанът на Оман"}
{"url": "http://www.classa.bg/%D1%81%D0%B2%D1%8F%D1%82/item/405068-%D0%BA%D0%BE%D0%BD%D1%84%D0%BB%D0%B8%D0%BA%D1%82%D1%8A%D1%82-%D1%81%D0%B0%D1%89%E2%80%93%D0%B8%D1%80%D0%B0%D0%BD-%D1%83%D0%BF%D0%BB%D0%B0%D1%88%D0%B8-%D0%BB%D0%B8-%D1%81%D0%B5-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "В Рияд наблюдават със загриженост изострянето на конфликта между САЩ и Иран. Една по-нататъшна негова ескалация може да засегне пряко и Саудитска Арабия. Но има ли Техеран интерес точно сега  да се обръща срещу Рияд?       Трудно предвидими остават последиците за Близкия изток от  . След ракетния обстрел на две военни бази в Ирак, използвани и от американските военни, политическото ръководство в Техеран изпрати многозначни сигнали: върховният водач Али Хаменей зави, че са \"зашлевили шамар на американците\", но че иранското отмъщение за убийството на Солеймани е друг въпрос - военни акции от този род съвсем не са достатъчни за това, увери Хаменей. В същото време иранският външен министър Мохамад Джавад Зариф определи ракетния обстрел за подходяща \"мярка за самоотбрана\" и увери, че Иран не желае „ескалация или война\", но щял да се \"защитава срещу всеки акт на агресия\".      Според Революционната гвардия, нападенията с ракети са отмъщение за целенасоченото убийство на Солеймани. Тя заплаши също с нападения срещу Израел и съюзниците на САЩ. Тази заплаха е насочена имплицитно и срещу американските съюзници на Арабския полуостров, най-вече срещу Саудитска Арабия и Обединените арабски емирства. Загриженост в Рияд Правителството на Саудитска Арабия е наясно, че положението е сериозно. Вашингтон не е уведомил предварително Рияд за акцията срещу Солеймани, заяви висш саудитски служител. Същевременно саудитският външен министър принц Файзал бин Фархан ал Сауд призова към спокойствие след  . „Надяваме се, че всички политически играчи ще предприемат необходимите стъпки, за да предотвратят по-нататъшна ескалация и провокации\", заяви той. А крал Салман бин Абдулазиз настоя за незабавни политически мерки за „намаляване на напрежението\", съобщи саудитската осведомителна агенция SPA. В понеделник във Вашингтон пристигна делегация, водена от саудитския зам.-министър на отбраната, за да обсъди възможните стъпки за деескалация в региона. „Забележително е колко сдържано и съзнателно умерено се държи сега саудитското правителство\", казва Щефан Рол от фондация „Наука и политика\", който е ръководител на научна група по проблемите на Близкия и Средния изток и Африка. „Преди от Рияд чувахме съвсем друг тон. Саудитска Арабия призоваваше към конфронтация и окачествяваше Иран като заклет враг\", припомня експертът. През последните седмици и месеци тонът се е променил, смята той. През лятото на 2019 Саудитска Арабия на няколко пъти беше мишена на, по всяка вероятност, ирански нападения.  , а САЩ обвиниха за нападението Техеран, което Иран отхвърли. През октомври в саудитски танкер експлодираха две ракети. Иранското енергийно министерство съобщи за случая, но не каза нито дума за това кой може да стои зад нападението. Според експерта Щефан Рол, след тези атаки саудитската стратегия принципно се е променила - саудитците очевидно са осъзнали колко уязвими са и колко много могат да изгубят в този конфликт. Заплахата от Йемен Засега Иран не е показал изрично, че се обръща срещу Садитска Арабия и Обединените арабски емирства (ОАЕ). Но бунтовниците хути в Йемен, които от 5 години се бият срещу водената от Саудитска Арабия международна коалиция, настояха за адекватен отговор на убийството на генерал Солеймани. \"Този акт на агресия не може да остане без отговор\", увери високопоставен член на движението Ансар Алах. В тази връзка Щефан Рол от \"Наука и политика\" посочва, че хутите изглеждат особено мотивирани да извършват  . \"Но преди това Иран ще трябва да мобилизира тези милиции срещу посочените страни от Персийския залив\", казва той. Но е под въпрос дали правителството в Техеран има интерес от това точно в този момент, когато то трябва да покаже на собствения си народ, че остава дееспособно. \"Много е съмнително, че иранското общество ще одобри едно нападение срещу някаква \"мека цел\" в Саудитска Арабия, вместо Техеран да се концентрира изцяло върху американците или американски цели\", посочва Рол.", "date": "2020.01.12", "title": "Конфликтът САЩ–Иран: уплаши ли се Саудитска Арабия?"}
{"url": "http://www.classa.bg/%D1%81%D0%B2%D1%8F%D1%82/item/405069-%D0%BE%D1%82%D0%BC%D0%B8%D1%80%D0%B0%D1%82-%D0%BB%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8", "text": "Какво свързва хората и дали националната държава е единствената възможна такава конструкция? Във времена на глобализация и сепаратизъм натиск бива упражняван едновременно от две посоки, пише Александър Гьорлах.       Китайската народна република обвини Запада в двойни стандарти: от една страна той критикувал комунистическата държава за случващото се в Хонконг, от друга се обръщат срещу  я. Пекин пита защо европейците подкрепят Испания, а не и Китай? И двете страни се борят срещу сепаратисти, които незаконно искат да се отделят от националната държава. Търсенето на отговор на този въпрос води до дебат, който добре познаваме: какво изгражда една нация? Сред отговорите често се чуват понятията общ език, история и географска принадлежност. Всички те изграждат националната идентичност. Аз смятам, че е редно да се зададе и въпросът кога човек се чувства като част от една нация. Независимо дали в Китай или Испания, нацията е абстрактна величина. Никога един испанец няма да успее да се срещне и да се запознае с всички останали, които се наричат испанци. Същото важи, разбира се, и за  а. Усещането за принадлежност към модерните нации се заражда в момента, в който старата парадигма на обединяващи ценности рухва. Това пише Бенедикт Андерсън в своята книга „Въобразените общности\". Схизмата води до загубата на „воъбразената общност\" на вярващите. Християнската общност се състоеше от французи, германци, поляци и италианци. С помощта на ритуалния и политически език – латинския, принадлежността към вярата имаше и практически характер. Откриването на Новия свят поставя основите на новите общности, които са отдалечени от дворцовите общества. По светски и административен път в Новия свят се изграждат самостоятелни общности, въпреки че хората от двете страни на Атлантика говорят едни и същи езици (английски, испански, португалски), имат същата религия и споделят едно и също културно и институционално наследство. Техническият прогрес на книгопечатането прави всичко това възможно. Чрез   се зараждат националните езици, които ограждат територия, в която могат да бъдат продавани книги, напечатани на едни и същи език. Това отклонение е релевантно, защото и днес живеем във време, в което технологичните промени поставят под въпрос принадлежността и нови „въобразени общности\" биват създадвани. Автономността на всички права води до несъответствия Дебатът за националните държави се води ожесточено. Всичко, свързано с глобализацията и дигитализацията, допринася за усещането, че националната държава по начина, по който днес си я представяме, трудно може да допринесе за по-нататъшния прогрес. Наднационалните обединения, като ЕС, стъпват върху  . Чрез хармонизиране едно и също право бива наложено върху територия, обхваща 27 национални държави. В същото време в самите страни-членки се осъществява регионализация. Каталунците и баските имат собствен език и една различна история от останала част от Испания. Но тъй като не се посяга върху техни конституционно гарантирани права, желанието им за независимост в един свят, който се подрежда по нов начин на база на своите „въобразени общества\", звучи анахронично и остаряло. В Китай ситуацията е обратна: Там гарантираните и написани права не се признават. Точно това е довело до днешното самоопределяне на хората в Хонконг като хонконгци, а не като китайци. Собственият език и култура се превръщат в обединяващ символ срещу външното превъзходство. Между другото, със същия ефект, който е често срещан в европейските национални държави:   - в случая в Хонконг с континенталните китайци. Срещу популисткия антилиберализъм Светът днес е в постоянно напрежение между обществата на миналото и тези на бъдещето. Националната държава се характеризира с натиск отгоре и отдолу. Едно последващо фрагментиране на националната идентичност по начина, по който го описва Андерсън, не би било устойчиво. В същото време обаче се дискутира дали не трябва да се създаде нова международна институция, която да представлява всички демократични сили, и по този начин да се издигне нов стожер срещу популисткия антилиберализъм. Този дебат ще определя и започналото наскоро ново десетилетие.", "date": "2020.01.12", "title": "Отмират ли националните държави?"}
{"url": "http://www.classa.bg/%D1%81%D0%B2%D1%8F%D1%82/item/405070-%D0%B5%D0%B2%D1%80%D0%BE%D0%BF%D0%B0-%D0%B4%D1%8A%D1%80%D0%B6%D0%B8-%D0%BA%D0%BB%D1%8E%D1%87%D0%B0-%D0%BA%D1%8A%D0%BC-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%B8%D1%80%D0%B0%D0%BD", "text": "Настояването на Европа за запасване на ядрената сделка с Иран, след като Съединените щати се оттеглиха от споразумението, има неочаквана тежест. Съпротивлявайки се на натиска на Тръмп и поддържайки седелката жива, сега европейските страни държат ключа към продължаването на оръжейното ембарго върху Иран, което изтича през октомври. аплахата от регионално мерене на сили и очакванията за резултата от президентските избори в САЩ обясняват защо Германия, Франция и Великобритания се опитват да спечелят време за иранската сделка, придържайки се към дипломатическия подход, докато се борят да повлияят на събитията. В рамките на споразумението от 2015 г. Иран се съгласи със САЩ, Русия, Китай и трите европейски държави да включи процес по решаването на спорове. Този вариант може да бъде използван, за да се изпрати Иран обратно пред Съвета за сигурност на ООН. Това би означавало страната отново да се изправи срещу санкциите на Организацията на обединените нации, включително за вноса на оръжие. С излизането на САЩ от сделката намирането на причина за сезирането на Съвета за сигурност ще падне на плещите на Европа. Ембаргото за оръжия попада в радара и на Съединените щати. През август държавният секретар Майк Помпейо написа туит по повода в коментар, който споменава и Касем Солеймани, иранският генерал, който беше убит миналата седица.   The Iranian regime is the greatest ongoing threat to peace and security in the region. At the  , I condemned its testing of advanced ballistic missile systems, support to proxies in the  , and inexcusable sabotage and seizure of commercial vessels in the Gulf.           The   arms embargo on   and the travel ban on Qasem Soleimani expire in October 2020. Our   clock is tracking how long until Iran is unleashed to create new global turmoil. We must not let his happen.          Русия твърди, че планира да продава нови модерни оръжия на Иран, след като забраната отпадне. Китайски компании биха могли да последват примера, което ще промени баланса на силите в региона и потенциално може да подкопае американското надмощие. Твърди се, че външните министри на страните от Европейския съюз (ЕС) са били разединени по отношение на продължаващия ангажимент с Иран по време на срещата си в Брюксел в петък. Йосеп Борел, върховният представител на ЕС по въпросите на външната политика, твърди, че блокът е ангажиран със спасяването на ядрената сделка от 2015 г. Има логика зад позволяването на въпроса за сделката да се проточва, твърди Питър Дженкинс, бивш британски дипломат, който е преговарял при предишната европейска сделка с Иран, която се разпадна. Когато споразумението се провали през 2005 г., Иран премина от притежаването на формална способност за обогатяване на уран и позволяването на натрапчиви проверки към увеличаване на ядрения капацитет. В крайна сметка страната натрупа достатъчно обогатен уран за повече от дузина оръжия преди споразумението през 2015 г. да ги елиминира. “Ситуацията напомня 2005 г.”, коментира Дженкинс. “Това, което е останало от споразумението, е по-добро от никаква сделка, а възможността за подобрение може да се появи по-късно през 2020 г.” Масата за преговори Иран подчерта, че официално не е напуснал сделката. Страната все още позволява разширен международен мониторинг на ядрената програма и дава време на ЕС да ѝ помогне да се справи със санкциите, наложени от Доналд Тръмп. САЩ напуснаха едностранно споразумението през май 2018 г. “Когато воюващите не са готови да се доближат до масата за преговори, можем да занесем масата за преговори при тях”, заяви министърът на външните работи на Австрия Александър Шаленберг.", "date": "2020.01.12", "title": "Европа държи ключа към продължаването на ядрената сделка с Иран"}
{"url": "http://www.classa.bg/%D1%81%D0%B2%D1%8F%D1%82/item/405071-%D1%80%D1%83%D1%81%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BF%D1%80%D0%B5%D0%BD%D0%B0%D0%BF%D0%B8%D1%88%D0%B5-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "През 1987 г. Съветският съюз и Полша предприеха необичайната стъпка за създаване на комисия за проучване на „белите петна“ в тяхната обща история - тоест чувствителни събития, забранени за обществено обсъждане или фалшифицирани по идеологически причини. Инициативата бе под надзора на комунистическите партии на двете страни. И все пак това беше първото плахо официално признание, че не само историческите събития, но и десетилетията мълчание и лъжи около тях са подкопали доверието между двете държави, пише Тони Барбър за Financial Times.Повече от 30 години по-късно манипулирането на историята за политически цели се завръща с пълна сила. В последните дни на 2019 г. руският президент Владимир Путин защити   и обвини за избухването на Втората световна война предполагаем сговор между Адолф Хитлер и европейските правителства, включително това на Полша. Полският премиер Матеуш Моравецки обвини Путин, че „по различни поводи” разпространява откровени лъжи за Полша. „Обикновено това се случва в ситуация, когато властите в Москва чувстват международен натиск, предизвикан от техните действия\", коментира той.     Според Моравецки последните неудачи на Кремъл включват  ; разширяването на санкциите срещу Москва заради анексирането на Крим през 2014 г.; това, което той нарече неуспешен опит да се постави Беларус изцяло под руски контрол; резолюция на Европейския парламент, която приписва началото на Втората световна война както на германските, така и на съветските действия. Използването на историята като оръжие от руския президент, обаче, може да се разгледа в по-широк контекст, след като с наближаването на 75-годишнината от края на Втората световна война в Европа през май Путин не иска нищо да помрачи честванията на съветската победа. Откакто той предприе по-авторитарен стил на управление и по-войнствена външна политика, триумфът от 1945 г. се превърна в крайъгълен камък за легитимността на режима му. Това е успех, който руснаците помнят с гордост през век, белязан от смъртта на милиони в революции, гражданска война, терор и глад, предизвикани от държавната политика. Второ, Русия е обезпокоена от въздействието на историческата истина върху стабилността на политическите системи, особено на тези, които ограничават свободата. По време на ерата на Михаил Горбачов - последния съветски лидер, а след това и на Борис Елцин - първия президент на възстановената руска държава, Кремъл призна мрачни епизоди от историята на 20-ти век с непозната дотогава и след това честност. Храбростта на Горбачов дискредитира идеологията, която бе в основата на съветската държава и тя се разпадна по-малко от седем години след като той пое властта. Това е урок, научен от Путин, както и от днешните китайски лидери. При Горбачов съветското ръководство осъди тайния протокол на нацистко-съветския пакт, който стои зад нахлуването на Русия в Полша през септември 1939 г. и анексирането на балтийските държави. По-късно Москва пое отговорност за екзекуциите през 1940 г. на над 20 000 офицери от полската армия, полицаи и хора от интелигенцията в Катинската гора и на други места. Кремъл също така призна за грешка нахлуването през 1968 г. в Чехословакия с цел потушаване на Пражката пролет. Като позволи на горчивата истина да излезе наяве, Москва проправи пътя за държавите от Централна и Източна Европа да възстановят както националната си история, така и независимостта си след Студената война. Поради тази причина тези държави са разбираемо загрижени от скорошните усилия на пропагандата на Путин да се пренапише историята на нацистко-съветския пакт, Катин и Пражката пролет. През май 2014 г., два месеца след завземането на Крим, Русия прие закон, който забранява \"реабилитацията на нацизма\" - мярка, използвана на практика, за да наклони историческите дискусии в полза на Кремъл. Трети момент е, че руснаците и техните съседи наистина имат различен прочит на историята на 20-ти век. В проучване от 2017 г., проведено от Центъра Левада - най-уважаваната руска социологическа агенция, около 45 на сто от анкетираните „напълно или донякъде одобряват“ нацистко-съветския пакт. Само 17 на сто не го одобряват. В Централна и Източна Европа пактът се разглежда като прелюдия към 50-годишен кошмар от страдания под нацисткия и съветския тоталитаризъм. Като ехо на инициативата от 1987 г. полски и руски учени през 2002 г. създадоха „група за трудни въпроси“, за да разгледат наново отношенията между своите страни през 20-ти век. Пропастта във възприятията беше толкова голяма, че когато издадоха книга под заглавието „Бели петна, черни петна“, те решиха да позволят на полски и руски историци да разгледат от своя гледна точка всяко деликатно събитие. Дори това беше полезно начинание, защото даде възможност на всяка страна да разбере по-добре гледната точка на другата. Историческата наука, която служи на такава цел, заслужава аплодисменти. Лъжите и изопачаванията в името на държавната власт трябва да бъдат представяни в пълна светлина поколение след поколение.", "date": "2020.01.12", "title": "Русия отново се опитва да пренапише историята"}
{"url": "http://www.classa.bg/%D1%81%D0%B2%D1%8F%D1%82/item/405072-%D0%BC%D0%B0%D0%BA%D1%80%D0%BE%D0%BD-%D0%BD%D1%83%D0%B6%D0%B5%D0%BD-%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%B2%D0%BE%D1%82-%D0%B7%D0%B0-%D0%BC%D0%B5%D1%80%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8", "text": "Френският президент Еманюел Макрон заяви, че иска национален вот относно предложения за мерки в отговор на изменението на климата, съобщава Bloomberg. “Референдумът ще даде възможност на всички да участват в проблема“, заяви Макрон пред членовете на консултативния съвет в петък. Срещата в Париж беше първата среща на Макрон с група от 150 избиратели, избрани на случаен принцип, които работят съвместно с експерти, икономисти и дипломати в областта на изменението на климата, за да изготвят препоръки относно политиките за намаляване на въглеродните емисии на Франция. Последните природни бедствия, включително големите пожари в Австралия и Бразилия, увеличават натиска върху правителствата по целия свят да предприемат по-решителни действия за намаляване на въглеродните емисии. В същото време Макрон се сблъска с остро противопоставяне при предишни усилия от негова страна по въпроса, включително при опита за увеличаване на данъка върху горивата. Желанието на Макрон по-широк кръг от французи да се включат в определянето на политиката за климата на страната идва, след като той се сблъсква със серия от критики, че президентският му стил на управление е доста дистанциран. Напрежението отново се покачи наскоро заради плана на френския президент за реформа на пенсионната система, което предизвика стачки, продължаващи повече от месец.  ", "date": "2020.01.12", "title": "Макрон: Нужен е национален вот за мерките срещу климатичните промени"}
{"url": "http://www.classa.bg/%D1%81%D0%B2%D1%8F%D1%82/item/405073-%D0%BA%D0%B0%D0%BA%D0%B2%D0%BE-%D0%BE%D1%87%D0%B0%D0%BA%D0%B2%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BF%D1%80%D0%B5%D0%B7-2020-%D0%B3", "text": "Три от най-големите китайски технологични компании - Baidu, Alibaba и Tencent, имаха смесено представяне през 2019 г. Триото, известно като BAT, се сблъска с редица проблеми на вътрешния си пазар, докато междувременно течеше търговската война между САЩ и Китай, която прерасна в технологична. Всяка от компаниите се справи по различен начин. Да видим накъде се насочва BAT през 2020 г. Baidu: огромна конкуренция Baidu е най-голямата китайска търсачка с близо 70% пазарен дял. Тя печели от реклама почти колкото Google. През 2019 г. компанията се изправи пред някои сериозни предизвикателства на вътрешния си пазар, което доведе до 20% спад на цената на акциите ѝ за периода. Рекламният пазар в Китай се сви през 2019 г., а регулаторите започнаха да наблюдават по-внимателно този сектор. Всичко това натежа на пазара и засегна и Baidu, която много разчита на приходите от реклама. Освен това, компанията е изправена пред огромна конкуренция у дома. ByteDance, собственикът на приложението TikTok, пусна своя търсачка в Китай през 2019 г. Потребителите в азиатската страна свикват все повече с т.нар. “супер приложения”, подобно на WeChat на Tencent. Въпросните приложения позволяват на потребителите да правят всичко - от онлайн разплащания до резервации на полети и гледане на видеа. Супер приложенията станаха ключови за компаниите, които искат да “заключат” потребителите в своите екосистеми и да ги ангажират силно с продуктите им. И все пак Baidu се бори с проблемите си. Компанията пусна собствено мобилно предложение, наречено Baidu App. То се радва на силен ръст на броя потребители - добър знак за компания, която бавно се насочва към мобилните услуги. Междувременно компанията избра да диверсифицира източниците си на приходи. Съдържанието е основна част от това в лицето на iQiyi - видео стрийминг услуга, подобна на Netflix. Приходите от iQiyi достигнаха 7,4 млрд. юана (1,04 млрд. долара) през тримесечието до септември, нараствайки със 7% на годишна база, а абонаментите са скочили с 31% спрямо предходната година. Въпреки трудната 2019 г., Baidu отчете по-високи резултати за третото тримесечие от очакваното и книжата ѝ се справиха с част от спада през последните няколко месеца. Според анализатори през 2020 г. Baidu може да се сблъска с още предизвикателства. “Вярваме, че в дългосрочен план изграждането на мобилната екосистема на Baidu ще бъде предизвикателство, като се има предвид, че всички големи мобилни приложения са затворена екосистема”, посочва China Renaissance в бележка от ноември. “Оставаме консервативни за напредъка в засилването на мобилния трафик и мобилните приходи заради факта, че конкуренцията ще остане силна през 2020 г.”, допълва компанията. В по-дългосрочен план Baidu може да изпита известно облекчение благодарение на новите технологии. Тя залага на бъдещи проекти, включително на такива, свързани с автономните коли. Освен това и полага повече усилия в предлагането на облачни услуги и \"умни\" колонки в Китай, което според някои анализатори ще бъде двигател на растежа в дългосрочен план. Alibabа: “нова търговия на дребно” Alibaba е с най-добре представящите се акции в триото BAT. През 2019 г. цената им скочи с 55%. Първоначално имаше известни притеснения, че забавянето на китайската икономика може да засегне потребителското търсене в страната. Само че основното подразделение на Alibaba, занимаващо се с търговия и носещо около 85% от приходите ѝ, остана стабилно през годината, докато китайските потребители продължаваха да пазаруват онлайн. Приходите от търговия скочиха с 40% на годишна база през тримесечието до септември. Облачният бизнес на Alibaba, който е смятан за ключов за бъдещето на компанията, продължава да набира сили. Приходите от него през същия период нарастват с 64 на сто.       Същевременно Alibaba продължава да работи усърдно по стратегията си, която нарича “нова търговия на дребно”. Тя цели да комбинира онлайн и офлайн елементи от бизнеса на компанията, като разплащанията, физическите магазини и доставките на храна. Jeffries наскоро писа, че Alibaba ще спечели от разрастващата се средна класа в Китай. Миналата година Alibabа успя да направи вторично листване в Хонконг, а книжата се търгуват над тази от листването. И все пак компанията има известни проблеми. В доставките на храна тя се сблъсква с конкуренцията на Meituan. В електронната търговия основните заплахи идват от JD.com и Pinduoduo. Tencent: диверсификация Tencent, една от най-големите гейминг компании в света, е собственик и на най-голямото китайско чат приложение WeChat с над 1 млрд. потребители. През 2018 г. китайското правителство спря временно издаването на одобрения за нови видео игри. В Китай процедурата изисква всяко ново заглавие да получи одобрение преди да се появи на пазара и да започне да печели. Случилото се беше лоша новина за команията, тъй като онлайн игрите носят огромна част от общите приходи на Tencent. До края на 2018 г. Китай поднови процеса, а подразделението на Tencent за онлайн игри се възстанови до известна степен. Приходите от онлайн игри нарастват с 11% на годишна база през третото тримесечие. Както при Baidu, и при Tencent отслабването на рекламния пазар засегна компанията, но през третото тримесечие рекламното и подразделение се върна към живота. Tencent се занимава с реклама в няколко посоки, но онова, за което анализаторите са най-развълнувани, са WeChat Momtents - фунцкия в социалните мрежи на компанията, която позволява публикуването на реклами във фийда. Tencent също диверсифицира бизнеса си. Звената ѝ за финансови технологии и облачни услуги се разрастват. Tencent управлява и платформа за разплащания чрез WeChat, наречена WeChat Pay. Въпреки това през третото тримесечие на 2019 г. печалбата, насочена към акционерите в компанията, се свива с 13%. Нетният марж също намалява. Натискът върху него може да продължи и тази година. “Въпреки че се очаква компанията да запази инерцията на печалбата чрез контролиране на разходите, вярваме, че маржовете все пак ще бъдат под натиск”, коментира базираната в Китай инвестиционна банка Guotai Junan Securities. Други твърдят, че Tencent има някои ключови игри и сериозни планове за нови, които ще подкрепят бизнеса ѝ с видео игри, въпреки че слабостта на пазара на смартфони може да изтрие ръста на мобилния сегмент.", "date": "2020.01.12", "title": "Какво очаква най-големите китайски интернет компании през 2020 г?"}
{"url": "http://www.classa.bg/%D1%81%D0%B2%D1%8F%D1%82/item/405074-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D1%89%D0%B5-%D0%B2%D0%BE%D0%B4%D1%8F%D1%82-%D0%BD%D0%BE%D0%B2%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B8", "text": "Съединените щати и Китай се споразумяха да проведат други преговори, за да се борят за реформи в двете страни и да решат споровете си. По този начин Пекин и Вашингтон връщат към формата от предишните администрации, който отговорниците по търговските въпроси в кабинета на Тръмп някога осмиваха, пише Wall Street Journal. Усилията ще бъдат ръководени от министъра на финансите  Стивън Манучин , а вероятно и от китайския вицепремиер  Лю Хъ , твърдят служители на американската администрация и други, запознати със случващото се. Споразумението ще бъде обявено официално на 15 януари, като част от подписването на първа фаза от търговската сделка между САЩ и Китай, която включва китайски покупки на американски стоки и някои реформи в китайската икономическа система. Сделката е първата пълна пауза на продължаващата две години  търговска война . Новите преговори ще се провеждат отделно от тези за втората фаза на търговската сделка. Усилията на Манучин и Лю имат за цел обсъждането на проблемите между двете държави и ще са възможност представители от всички нива на двете правителства да се срещнат и да създадат по-здрави отношения. За разлика от това, търговските преговори включват ограничен брой участници от двете правителства. “Това е напълно различен процес” от търговските преговори, посочва представител на американската администрация.  ", "date": "2020.01.12", "title": "САЩ и Китай ще водят нови преговори за реформи"}
{"url": "http://www.classa.bg/%D1%81%D0%B2%D1%8F%D1%82/item/405075-%D1%82%D1%83%D1%80%D1%81%D0%BA%D0%B8-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Правителството на Ердоган иска да изгради турски училища в онези германски градове, където живеят особено много хора от турски произход. Съответните преговори с Берлин вече са в ход. Но се чуват и критични гласове.       Германското правителство и Турция водят преговори за сключване на споразумение, което ще позволи на Анкара да изгради в Германия турски училища. Тази договореност ще бъде правната рамка за откриването на три турски училища - като реципрочна мярка на трите германски училища в Анкара, Истанбул и Измир, съобщава \"Зюддойче Цайтунг\", позовавайки се на източници от германското външно министерство. В Берлин, Кьолн и Франкфурт Обсъждат се три града с големи турски общности, в които да заработят планираните турски училища - Берлин, Кьолн и Франкфурт на Майн. Преговорите, в които освен правителството участват също и отделните германски провинции, се водят от лятото на 2019 година. Както уточнява \"Зюддойче Цайтунг\", до тях се е стигнало след като година преди това турските власти временно затвориха германското училище в град Измир - заради невалидна правна рамка, обяви тогава турското образователно министерство.     Подготвяното сега споразумение с турското правителство цели да осигури именно правната рамка за германските училища в Анкара, Истанбул и Измир, посочва \"Зюддойче Цайтунг\" и уточнява, че в момента проектоспоразумението чака да бъде одобрено от отделните федерални провинции, тъй като въпросите на образованието попадат в техните компетенции. Според германското законодателство, Турция, както всяка друга чужда държава, няма право да управлява директно планираните турски училища в Германия. Затова тази роля трябва да се поеме от частни сдружения. Както уточнява \"Зюддойче Цайтунг\", въпросните училища ще функционират като алтернативни частни училища , които ще имат правото сами да избират методите си на преподаване и самостоятелно да назначават персонала. Съдържанието на преподавания материал обаче трябва да е съпоставимо с това в обществените училища. Освен това тези училища ще се нуждаят от специален лиценз и ще се подчиняват на законодателството в съответната провинция. \"Входна врата за идеологията на Ердоган\" Въпреки че всичко изглежда строго регламентирано, опозицията в Германия е загрижена, че по този начин авторитарното правителство на президента Ердоган може да разшири влиянието си над турците в Германия, започвайки още от училищната скамейка. Не бива да допускаме тези училища да се превърнат във входна врата за идеологическата пропаганда на Ердоган, предупреди в тази връзка депутатът Петер Хайд от Свободната демократическа партия. Важно е също така да бъде гарантирано, че Турция няма да използва споразумението за създаването на паралелна образователна система в Германия. Именно поради това е предвидено броят на турските училища да бъде ограничен до три - колкото са и германските училища в Турция.", "date": "2020.01.12", "title": "Турски училища в Германия?"}
{"url": "http://www.classa.bg/%D1%81%D0%B2%D1%8F%D1%82/item/405076-%D1%82%D1%80%D1%8A%D0%BC%D0%BF-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B7%D0%B0%D1%8F%D0%B2%D0%B8,-%D1%87%D0%B5-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B5-%D0%BE%D1%82-%D0%B8%D1%80%D0%B0%D0%BA-35-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Ако иракското ръководство наистина иска американските въоръжени сили да напуснат страната, тогава Багдад трябва да плати на Вашингтон за всяка сграда, която е построена тук с парите на САЩ.     Президентът на САЩ Доналд Тръмп направи това изявление в интервю за Fox News. Той припомни, че американците са изграждили военни бази, писти и посолство в Ирак. Тръмп добави, че Багдад трябва да компенсира това, в противен случай Вашингтон ще открадне иракските финансови ресурси, които сега са в сметките на САЩ. „Казах им, че ако си тръгнем, те ще ни платят. Те ще платят за посолството, писти, ще възстановят всичко, което похарчихме“, каза главата на Белия дом. — Понастоящем имаме много от техните финанси. В момента разполагаме с 35 милиарда долара от техните средства, те са в нашите сметки. Допускам, че те ще си платят. В противен случай тези пари ще останат в нашите сметки». Премиерът на Ирак по време на преговорите с държавния секретар на САЩ поиска да разработи механизъм за изтегляне на американските окупационни сили. От Държавния департамент обаче заявиха, че дори не възнамеряват да обсъждат подобна перспектива.    ", "date": "2020.01.12", "title": "Тръмп официално заяви, че е готов да открадне от Ирак 35 млрд долара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405057-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BD%D0%B0%D1%88-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BA%D0%BB%D1%83%D0%B1", "text": "Фен на Спартак (Варна) е набил един от ръководителите на клуба от Втора лига. Запалянкото е потърсил физическа саморазправа с член на Управителния съвет. Това става ясно от декларация на ръководството на Спартак. \"Соколите\" не разкриват името на пострадалия, който е бил атакуван от привърженик на отбора.     \"Днес, по време на двустранната игра между представителния тим и юношите на клуба, член на УС и ръководството на ФК Спартак Варна е бил нападнат от фен на клуба. Това не е първият подобен инцидент с длъжностни лица от клуба, като това с нищо не допринася клубът да работи и да се развива в правилна посока. Далеч сме от мисълта, че сме перфектни и безгрешни, но даваме всичко, за да го има Спартак, въпреки недостатъчния бюджет и младия колектив.  Не може да допуснем хора от ръководството да бъдат възпрепятствани физически да си вършат задълженията. Това беше и основният мотив, заради който на Общото събрание на клуба на 3 януари подадохме оставки, а именно липсата на нормална работна среда. В подобна среда на изкуствено създавано напрежение, е невъзможно да се работи добре и това е видно по резултатите. Заявяваме, че оттук насетне всякакви твърдения, че това ръководство е имало спокойствие в периода, в който е ръководило клуба, са нелепи и безпочвени, защото днес ясно се видя пред очите на всички в колко агресивна и отровна атмосфера работим. Затова за пореден път призоваваме всички онези, които имат претенции и виждания как да се управлява клуба, да излязат от сенките и да се кандидатират на следващото Общо събрание\".", "date": "2020.01.12", "title": "Скандал в наш футболен клуб"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405058-%D0%B1%D0%B0%D1%89%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%B4%D1%8A%D1%89%D0%B5%D1%80%D1%8F-%D1%81%D0%B8", "text": "Мъж от Струмица, който през 2013 г. продал дъщеря си за 6000 евро в Словения, бе осъден на 7 години затвор, съобщава в. \"Вечер\", като отбелязва, че на правосъдието са му били нужни цели 7 години за този случай. Историята за малката робиня навремето потресе и македонската, и словенската общественост. Полицията в словенския град Марибор разкри ужасяващи подробности от живота на малолетното момиче от Струмица, чийто баща го принудил на брак и го продал на мъж в Словения за 6000 евро. Когато момичето отказало да бъде продадено на човек, когото не е виждало дотогава, бащата ѝ нанесъл побой и я принудил да се подчини.      Момичето, тогава 17-годишно, било държано 10 месеца като под домашен арест, подлагано на физически и психически тормоз и третирано като робиня, докато накрая успяло да избяга и разказало за мъките си. Съд в Марибор осъди през 2015 г. на затвор съпруга и неговите родители, които договорили брака. \"Вечер\" отбелязва, че това не е единствен случай на продажба на малолетни, които са особено характерни за ромски семейства, но е един от редките, завършващи с присъда.", "date": "2020.01.12", "title": "Баща продаде дъщеря си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405059-%D0%B0%D0%BD%D0%B4%D1%80%D0%B5%D0%B0-%D1%81%D0%B5-%D0%BA%D1%8A%D0%BB%D1%87%D0%B8-%D0%B3%D0%BE%D0%BB%D0%B0", "text": "Скандалите на Андреа с Митко Димитров - Пайнера напоследък явно са били подготовка за рекламната компания на новата й песен. И докато всички чакат от нея попфолк песен, тя отново бяга с чуждоезично поп парче, което със сигурност няма да й донесе участия в страната.  \r\n Изкусителната певица провокира с много секси визия, а зложелатели я обвиниха в престараване с фотошопа. Виждаме Андреа полугола в новото й видео \"Soledad\", с което вероятно тя се опитва да затвори хапливите усти на хейтърите, че е дебала и не прилича на себе си. Уви, чрез специални програми този ефект може да се постигне от всеки.  \r\n   \r\n   Андреа сподели и горещи кадри от почивката си в Барселона, отново обработени старателно със фотошоп. На тези фотоси виждаме стегнатото барабанче на Пулевица, която май се е събрала с боксьора, тъй като той настоявал за среща с димитровградския бос на музикалната сцена. И заради него Пайнера се навил за среща с бившата си чалгарка, но така и не склонил глава да я върне в редиците си.  \r\n           \r\n След напускането си на \"Пайнер\" Андреа изгуби инерция и залезе с гръм и трясък. Оплаква се, че няма участия, но тя няма и нови песни, с които да се представи пред публиката. И макар да пее срещу доста малка сума, не се намират заведения, които да я искат. \r\n", "date": "2020.01.12", "title": "Андреа се кълчи гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405060-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D1%8F%D0%BD%D1%83%D0%B0%D1%80%D0%B8", "text": "Днес едва ли, ще успеете да реализирате всичко, което сте планирали. Научете се първо да си съставяте компетентен план за действие и след това се заемете с всичко ново. Разговор с шефовете, ще бъде безсмислен. Особено, ако поискате увеличение на заплатата. Има изход - търсете нова и по-обещаваща работа. Ще решите, да поставите всичко на място в отношенията с избраника. Ако правите това за първи път, трябва предварително да обмисляте всичко по сто пъти. Взетото решение, може да ви излезе\"скъпо\", съпроводено с преживявания и безсънни нощи. От излишества в храненето, спешно трябва да се откажете. Ако вече сте качили няколко килограма, започнете диета. Очаква ви бурен ден, когато ще е необходимо, да решите всички жизненоважни и финансови проблеми за в близкото бъдеще. В противен случай, те ще \"висят\" за дълго време и ситуацията, ще бъде изключително трудна. Възможни са спорове и конфликти с шефовете, които няма да се отразят добре на работата ви. Но в семейния живот, ви очаква \"меден месец\".   Ще имате късмет в много неща, но в любовната сфера, ще се нуждаете от търпение. Не изпускайте от поглед, това което преди е било незначително. Не разпитвайте избраника си за миналото, защото самите вие, ще започнете да страдате от догадките. Вечерта, е възможно спешно пътуване, свързано с възрастен роднина. Бъдете внимателни по време на шофиране. Не търсете срещи и не се надявайте на искрена помощ от другите. Едва ли ситуацията, ще се развие точно както искате. Прекрасен ден за тези, които се стремят към знание, нова информация и разкриване на талантите. Принципният подход към финансовите въпроси, ще ви позволи да увеличите доходите си. По-добре, не се замесвайте в това, което не разбирате добре. Ако си пъхате носа в чужди дела, сами ще бъдете виновни за конфликта. Спестяването на пари, не трябва да бъде фанатично, а съизмеримо с вашите доходи. Възможна е романтична среща, която класически и бързо, ще прерасне в любовна история. Препоръчително е, да спазвате дистанция от хора, с които не сте работили от дълго време. Особено, ако преди това сте имали общ бизнес. Опитайте се, да пренебрегнете станалото в далечното минало, тогава пътят към всичко ново и обещаващо, лесно ще се отвори пред вас. Отличното ви здраве, ще ви позволи да закалите тялото си и да избегнете настинките. Възможни са неприятности в личния живот, ако пропуснете някои моменти и станете твърде самоуверени. За да постигнете плановете си, трябва да имате не само спестени средства, но и солидни знания. Ако всичко това влиза в приоритетите ви, тогава може да се надявате на успех. Отлично време за спортни занимания.   Препоръчително е откровено да поговорите с любимия човек, за да изчистите всичко негативно в отношенията. Не се страхувайте, така ще съхраните чувствата си. За пътувания и физически дейности не е добър ден, но с йога може да се занимавате. Трябва също да следите за диетата си и не седете твърде дълго пред компютъра. Трябва внимателно да подписвате и формализирате документи, иначе най-малките грешки ще доведат до големи проблеми. Възможни са разногласия в общуването с избраника, затова дръжте емоциите си под контрол. Ако за този ден сте планирали пътуване сред природата, по-добре го отменете, ако не се чувствате добре със здравето. Следете за това, което другите говорят за вас. Ако не ви харесва нещо, тогава по-добре го игнорирайте. Прогнозата по отношение на финансите, не е утешителна, но не трябва да се отчайвате. Много скоро, вътрешният ви потенциал ще се увеличи на максимум и ще може да жънете победи. В живота ви може да се случи нещо, което не сте очаквали. Но вие притежавате хладнокръвие и воля, така че няма да се прекършите пред атаката на проблемите. В областта на финансите, са възможни загуби, но те няма да са огромни. Вечерта е добре да се отпуснете в кръг на приятели, да си направите диета или да се занимавате със спорт. Не се жалете, когато става дума за собственото ви тяло.", "date": "2020.01.12", "title": "Дневен хороскоп 12 януари"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405061-%D0%BA%D0%B0%D0%BA%D0%B2%D0%BE-%D0%B8%D0%B4%D0%B2%D0%B0-%D0%B2%D0%BE%D0%B9%D0%BD%D0%B8,-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%B8,-%D0%BA%D0%BE%D0%BB%D0%B0%D0%BF%D1%81-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B8,-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B8-%D0%B5%D0%BF%D0%B8%D0%B4%D0%B5%D0%BC%D0%B8%D0%B8", "text": "Светът в момента се вълнува от това ще доведе ли сблъсъкът между САЩ и Иран до Трета световна война, или не. Кой ще бъде неблагоразумният и дали войната ще може да се спре. Всъщност ставащото между САЩ и Иран е само малко парченце от пъзела на днешния капитализъм, в който влязохме преди три десетилетия. За това време с викове „демокрация“ и гигантско количество идеологически лъжи за „европейските ценности“ България бе разграбена и „демократизирана“ чрез създаване на едно социално-класово разделение, непознато по мащабите си от времето на Османската империя. Бяхме вкарани в света на глобалния неолиберален капитализъм, който в момента се тресе от противоречия и конфликти. Накъде ни води този капитализъм? Според последния доклад на „Кредит Суиз“ в момента най-богатият 1% от човечеството владее 45% от световното богатство, 10-те процента най-богати владеят 82% от това богатство, а по-бедните 50%, или 3 млрд. 850 милиона, притежават по-малко от 1% от световното богатство. Само за една година, между 2017 и 2018 г., богатството на милиардерите в света се е увеличило с 20%, или с 2,5 милиарда долара всеки ден, а в същото време богатството на по-бедната половина от човечеството, т.е. на 3,8 милиарда души, е намаляло с 11%. Капиталистите с невиждана скорост стават все по-богати,  а бедните със същата скорост обедняват още повече Това се отбелязва в статия под заглавие „ Шокиращата истина за неравенството днес “ на сайта на Световния икономически форум в Давос. Същевременно 63% от новооткритите работни места в САЩ от 1990 г. досега са ниско платени, което води до ерозия на средната класа. 1% най-богати семейства имат приблизително толкова богатство, колкото цялата американска средна класа. В същото време там около 13 милиона деца живеят в бедност. В ЕС по данни на Европейската централна банка от 2016 г. 10% от домакинствата притежават повече от половината богатство на съюза. В сравнение с предишното изследване от 2014 г. неравенството нараства и състоянието на повечето домакинства се влошава. Неравенството в ЕС през 2007 г. средно е около 30.0 по коефициента на Джини. Между 2014 и 2019 г. населението, което е в риск от бедност и социално изключване в ЕС, се движи между 24,8 %  и 21,7%. Поддръжниците на неолибералния капитализъм твърдят, че бедността в глобален план е намаляла. Истината е, че тя намалява, но преди всичко за сметка на държави като Китай и Виетнам, в които отсъства този тип капитализъм. А в ЕС и САЩ протичат процеси и на абсолютно, и на относително обедняване. В България през 1989 ‒ последната година на социализма, Индексът на Джини, измерващ неравенството, е 21,7. Това означава, че страната ни е била общество с висока справедливост и високо равенство. През 2006 г. в резултат на варварската разрушителна дейност и грабежа на „демократизиращите“ ни политици той е скочил на 32.1. Това е преди влизането в ЕС. През 2018 г. индексът вече е 39,6 – най-високият в ЕС и най-високият откакто изобщо се мери неравенството в България. Достигнали сме и сме надминали обещаните ни от нашите продажни политически елити „европейски ценности“. Защо светът на неолибералният капитализъм, в който ни вкараха така нар. „демократи“ и соросоидни пропагандни структури, маскирайки го идеологически като „преход към демокрацията“, се оказва един от най-несправедливите в историята? Няколко са основните причини за нарастващото неравенство, чиито следствия са рязко засилващи се конфликти. . Това е  глобализацията на всички фактори на производството , характерна за така нар. неолиберален капитализъм от 1980-те години насам. Капиталът свободно и бързо се придвижва към страни и територии, в които има по-ниско данъчно облагане и това рязко ограничава предходните възможности за преразпределение. Дори да искат, както бе във Франция по времето на Франсоа Оланд, системата доведе до бягство на капитала и президентът бе принуден да направи заден ход, довеждайки в крайна сметка до крах една от най-големите социалистически партии в света. . Това е  наличието на офшорни зони , където големите компании и световната олигархия крият трилиони долари от корупционни сделки, кражби и пр. Там са например огромни ресурси, извлечени по времето на прехода към капитализъм от страни като България и останалата част от Източна Европа и идващи след това под формата на инвестиции в тях. Затова и много от най-големите компании у нас не плащат данъци. Мошеникът Джордж Сорос – символът на пропагандните неолиберални структури у нас, също е регистрирал своя хедж фонд в офшорка, за да пести от данъци и да финансира своята пропаганда за „отворено общество“, а идеологически дрогираните маси да не реагират на грабежа, на който са подложени. . Глобализацията на производството и износът му в по-евтини дестинации, както и  вносът на работна сила в развитите западни страни  рязко удариха доходите на местната работна сила и предходната средна класа започва да намалява. . С неолибералния капитализъм ускорено се разгърнаха  нови форми на експлоатация . Сред тях се открояват две особено важни – приватизацията на огромни държавни ресурси под реалната им стойност и заграбването на висококвалифицирани кадри с лозунги  за „отворено общество“. България е между най-пострадалите страни в света от тази експлоатация. . Това са и  технологичните промени , които изменят пазара на труда и ускорено увеличават дистанцията между най-ниски и най-високи доходи, създават така нар. дуалистичен пазар на труда. Паралелно с това сегашните технологии имат така нар. мрежови ефекти, които дават възможност на компаниите, градовете, регионите, които са в добри икономически позиции, много по-ускорено да увеличават печалбите и размерите си, за сметка на срива или намаляване на възможностите на други компании, региони, градове. Това води до ситуация, при която   10% от всички компании в света  прибират 80% от печалбите в глобалната икономика . Това от своя страна е свързано с появата отново на глобализирани монополи, които водят до  олигархизация на политиката  и тя не може да служи като регулатор на процесите. Сегашният президент в САЩ е най-богатият в тяхната история, представител е на глобалната олигархия, поради което и въведе данъчна система, при която неравенството в САЩ започна още по-ускорено да нараства, а глобалните монополи даже не плащат данъци. Всичко това тресе света, тъй като растат всички видове неравенства. От гледна точка на конфликтите, предизвикващи разпадане на сегашния неолиберализиран глобален порядък, две от тях са водещи: от една страна – между социалните класи и различни територии вътре в държавите, а от друга страна – между самите държави, които ускорено се разделят на центрове и периферии. Затова и преди няколко години в едно свое интервю пред списание   не кой да е, а Франсис Фукуяма, глобалният трубадур на неолибералния капитализъм, възкликна по повод на нарастващото социално неравенство: Но сам си отговори, че ги няма и няма да направят такова нещо. Системните леви партии се тресат, маргинализират и разпадат с кризата на неолибералния порядък, в чието създаване участваха. Самият Фукуяма славословеше този порядък със своя   но той поне се осъзна, че е сбъркал, за разлика от голямата част от нашите соросоиди и „демократи“. През ХIХ век Маркс смята, че нарастващата норма на експлоатация и увеличаването на абсолютната бедност водят до революции. През последните три десетилетия абсолютната бедност се увеличава в много от развитите  страни, а в България направи огромен скок, макар в световен план да намалява. Това, което се увеличава много по-значително обаче, е относителната бедност, свързана със скока на неравенството.   Какво да очакваме през идващите години ? На този въпрос ни отговаря Уолтър Шайдел, който през 2017 г. публикува чрез издателството на Принстънския университет своята книга „ Големият уравнител: насилието и историята на неравенството от каменната ера до Двадесет и първи век “. В нея той анализира как в различни периоди на историята развитието води до нарастване на неравенство и единственият начин да се излезе от него е била някаква социална катастрофа.     За да опише характеристиките на четири възможни типа катастрофи, той употребява библейската метафора за „ четирите конника“ на Апокалипсиса , като има предвид, че намаляването на неравенството в историята на капитализма досега е ставало по  четири основни начина : (1) чрез  войни , в които са мобилизирани големи маси от хора;  (2) чрез  революции , променящи цялостната социална система;  (3) чрез  колапс на държавите ;  (4)  чрез  катастрофални пандемии , унищожаващи значителна част от населението. Институционалната катастрофа и насилието унищожават и преразпределят голямата част от богатството и отслабват неравенството. Войните  са резултат на това, че в предходния период се извършва ускорено глобално преразпределение на ресурсите в полза на едни и за сметка на други държави. Това е особено типично в периодите, когато дотогавашният световен хегемон губи позиции и се появяват нови сили, които започват битка с него и помежду си, за да завоюват ролята, даваща им възможност да бъдат световната сила, която диктува начина на преразпределение на глобалните ресурси. Започналата война изисква рязко засилване ролята на правителствата и ограничаване на пазара, контролиране на основните процеси на обществото, концентриране на ресурси, което създава условия след това (както става след световните войни през ХХ век) за преразпределение и намаляване на неравенството. Още в по-висока степен това е валидно за  революциите . При тях съществуващите икономически елити са свалени, богатството им е отнето и се извършва радикална промяна на обществените отношения. Колапсът на държавите  има сходни последствия, тъй като е свързан с промени в обществената система и масирано преразпределение на доходите. Що се отнася до  масовите епидемии ,  те, както се вижда още от края на Средновековието насам, намаляват разполагаемата работна сила и недостигът ѝ води до повишаване на заплащането. Не кой да е, а Бил Гейтс през 2018 г. предупреди да очакваме през следващото десетилетие глобална епидемия, която ще унищожи десетки милиони хора по света само за няколко месеца, в резултат на това, че антибиотиците вече не действат. Пак той предупреди, че различни корпорации и частни структури вероятно ще създадат още по-мощни билогически инструменти за война и убийство на много хора. Известно е, че по време на Първата световна война такава епидемия убива 50 милиона души, а при днешното движение на милиони хора всекидневно по планетата тя ще се разпространи със скорост и мащаби, които може да доведат до смъртта на стотици милиони и милиарди. Такива епидемии вече вървят при прасетата и голяма част от тях от Китай до България вече ги няма. Утре ще дойдат и за нас, хората. Капитализмът подготвя почвата за това. И не само те. Защото споменатите от Уолтър Шайдел   в историята най-често идват заедно и взаимно да се усилват.  ", "date": "2020.01.12", "title": "Какво идва? Войни, революции, колапс на държави, катастрофални епидемии?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405062-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%82%D0%B0%D1%82%D0%B8%D0%B0%D0%BD%D0%B0-%D1%80%D0%B8%D0%BC%D1%81%D0%BA%D0%B0", "text": "Житие на св. мъченица Татяна Света мъченица Татяна произлизала от знатно и богато римско семейство, което я възпитало от ранно детство в християнската вяра, макар нейният баща да бил три пъти прeфект на гр. Рим. Изцяло проникната от тази вяра, Татяна била посветена за дякониса и всецяло се отдала на милосърдие и непрестанна молитва. Тя се отказала от светски радости и се обрекла на целомъдрие и по този начин още повече засияла като достойна за мъченически венец. Скорошната насилствена смърт на жестокия император Хелиогабал (203-212 г.) освободила християните от заплахата на едно, може би чудовищно гонение и всички били готови да си отдъхнат, когато на престола го заменил 16-годишния му братовчед Александър Север (205-238 г.), майката на когото, Юлия Мамея, решително покровителствала християните и била почитателка на знаменития християнски учител Ориген. Самият Александър имал еклектически убеждения: равнодушен към вярванията на другите, той не се придържал към един определен светоглед, поради което всред идолите на различните езически божества в дома си имал изображението и на Иисус Христос. Но тъкмо при Александър Север дошъл страшния час за мъченица Татяна.     Поради малолетство на императора държавните работи били ръководени от административни сановници и пълномощници на сената, които по своя преценка прилагали неотменените закони за сигурността на държавата. Още били меродавни противохристиянските разпореждания на императорите Траян, Марк Аврелий и Септимий Север. Анонимният житиеписец на св. Татяна съобщава за жестоките разпоредби и преследвания на християнтие от управители и сановници като Улпиан, Виталий и Кай, които \"проливали християнската кръв като вода\". Без да гледат на знатното положение на Татяна и на нейния безукорен живот, тя била заведена в храма на Аполон, за да принесе жертва. Девойката не само отказала да стори това, но по нейна молитва идолът се сгромолясал и се разбил на парчета. След напразните увещания на градоначалника да се отрече от Христа младата Татяна била многократно подлагана на най-свирепи изтезания, като дори изболи очите й и рязали ивици от нейната снага. След всяко мъчение Бог извършвал чудо със Своята изповедница – тя се явявала на другия ден излекувана. Това привеждало в голямо смущение обърканите мъчители. Тези слуги на управителя били разколебани в правотата на своите господари, а молитвата на неустрашимата девойка била само една – Бог да докосне сърцата им и да ги обърне към Себе Си. И молитвата на светата мъченица била чута. Самите мъчители молили господаря си да спре мъченията над невинната римлянка. А когато ги осияла светлина от небето и те видели ангели да подкрепят страдащата девица, не могли да издържат повече. И осмината управителеви слуги коленичили пред Татяна и възкликнали: \"Прости ни служителко на истинския Бог!\" Разбира се, всички те веднага били предадени на смърт, като новоявени християни. Когато след целодневно мъчение отвели девойката в тъмницата, през цялата нощ тя, огряна от нетленна светлина, велегласно славословела Бога, пригласяна от небесни ангели, които лекували нейните страшни рани. И това чудо не трогнало мъчителя. На другия ден той отново я подложил на жестоки изтезания. Уморен от нейната несломимост, безсилният управител наредил да я предадат на изгладнелите зверове, но пуснатият лъв се заумилквал около светата мъченица и ближел кротко нозете й. Изпълнен със страх да не би подобна гледка да обърне и други езичници към омразната вяра на \"галилеяните\", управителят наредил незабавно да я обезглавят. Същата участ постигнала и бащата на мъченица Татяна.", "date": "2020.01.12", "title": "Св. мъченица Татиана Римска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405063-12-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": " 475 г. - Флавий Василиск става император на Византийската империя.     1528 г. - Густав I е коронован за крал на Швеция.     1884 г. - Съставено е деветото правителство на България, начело с Драган Цанков.     1908 г. - От Айфеловата кула е излъчен първия дълговълнов радиосигнал.     1908 г. - Влиза в сила указ на княз Фердинанд I, с който Информационното бюро към Щаба на войската се преобразува в Разузнавателна секция. Ден на военното разузнаване на България.     1915 г. - В Конгреса на САЩ е отхвърлено предложението за даване на избирателни права на жените.     1940 г. - Втората световна война: СССР започва да бомбардира градове във Финландия.     1943 г. - Втората световна война: Червената армия започва операция за разкъсване на Блокадата на Ленинград.     1945 г. - Втората световна война: Съветския съюз започва т. нар. Януарска офанзива срещу Нацистка Германия на фронт от 1200 км в Източна Европа.     1964 г. - В Занзибар започва въстание, определено като революция, което довежда до обявяване на държавата за република.     1966 г. - В САЩ започва излъчването на телевизионния сериал Батман.     1969 г. - Рок групата Led Zeppelin издава първия си албум - Led Zeppelin.     1970 г. - Войната в Биафра завършва с анексирането на тази държава от Нигерия.     1981 г. - Започва излъчването на американската \"сапунена опера\" Династия.     1991 г. - Конгресът на САЩ оторизира правителството да използва военна сила за да отблъсне армията на Ирак извън границите на Кувейт.     1992 г. - След победата на Ислямския фронт за спасение в Алжир, правителството прекратява изборите, което става повод за гражданска война.     1998 г. - В Европейския съюз е постигнато съгласието на 19-те страни-членки за забрана на клониране на хора.     2005 г. - Изстреляна е американската космическа сонда Deep Impact за извършване на изследвания върху кометата Темпъл 1.     2006 г. - През последния ден от ислямското пилигримство Хадж в Саудитска Арабия, по време на ритуала Пропъждане на дявола с камъни между Мека и Мина инцидент с автобус предизвиква паника, загиват 346 и са ранени 209 богомолци.  ", "date": "2020.01.12", "title": "12 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/405064-%D1%84%D0%B0%D0%BB%D1%88%D0%B8%D0%B2%D0%B8-%D1%85%D0%BE%D1%80%D0%B0-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%BB%D0%B8%D1%86%D0%B0-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8,-%D1%88%D0%BF%D0%B8%D0%BE%D0%BD%D0%B8-%D0%B8-%D0%BA%D0%BE%D1%80%D0%BF%D0%BE%D1%80%D0%B0%D1%86%D0%B8%D0%B8-%D0%BF%D0%BE%D1%82%D1%80%D0%B8%D0%B2%D0%B0%D1%82-%D0%B4%D0%BE%D0%B2%D0%BE%D0%BB%D0%BD%D0%BE-%D1%80%D1%8A%D1%86%D0%B5", "text": "Стартъпи за изкуствен интелект продават изображения с компютърно генерирани лица, които изглеждат като истински. Така дават на компаниите шанс да създадат въображаеми модели и да увеличат така желаното многообразие в рекламите си, без да има нужда от наемането на истински хора. Една такава фирма предлага продажба на разнообразни снимки за рекламни брошури и вече си е намерила клиенти, включително и приложение за запознанства, което възнамерява да използва изображенията в чатбот. Друга компания казва, че преминава отвъд генерирани от изкуствения интелект портретни снимки към генерирането на цели човешки тела и то още този месец. ИИ софтуерът, който се използва за създаване на такива лица, е свободно достъпен и се усъвършенства бързо, като позволява на малки стартъпи да създават лица, които са толкова убедителни, че могат да подведат човешкото око. Системите се обучават върху огромни бази данни от съвсем реални лица, след което се опитват да възпроизведат чертите им до постигането на ново лице.     Технологичните експерти се опасяват, че фалшивите лица ще спомогнат на ново поколение измамници, ботове и шпиони, които ще могат да използват снимките, за да изградят въображаеми онлайн образи, ще прикрият колко тенденциозно се назначават кадри на много места и ще навредят на опитите да се внесе многообразие в различни браншове. Фактът, че такъв софтуер вече използва собствен бизнесмодел, може да доведе до още по-голям спад на доверието в интернет, който и без това е мишена на дезинформационни кампании, deepfake видеа и други подвеждащи техники. Елана Зайди, изследовател на изкуствения интелект, законодателството и политиките в правния факултет към Калифорнийския университет в Лос Анджелис, казва, че технологията демонстрира колко малко власт и познания имат потребители в контекста на онлайн реалността, която виждат. Според нея липсва обективна реалност, с която да се сравняват тези снимки. Хората сме свикнали на физически свят със сетивни възприятия, но в този случай нямаме инстинкт как да открием кое е реално и кое - не. Icons8 е основана в Аржентина фирма за графичен дизайн, която продава дигитални илюстрации и сток снимки. Компанията започва онлайн бизнеса си Generated.photos миналия месец, като предлага многообразни модели по заявка. Всички те са изработени от изкуствен интелект и по думите на фирмата могат да бъдат използвани \"без притеснения\". Сайтът позволява на всеки да намери фалшивите снимки на базата на различни филтри като възраст (от \"бебе\" до \"старец\"), етнос (включително \"бял,\" \"латинос,\" \"азиатец\" и \"чернокож\") и емоция (\"радост,\" \"неутрално,\" \"изненада\"), както и пол, цвят на очите и дължина на косата. Системата обаче демонстрира някои странни пропуски и тенденциозност, например единственият достъпен цвят на кожата за бебета е бял. Компанията казва, че изображенията й могат да бъдат полезни за клиенти, които имат нужда да разнообразят рекламните си материали или да илюстрират концепции, които са твърде деликатни, за да се използват реални модели. Такива са например симулациите на разследвания на престъпления или на неловки социални ситуации. Онлайн ръководството също така обещава на клиентите, че могат да увеличат многообразието като включат \"много етнически групи в проектите си\". Компании вече са се злепоставяли с нескопосани опити да увеличат разнообразието в материалите си като добавят на Photoshop чернокож мъж в изцяло бяла тълпа. Това направи например университетът на Уисконсин в брошура за студенти. \"В крачка\" бяха хванати и организаторите на технологично събитие, които впоследствие добавиха софтуерно жени на груповата снимка на присъстващите. Но докато стартъпите за ИИ изтъкват просто решение и предлагат една илюзия за многообразие, системите им имат един критичен недостатък - те подражават само на образи, които вече са виждали. Валери Еманюел, съосновател на агенция за таланти в Лос Анджелис, коментира, че го е страх този тип фалшиви снимки да не превърнат медиите в \"монокултура\", в която повечето лица изглеждат еднакво. Еманюел иска да създаде по-голямо разнообразие и да показва уникални лица в рекламата, а създадените от ИИ изображения хомогенизират и правят външния вид еднотипен. Icons8 създават лицата си като взимат десетки хиляди снимки на около 70 модели, уточнява Айвън Браун, основател на фирмата. Колегите на Браун, които работят не само в САЩ, но и в Италия, Израел, Русия и Украйна, после прекарват няколко месеца в подготовка на база данни. Те коригират изображенията, въвеждат данни и организират снимките по прецизни компютърни спецификации. С налични готови изображения инженерите после използват ИИ системата, за да генерират изобилие от нови снимки. Така те получават 1 млн. нови изображения за един ден. Екипът после избира 100 хил. от най-убедителните кадри, които представя за публична употреба. В следващите месеци ще бъдат генерирани още от тях. Компанията, казва Браун, намира трима клиенти още в първата седмица. Това са американски университет, приложение за запознанства и фирма за планиране на човешки ресурси. Браун обаче отказва да назове кои точно са клиентите. Клиентите могат да изтеглят до 10 хил. снимки на месец срещу суми, които започват от 100 долара. Моделите не получават отчисления от нови, генерирани от ИИ снимки, базирани на техните фотосесии, уточнява още Браун. Друг стартъп, този път от Сан Франциско - Rosebud AI, предлага на клиентите си избор между 25 хил. снимки на модифицирани с ИИ модели от различни етноси. Основателят на компанията е Лиша Ли, която я нарича на чийт код от \"The Sims\", който докарва безкрайно много пари на играещия. Ли казва, че първоначално рекламира снимките като начин малките фирми в онлайн продажбите да създават стилни изображения, без да се налага да прибягват до скъпи фотосесии. Първите изображения на нейната компания идват от онлайн бази данни с безплатни снимки и такива без авторски права и системата позволява на клиентите лесно да наслагват различни лица върху голям набор от тела. Ли популяризира компанията си като мощен инструмент за разширяване възможностите на фотографите, които лесно адаптират моделите за фотосесия към националността и етноса на зрителите. \"Лицето е деликатният проблем, който технологиите вече могат да решат\", казва Лиша. Системата се предлага на ограничена група от клиенти, които компанията оценява, за да спре недобросъвестните потребители. Около 2000 клиенти са в списъка на чакащи за услугата. И двете компании разчитат на пробив в изкуствения интелект, известен като \"генеративно-състезателна мрежа\". Той използва конкуриращи се алгоритми за усъвършенстване на работата - система-създател генерира нов образ, който система-критик после сравнява с оригинала, което влияе на следващия дизайн на \"създателя\". Всяка следваща стъпка в този случай води до по-добро копие от предишната. Системите обаче са несъвършени и не са обучени на основите на човешката анатомия, затова могат да се опитат да комбинират само модели във всички лица, които са обработвали до момента. Междувременно ИИ създава армия от това, което Браун нарича \"чудовища\": кошмарни лица с нечовешки деформации и сюрреалистични мутации. Чести примери включва ръце с твърде много пръсти, лица без черти и хора с усти вместо очи. Софтуерът в последните месеци стана един от най-атрактивните и нашумели пробиви на ИИ изследователите, като сериозно намали времето и усилията, необходими на творци да създават въображаеми пейзажи и измислени хора. Почти безкраен поток от фалшиви образи може да бъде видян на thispersondoesnotexist.com, както и има съпътстваща ИИ система, обучена върху изображения на котки, наречена thiscatdoesnotexist.com. За да проверят дали хората могат да направят разлика между генерирани фалшиви образи и реалността, ИИ изследователите във Вашингтонския университет също така са създали уеб сайта за сравнения whichfaceisreal.com. Техниките за машинно обучение са с \"отворен код\" и позволяват на почти всички да ги използват и надграждат. Софтуерът се усъвършенства през цялото време: по-нова версия на StyleGAN, представена миналия месец от ИИ изследователите в Nvidia, обещава по-бързи методи на генериране, по-висококачествени изображения и по-малко бъгове и артифакти, издаващи досегашните фалшификати. Изследователите казват, че изображенията са дар от небесата за разпространяващите дезинформация, защото за разлика от реалните снимки, взети от друго място, не могат лесно да бъдат проследени. Подобни фалшификати вече се използват, включително и във Facebook, където модератори откриват изображенията да се използват за създаване на фалшиви профили, популяризиращи дадени страници или политически идеи. В друг случай се установи по-рано тази година, че LinkedIn профилът на млада жена, за която се твърди, че се казва Кейти Джоунс, и която си е изградила контакти с висши фигури във Вашингтон, използва генерирано от ИИ изображение. Контраразузнавателни експерти коментираха пред Associated Press, че това изглежда като типична проява на чуждестранен шпионаж. Технологията също така е основа за видеа за размяна на лица, известни като deepfake, използвани и за пародии, и за фалшива порнография. Системите някога са изисквали огромни количества \"лицеви данни\", за да генерират един убедителен фалшификат. Учените обаче тази година публикуваха подробности за техники за \"малко кадри\", които изискват само няколко снимки, за да се получи убедителна имитация. Създаването на ИИ генерирани изображения с такива обеми може да се окаже изключително скъпо, тъй като процесът изисква необичайно много изчислителна мощ под формата на скъпо струващи сървъри и графични карти. Компанията на Браун, подобно на други, се възползва от конкуренцията в облачните услуги между Google и Amazon, предлагащи \"кредити\", които стартъпите могат да използват за сериозна ИИ работа на силно намалени тарифи. Браун казва, че има основателни опасения от генерирани от ИИ изображения, които да се използват за дезинформация или злоупотреби, като допълва, че трябва да се притесняваме за това, защото технологията вече е налице, и няма къде да се денем. Решаването на този проблем по негови думи не е отговорност на компании като неговата: вместо това е нужна \"комбинация от социални промени, технологични промени и политики.\" (Компанията не използва никакви мерки за идентификация, от рода на водни знаци, за да помогне на хората да проверят дали изображенията са реални или фалшификати.) Два модела, работили с Icons8, казват, че едва след фотосесията са научили, че портретите им ще се използват за генерирани от ИИ изображения. Браун коментира, че първите фотосесии са били предназначени за сток снимки, и че идеята за ИИ приложение е дошла по-късно, като допълва: \"Никога не съм мислил за това като проблем.\" Естефания Масера, 29-годишен модел от Аржентина, казва, че нейната фотосесия е включвала изразяване на различни емоции чрез лицеви гримаси. Тя е била приканена да изглежда гладна, гневна, уморена или все едно е научила, че е диагностицирана с рак. Когато преглежда някои от генерираните от ИИ лица, по нейни думи тя вижда някои сходства с очите й. Тя сравнява софтуера за създаване на лица със системи за \"дизайнерски бебета\", в които родителите могат да изберат чертите на децата си. Моделът обаче не се притеснява толкова как технологията ще се отрази на работата й, светът все така ще се нуждае от реални модели, казва тя. Сега тенденциите като цяло и за компаниите и брандовете по-конкретно са да се стремят към максимален реализъм, допълва тя. Симон Ланза, 20-годишен студент, който също е участвал във фотосесия на Icons8, казва, че разбира защо хората в бранша са притеснени. \"Като модел мисля, че това би отнело работата на доста хора\", заявява той. \"Но не можем да спрем бъдещето.\"  ", "date": "2020.01.12", "title": "Фалшиви хора с фалшиви лица - измамници, шпиони и корпорации потриват доволно ръце"}
{"url": "http://www.classa.bg/%D1%81%D0%B2%D1%8F%D1%82/item/405065-%D0%B8%D1%80%D0%B0%D0%BD-%D1%81%D0%B8-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82", "text": "Иран си призна отговорността за свалянето на украинския Boeing 737.  В изявление по държавната телевизия тази сутрин иранското министерство на отбраната беше заявено, че катастрофата е прчинена \"неволно\" и от \"човешка грешка\", съобщават световните агенции. Според информационната агенция ISNA, самолетът е летял близо до военен обект на Гвардията на Ислямската революция. По тази причина самолетът е бил объркан с \"враждебна цел\". От иранското военно министерство уточняват, че виновниците за трагедията ще бъдат предадени на военен съд и ще им бъде потърсена отговорност. \"Тъжен ден. Предварителни заключения от вътрешното разследване на въоръжените сили: Човешка грешка в момент на криза, причинена от американския авантюризъм доведе до катастрофа\", написа Мохамад Джавад Зариф, като изрази \"дълбоко съжаление, извинения и съболезнования към иранския народ, семействата на всички жертви и другите засегнати нации\".     Западни представители заявиха, че предварителното разузнаване сочи, че самолетът е бил свален от Иран на фона на атаките си върху цели в САЩ, но Техеран първоначално отрече твърдението, преди да признае грешката. Иранските власти дори обявиха твърденията за \"голяма лъжа\". Впоследствие те обаче се съгласиха да допуснат чуждестранни експерти, включително американски, за да разследват инцидента. На фона на признанието на Иран украинският президент Владимир Зеленски поиска от Техеран да направи пълно признание за вината за инцидента, отнел живота на 176 души. \"Утрото днес не беше добро, но донесе истината. Още преди приключването на работата на международната комисия Иран призна, че е свалил украинския самолет. Но ние настояваме на пълно признание на вината\", се казва в съобщението на президента. Зеленски посочва, че очаква от Иран \"готовност за пълно и открито разследване, привличане на виновните към отговорност, връщане на телата на загиналите, изплащане на компенсации, официални извинения по дипломатически канали\". Украинският президент изрази също така надежда, че \"разследването по-нататък ще протича без изкуствени задръжки и препятствия\". \"На нашите 45 специалисти трябва да бъде осигурен пълен достъп и взаимодействие, за да има справедливост\", подчертава Зеленски.", "date": "2020.01.12", "title": "Иран си призна за свалянето на украинския самолет"}
{"url": "http://www.classa.bg/%D1%81%D0%B2%D1%8F%D1%82/item/405066-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D1%81%D0%B0%D0%BC%D0%B0-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D0%BC%D0%B5%D1%80%D0%BA%D0%B5%D0%BB-%D0%BD%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC%D0%B5-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Германия не подкрепя екстериториалните санкции, наложени от САЩ срещу „Северен поток 2“. Германия не вижда едностранна зависимост от Руската федерация заради доставките на газ. Това заяви канцлерът Ангела Меркел на съвместна пресконференция с руския президент Владимир Путин след днешната им среща в Кремъл. Путин не се съмнява, че Русия ще може самостоятелно да завърши проекта „Северен поток 2“ и газопроводът ще заработи. В същото време той призна, че завършването на строителството ще бъде отложено за няколко месеца, но той се надява газопроводът да заработи до края на 2020-а или началото на следващата година, предаде ТАСС. „Да, със сигурност ще можем да завършим [газопровода] самостоятелно, без да се налага да участват чужди партньори. Времето е единственият въпрос, който възниква в това отношение“, съобщи Путин на съвместна пресконференция с Меркел. Президентът на Руската федерация все пак призна, че е възможно да се наложи завършването на строителните работи по газопровода да се забавят с няколко месеца. „Надявам се до края на тази година или през първото тримесечие на следващата година работата да бъде завършена и газопроводът да заработи“, уточни Путин. Русия оценява позицията на Германия в подкрепа на проекта „Северен поток 2“, добави той. „Отношенията между Русия и Германия включват редица големи съвместни проекти в областта на енергетиката. Ние високо оценяваме отговорната позиция на правителството на Германия в подкрепа на „Северен поток 2 „, завърши Путин. От своя страна германският канцлер изрази надежда, че проектът ще бъде реализиран и заяви, че Германия продължава да го поддържа. Меркел също така каза, че Берлин отхвърля екстериториалните санкции на САЩ по отношение на Северен поток 2 и подчерта, че това е търговски проект. Меркел заяви, че Русия и Германия поддържат интензивни икономически отношения, независимо от някои усложнения, като например запазените санкции по отношение на Русия. През декември 2019 г. Сенатът на американския Конгрес одобри законопроект за бюджета на отбраната за фискалната 2020 г., в който администрацията на САЩ се задължава да въведе ограничителни мерки по отношение на газопроводите Северен поток 2 и Турски поток. На 11 декември този документ бе гласуван и в Камарата на представителите на Конгреса, а на 20 декември го подписа президентът Доналд Тръмп. На следващия ден базираната в Швейцария компания Олсийз, която полага тръбите на Северен поток 2, заяви, че преустановява работа по проекта, припомня ТАСС. Германският канцлер приветства признанията на Иран, че е свалил погрешка украински пътнически самолет в Техеран и призова за изчерпателно разследване на катастрофата. „ „ , заяви Меркел. За иранската ядрена програма Меркел каза, че е нужно да се съхрани иранската ядрена сделка, сключена преди пет години. Путин също заяви, че Русия и Германия са за по-нататъшно реализиране на тази сделка, което е важно не само за региона, но и за целия свят. Руският президент освен това предупреди, че мащабен военен конфликт в Близкия изток би довел до катастрофа. За друг, продължаващ вече близо десетилетие конфликт, този в Сирия Путин каза, че Русия и Германия са съгласни, че няма алтернатива за уреждане на тази криза. Сред конфликтите, за които са говорили Путин и Меркел в Москва, е бил и този в Украйна. Путин заяви, че Минските споразумения за Украйна си остават единствената основа за уреждане на този конфликт. Той допълни, че подобно е мнението и на Меркел, предаде ТАСС. Руската федерация ще завърши газопровода „Северен поток 2“ дори, ако се наложи и сама, съобщи президентът Владимир Путин сред срещата си с германския канцлер Ангела Меркел. Меркел е в Москва на еднодневно посещение по покана на Путин, предава ТАСС.  ", "date": "2020.01.12", "title": "Путин: Русия може сама да построи „Северен поток 2“. Меркел: Не подкрепяме санкциите на САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405056-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%BA%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB%D0%B0-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B0", "text": "В Лондон 21-годишната Джема Уотс, която се преструвала на млад мъж и съблазнявала тийнейджърки, беше осъдена на 8 години затвор. Джема Уотс сложила дългата си коса под бейзболна шапка, облякла широки панталони и качулка и след това се снимала по такъв начин. С тези снимки тя проектирала профили в социалните мрежи, където се представила като 16-годишния Джейк Уитън и така се срещнала с момичета на 13-16 години. За да събуди интереса им, Джема публикува видео на кънки на скейтборд и скутер, започвайки разговор с млади хора, които я харесват, използвайки думи от тийнейджърски жаргон, и изпращала полуголи снимки.      Всички прелъстени момичета били убедени, че разговарят с момче. Чак от полицията научили, че Джейк е момиче. За много жертви това било първото им интимно преживяване. Както една от жертвите признала, тя смятала, че пипа гениталиите на младия мъж, но това, очевидно били плътно завързани чорапи. Уотс се призна за виновна в седем казуса на \"сексуално посегателство\", но в Скотланд Ярд са уверени, че броят на жертвите може да достигне 20-50. Джема се преструвала на млад мъж толкова умело, че дори успявала да заблуди родителите на жертвите си. Веднъж тя почти успяла да измами британската транспортна полиция. През есента на 2018 г. двойката обявила изчезването на дъщеря си. Изчезналото момиче е намерено във влак с Уотс, преоблечено като млад мъж. Когато органите на реда решили да я заведат при родителите й, се оказало, че имат млада жена пред себе си. По време на разследването се оказало, че комуникацията с Джема има сериозни последици за момичетата. Две от тях се опитали да отнемат живота си. 14-годишната жертва призна, че много обича Джейк, а сега и сърцето й.", "date": "2020.01.12", "title": "Англичанка изнасилвала момиченца"}
