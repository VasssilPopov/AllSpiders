{"url": "http://www.classa.bg/%D1%81%D0%B2%D1%8F%D1%82/item/393922-%D0%B5%D0%B4%D0%B8%D0%BD%D0%B0%D0%B4%D0%B5%D1%81%D0%B5%D1%82-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B7%D0%B0%D0%B3%D0%BE%D0%B2%D0%BE%D1%80%D0%BD%D0%B8%D1%87%D0%B0%D1%82-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BC%D0%B5%D0%B9", "text": "Британският премиер Тереза Мей може да се сблъска със заговор в кабинета си, който ще я принуди да подаде оставка, съобщава The Sunday Times. 11 министри са потвърдили, че искат да получат оставката на политичката, защото е станала „токсична и непостоянна фигура, чийто умствен процес е станал луд\". Конспираторите възнамеряват да се изправят срещу Мей на заседанието на кабинета днес, за да я заплашат с масови оставки, ако самата тя не подаде оставка. Най-малко шестима висши министри искат нейният заместник Давид Лидингтън да поеме поста до официални избори, докато други подкрепят кандидатурата на секретаря по околната среда Майкъл Гоув или на външния министър Джереми Хънт. \"Краят е близо, тя няма да бъде министър-председател след десет дни,\" каза един от политиците, интервюиран от \"Таймс\". \"Не можете да бъде член на кабинета, който само крие главата си в пясъка\", казва друг министър. Източниците на Даунинг Стрийт обаче посочиха, че Мей все още не вярва, че трябва да подаде оставка, а съпругът й Филип все още я насърчава да продължи да се бори. В сряда Мей официално помоли Брюксел за удължаване на срока, предвиден за напускането на Обединеното кралство от ЕС, като за нов краен срок предложи 30 юни, а същевременно изрази пред нацията \"личното си съжаление за забавянето на Brexit \". Брюксел се съгласи да отложи изтеглянето до 22 май, ако британският парламент ратифицира споразумението. В случай, че камарата го отхвърли, ще бъде дадено удължаване до 12 април. В същото време хиляди хора, които се противопоставят на оттеглянето на Обединеното кралство от Европейския съюз, излязоха на улиците на централен Лондон в събота, за да поискат нов референдум за Brexit.", "date": "2019.03.25", "title": "Единадесет министри заговорничат за оставката на Мей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393913-%D0%B3%D0%B5%D1%80%D0%B1-%D0%BF%D0%BE%D1%82%D1%8A%D0%B2%D0%B0,-%D0%B1%D0%B5%D0%B7-%D0%BF%D1%80%D0%B5%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D1%81-%D0%BD%D0%B5%D0%B3%D0%BE-%D0%B8-%D0%BD%D1%8F%D0%BA%D0%BE%D0%B8-%D0%BC%D0%B5%D0%B4%D0%B8%D0%B8-%D0%B8-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8-%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%BD%D0%B0%D0%B3%D1%8A%D0%BB", "text": "Има още един голям скандал, свързан с този с апартаментите, който тепърва ще се развива.  А той е как реагират някои медии и анализатори. Вместо журналисти и коментиращи да покажат непримиримост към корупцията и граждански позиции, повечето от тях се държат като партийни партизани, които опитват да оправдаят безобразието. Или да омаловажат ефекта, като говорят за имотите на хора от опозицията и припомнят случки от миналото.     Има и откровено пропагандни медии. Тезата им се свежда накратко до написаното в един коментар в topnovini.bg – че сегашният скандал с апартаментите бил „активно мероприятие, което цели да отстреля ключови фигури в ГЕРБ“. Това било „втори Костинброд“. И червените имали имоти, ама тях не ги закачали, и т. н. Журналисти и политолози се мъчат да обършат задника на властта. Водещи в обществени медии задават загрижени въпроси към хората от ГЕРБ „откъде идва ударът?”. Като че ли става дума за някакво злодеяние. На което журналистът от „Биволъ” Атанас Чобанов иронично коментира, че Впрочем, скандалът тръгна от сайта „Свободна Европа“ и от сдружение против корупцията финансирано от „Америка за България“. Параноя е да се мисли, че има някаква задкулисна американска политическа игра, която цели да компрометира хора от върховете на ГЕРБ, с втория човек Цветанов начело. Просто е извадена на светло нагла корупция.     Но, тъй като много от коментиращите оспорват, че има корупция, всичко било законно, ето накратко в какво се състои тя: През 2017 г. мнозинството на ГЕРБ в парламента приема поправка в Закона за устройство на територията, според която срокът, в който важи разрешителното за строеж се удължава от 5 на 10 години. В този момент фирмата „Артекс”, строител на луксозни имоти, е силно заинтересована да се удължи този срок. Тя е получила веднъж разрешително да строи „небостъргач”, тоест 34-етажна сграда в столичния квартал „Лозенец”. Но 5-годишният му срок е изтекъл. През 2012 г. те са получили удължаване на разрешителното с още 5 години. Но и те са изтекли, без да започне строежът и по закон не е възможно подновяване на разрешителното. Точно тогава ГЕРБ удължава със закон срока на 10 години и „Артекс” може спокойно да продължи работата по „небостъргача”. Услугата не се състои в спестената таксата от 260 хил. лева за удължаване на разрешителното, както пишат някои медии. Таксата „Артекс” са платили и после, след приемане на закона, са си поискали обратно. Но услугата е много по-голяма. След като е получил разрешително за строеж, за този район на София е приет Подробен устройствен план, който изключва строителство с такава висока етажност. Тоест, след окончателното изтичане на разрешителното, „Артекс” ще трябва да кандидатства наново през всички процедури и има нормативни пречки да получи ново разрешително за такава висока сграда. Тоест, поправката в закона ги е спасила. Те вероятно са взели и авансово пари от клиенти, на зелено. Инвеститорът – ако се сметне на квадратен метър застроена площ. И това може би обяснява такива любезни подаръци, като луксозни апартаменти на цената на панелки за Цветан Цветанов, Цецка Цачева, Вежди Рашидов, зам.министърката на спорта и кумица на Цветанов (а кой знае и на кого още, на името на роднини). Най-ниски са цените за апартаментите по 200 квадрата на Цветанов и Цецка Цачева – около 4 пъти по-ниски от тези, на които се продават жилища в тези сгради на други клиенти. Личният асансьор на Цветанов не влиза в сметката. Не е най-важното откъде имат толкова пари Цецка или човекът с прякор Цецо шестте апартамента. И спестените данъци с декларираните суми по сделките не са най-важни. Има също така светкавичното вписване в един и същи ден на замяната на два апартамента на Цветанов, с доплащане, за новия луксозен, и моменталното прехвърляне на тези апартаменти на приближен на Цветанов човек от ГЕРБ. Това също не е най-важно, макар че юристи оспорват да е възможно да се впишат така в един ден имоти. Най-важното е, че парламентарната група на ГЕРБ, под диригентството на Цветанов действа като организирана банда – прави лобистка поправка в закона, а после главатарите се облагодетелстват с евтини луксозни апартаменти. Това наистина е наглост. Дни преди да сключи договор за апартамента си, Цветанов изисква и получава от Столична община писмена информация за строежа на небостъргача на „Артекс”. Не е заради рекет, както смятат някои. Това е подсещане към общината да не прави пречки. Но въпреки оставките, засега само на Цачева и зам.-министърката на спорта Ваня Колева (кумицата и съседка на Цветанов), това не спасява положението на ГЕРБ в обществените настроения. Предстои най-инфарктното за управляващата партия – да освободи Цветанов от поста шеф на парламентарната група и зам.-председател на ГЕРБ. Може да се получи скандал – депутати и представителите на местните организации на ГЕРБ да откажат да гласуват освобождаването му. Цветанов е заел отбранителна позиция и не чувства срам – всичко било законно. Е, нека клакьорите на ГЕРБ в медиите да защитават това. Доверието към тях потъва заедно с ГЕРБ, колкото и да не им се вярва. И резултатът е видим при някои медии – така беше с водещите вестници „Труд” и „24 часа”, които изгубиха влиянието си и днес са изцяло на изкуствено дишане, не се знае докога ще ги издържат. Първите коментари на Борисов по скандала бяха изненадващо нагли. „Кой живееше в най-хубавите апартаменти тогава – на „Позитано“, на „Оборище“, в центъра? Те ще говорят сега за апартаменти. А ние в село Банкя си карахме жигулитата и им гледахме мерцедесите“, каза Борисов пред журналисти в Брюксел. Думите му разтълкувани означават, че 30 години по-късно от онова време се чувства ощетен, че не е живял в най-хубавите апартаменти. И сега е справедливо, след като са взели властта, да се уреждат да живеят в още по-хубави и да карат още по-скъпи коли от тогавашните. Другата грешка на Борисов е, дето смята, че само „те“, тоест социалистите, „говорят за апартаменти“. Не са само „те“, възмутена е много по-широка част от обществото.     „Тази партия съм я създал да се бори с корупцията, да се бори с корупцията на комунистите вече столетие“ – каза още Борисов. Също откровено самопризнание, че иска да се бори само с червената корупция, не с тази на своите. Нищо, че каза как щели да си понесат последствията. Заблуждава се, който мисли, че историята с апартаментите ще отшуми както други афери, свързани с Борисов и ГЕРБ. Въпреки замазването на скандала от страна на медиите, хората у нас са особено чувствителни на тема имоти и това, което им спестяват от екрана, се коментира и разпространява от ухо на ухо.   –", "date": "2019.03.25", "title": "ГЕРБ потъва, без преувеличение. С него и някои медии и анализатори. А Борисов става все по-нагъл"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393914-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D0%BE%D1%81%D1%83%D1%80%D0%BD%D0%B0-%D1%87%D0%B5%D1%80%D0%B3%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%BE%D1%8F-%D0%B8%D0%BC%D0%BF%D0%B5%D1%80%D0%B8%D1%8F-%D0%BD%D0%B8-%D1%87%D0%B0%D0%BA%D0%B0-%D0%BF%D0%B0%D0%BA", "text": "Америка се разпореди – край на Борисов и ГЕРБ. Коя империя ни е прибрала пак?  ГЕРБ си отива по заръка на Америка. Може би в съдружие с Русия. Измислената от разни големи братя партия ГЕРБ си отива. Поредицата публикации в “Свободна Европа” едва ли случайно съвпадат с пребиваването на Цветан Цветанов, забит като електрически стълб до Борисов (“верен нему другар и съратник”). Край с другаря и съратника. Дали това е сговор между Тръмп и Путин – и двамата имперски владетели, аз не знам. Първият – случайник поради изчерпване на предишния модел, като нашия Първанов преди години. Вторият – Русия го иска и той знае как, каквото и да означава това. Събитията поразително точно се нанизват. И все възобновената “Свободна Европа” (защо ли, се питаха мнозина – сега знаят), финансирана от Щатите, “Свободна Европа” показва факт след факт.     Оказва се, че без никаква видима нужда “Свободна Европа” бе върната в България. Не се чу нищо особено, докато не отекнаха публикациите с апартаментите. Няма как да е случайно. Или може би е случайно, аз не знам, следя какво се случва, само толкова. Както стана ясно, който е трябвало да знае за сделките на Цветанов, Цачева, Кумицата, Рашидов и кой да знае още кой, чудесно са били информирани какво се случва. Борисов едва ли не е знаел. Зает е бил, пропуснал. Сега ще плаща, няма как. Оказа се, че “Артекс” е зависима от тази власт – затова и написа предълго обяснение колко са “редни” нещата там. Документи показват каква галимация е – и с документите, и с неочакваната суматоха. Нима Борисов никога не е чувал за “Артекс”, която строи уникални сгради в центровете на столицата и по-нататък да става, каквото ще.     Утре Борисов ще каже ли нещо, освен че приема оставки, които самият той е заръчал? Цветанов какво ще каже, като се върне от Америка? Там вече са му казали какво го чака – някак си по дипломатически. Отива си ГЕРБ, отива си. Отдавна си мечтаех за това, с роднини се скарах. Сега се питам кой ще я смени, коя империя ни е прибрала пак.", "date": "2019.03.25", "title": "Цветанов посурна чергата на Борисов. Коя империя ни чака пак?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393915-%D0%BD%D0%B0%D0%B3%D1%8A%D0%BB,-%D0%BF%D0%BE-%D0%BD%D0%B0%D0%B3%D1%8A%D0%BB,-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "Валери Симеонов: Обвиненията срещу Цветанов са абсолютно неоснователни     За случая с Цветан Цветанов мнението ми е, че обвинението към него е абсолютно неаргументирано. Това каза лидерът на ПП “Национален фронт за спасение на България” Валери Симеонов, цитиран от Агенция “Фокус”.   „Никой не може да държи сметка за имотна сделка, при която едни 200 кв. м се заменят за 240 кв. м с доплащане. И двата закупени апартамента са в един и същ квартал при аналогични цени и не става въпрос за никаква злоупотреба или нарушение на закона.     Нека тези, които в момента се упражняват, включително моите партньори, дали е било морално да се подава оставка, нека първо да отговорят има ли закононарушение.   Ощетена ли е общината, държавата, платени ли са данъците? Не мога да разбера за какво някои по най-лумпенски начин и то основно медиите, ще държат сметка за това на каква цена ще бъде закупен един апартамент, след като са спазени законите и са платени данъците“, заяви Симеонов. По думите му специално случаят с Цветан Цветанов няма абсолютно никакво основание. „Човекът си е заменил имоти в същия квартал със същата цена и за 40 кв. м си е доплатил 100 000 лв. Хайде тези, които обвиняват, да вземат да погледнат себе си, да си погледнат сделките и да си погледнат близкото и далечно минало и ако са купували и продавали, на какви цени са го правили. Защото всички знаем каква е практиката в България.   В случая става въпрос за едно обвинение, абсолютно немотивирано, необосновано и неаргументирано. Просто ти казват: „Този е злодей“ без да докажат или да кажат по какъв начин. Защо да е злодей, какво е направил? В случая позор за министър-председателя, че по такъв елементарен гаден начин хвърля най-верните си хора в огъня“, допълни той.   „Интересно ми е колко време ще занимават с простотии обществото. Ще ги занимават с апартаменти и сериали от рода на „Робинята Изаура“ – ще се жени ли, няма ли да се жени и с коя партия, като в същото време никой не реагира освен НФСБ на призива на ДОСТ да се прави подписка за установяване на турско малцинство в България. Къде-къде по-важни теми има, а в момента ние се занимаваме с глупости. Другата важна тема е решаването на пакета „Мобилност“ в Европейския парламент. Всичко това остава в сянката на някакви глупости, измислени скандали за апартаменти и без смисъл подадени оставки“, каза още Валери Симеонов.   Лидерът на НФСБ коментира и отношенията в малката коалиция. „След като вече сме изказали своята позиция, че ние с „Атака“ няма да се явим на евроизборите и два пъти официално сме отправяли покана към ВМРО за разговори по повод съвместно явяване на изборите и не сме получили отговор, просто това такова двуличие и лицемерие, че не ми се ще да го коментирам, да не кажа някоя по-силна дума.   Абсолютно двуличие. За какво общо явяване ще ми говорят, след като сме заявили, че ние с „Атака“ няма да се явим. Да не говорим за поведението на ВМРО. Издигнаха си водач на листата, формираха си предизборен щаб, взеха решение за самостоятелно явяване на избори, наслагаха си билбордовете, налепиха си плакатите и след като видяха, че сметките не излизат без НФСБ, защото то е ясно, че няма да излязат без НФСБ, но май само на тях не им беше, айде сега аман-заман „елате помагайте“.   Извинявайте обаче, писна ми в моноспектакъла на Красимир Каракачанов да играем ролята на храст. Няма да стане тази работа“, коментира Симеонов.   По думите му, ако ВМРО имат желание за съвместно явяване могат да преговарят и да се разберат без предварителни условия.   „Не участваме в преговори с предварителни условия. Никога не можем да си позволим някой да ни изнудва. Като ми прави изявления Каракачанов, искам да го попитам помни ли кой му отвори вратата за връщане в политиката на ВМРО на изборите през 2014 г.? Помни ли кой му отвори вратата на изборите за президентска двойка.     Самостоятелното явяване беше заявено от ВМРО, ако променят своето решение по съответния уставен начин и пожелаят преговори с НФСБ, ние все още не сме взели категоричното решение. Ако не дойдат до няколко дни, по-скоро ние се явяваме самостоятелно, а на „Атака“ и ВМРО им пожелаваме успех в съвместната борба за Европарламента“, каза още Валери Симеонов.  ", "date": "2019.03.25", "title": "Нагъл, по-нагъл, Валери Симеонов..."}
{"url": "http://www.classa.bg/%D1%81%D0%B2%D1%8F%D1%82/item/393916-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D0%BF%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8", "text": "  на 2019 г. Съединените щати започнаха значително да увеличават своята дипломатическа дейност в Централна Азия. Основните усилия на американците са насочени към Узбекистан, който все повече се обръща към САЩ. Импулсът за това бяха многобройните посещения на американски представители в републиката.   Трябва да се отбележи, че Съединените щати увеличиха помощта за Узбекистан от 10,1 млн. долара през 2016 г. до 28,1 млн. долара през финансовата 2018 година. Това заяви първият заместник помощник държавен секретар по въпросите на Южна и Централна Азия Алис Уелс по време на годишните американско-узбекски политически консултации в Ташкент.     В допълнение, САЩ планират да открият шест (човешко – прев.) ресурсни центъра, наречени „Американски прозорец” в регионите на Узбекистан в продължение на две години. Според Уелс, тези ресурсни центрове са от решаващо значение за преподаването на английски език и споделянето на информация със студентите в Узбекистан за това как те могат да учат в САЩ. Съединените щати също очакват с нетърпение възстановяването на програмата за обмен, в която надарените ученици от гимназията или неотдавна завършилите висше образование ще ходят на училище и ще живеят с американско семейство за една година.   В края на програмата много студенти се завръщат с отлични познания по английски език и дълбоко разбиране на западните общества, откривайки огромни възможности за висше образование и професионални успехи в световната икономика. Завършилите тази програма редовно печелят престижни стипендии в чуждестранни университети и се набират като най-добрите кандидати за бизнес и държавни позиции. Всичко това изглежда примамливо, но ако внимателно проучите информацията за другите страни, където Корпусът на мира се е разгърнал, ще забележите интересни факти.    Така например през 2005 г. в Узбекистан компанията е ограничила дейността си. Според ръководителя на Корпуса на мира Гади Васкес решението е било принудително, тъй като Министерството на външните работи на Република Узбекистан не е удължило визата до 52 доброволци и на регионалния директор. В резултат на това 126 американски доброволци се върнаха у дома си. Трябва да се отбележи, че дейностите на Корпуса на мира в Руската федерация през 2002 г. също бяха забранени и също са противоречиви. По онова време ръководството на ФСБ на Русия обяви, че доброволците на Корпуса на мира са ангажирани със събиране на информация за социално-политическата и икономическата ситуация в руските региони, служителите на правителството и администрацията. В Казахстан и Туркменистан тази дейност също е спряна. Причините не бяха представени.   Но Америка няма да се спре. Така правителството на САЩ и Министерството на общественото образование на Узбекистан подписаха меморандум за разбирателство за сътрудничество в подкрепа на сектора на образованието. Като част от меморандума, правителството на САЩ ще подкрепи реформата в образователния сектор в Узбекистан. По-специално, Американската агенция за международно развитие ще предостави на МОО съвети по такива области като стратегическо планиране, мобилизирането на ресурси, техническа помощ за подобряване на методиката на преподаване и разработване на учебни програми. Агенцията също така ще сподели най-добрите световни практики в събирането и използването на данни в образованието.   Американската агенция за международно развитие ще подкрепя оценката на уменията за четене и математиката сред учениците в началните училища в Узбекистан, която ще служи за разработване на учебни програми и методики за обучение, както и за аналитичното мислене на децата.     Американският съвет за международно образование, открит в републиката през август 2018 г., е призван да подпомогне изпълнението на всички инициативи на САЩ в Узбекистан. Трябва да се отбележи, че това е първата американска неправителствена организация в Република Узбекистан, която съществува от 2006 г. насам. Така американските неправителствени организации в работата си се фокусират върху по-младото поколение. Предвид факта, че републиката е страна с бързо растящо и младо население, остава само да се предвиди степента на „сътрудничество” и неговите резултати. Всичко това отново разширява възможностите на влиянието на САЩ върху социално-политическата ситуация в Узбекистан. В условията на демографски натиск, висока безработица и влияние на ислямистите, това далеч не е безопасно. Ползите за народа на Узбекистан от американската интеграция са най-малкото съмнителни.   Превод: В.Сергеев", "date": "2019.03.25", "title": "Интеграция по американски"}
{"url": "http://www.classa.bg/%D1%81%D0%B2%D1%8F%D1%82/item/393917-%D0%BF%D0%B0%D0%BD%D0%B8%D0%BA%D0%B0-%D0%B8-%D0%B5%D0%B2%D0%B0%D0%BA%D1%83%D0%B0%D1%86%D0%B8%D0%B8-%D0%B2-%D0%B4%D0%B8%D1%81%D0%BD%D0%B8%D0%BB%D0%B5%D0%BD%D0%B4-%D0%B2-%D0%BF%D0%B0%D1%80%D0%B8%D0%B6", "text": "Посетителите на Дисниленд в Париж бяха евакуирани от района и не им бе позволено да напускат сградите и ресторантите, докато на улиците се виждаше присъствие на войници, след поява на силен шум в парка, съобщиха местните медии. Свидетелите са записали видеоклипове и снимки на хора, които изглеждат паникьосани и се крият в кафенетата и сградите на увеселителния парк. В Twitter се появиха съобщения от посетители, които твърдят, че са чули експлозии в парка. Няколко души обаче призоваха за спокойствие, обяснявайки, че с ескалаторите се е случило нещо, което предизвикало голям шум и това е разпалило паника сред посетителите. От Министерството на вътрешните работи потвърдиха за фалшива тревога в увеселителния парк. Френските медии съобщават, че някои хора са били ранени по време на паниката.", "date": "2019.03.25", "title": "Паника и евакуации в Дисниленд в Париж"}
{"url": "http://www.classa.bg/%D1%81%D0%B2%D1%8F%D1%82/item/393918-%D1%80%D1%83%D1%81%D0%BA%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%81%D1%83-27-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8%D1%85%D0%B0-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B8-%D0%B4%D0%BE-%D1%80%D1%83%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0", "text": "Руски изтребители Су-27 ескортираха два американски стратегически бомбардировачи B-52H над неутралните води на Балтийско море два пъти за един ден, съобщи руското министерство на отбраната в събота. Американските самолети бяха открити на \"значително разстояние\" от руската граница, а Су-27 им попречили да се приближат още, се казва в доклада. Според доклада, от 14 март до днес, американските самолети са прелетели 7 пъти над Балтийско море в опасна близост до руските граници. На 6 март руски изтребител Су-27 е прихванал разузнавателен самолет RC-135 над неутралните води на Балтийско море. От Министерството на отбраната на Русия уточняват, че изтребителят, който е част от охранителните сили на противовъздушната отбрана, се приближил до американския самолет на безопасно разстояние и RC-135 се отдръпнал от границата. Тази седмица два руски изтребителя Су-27 накараха стратегически бомбардировач Б-52 на САЩ да промени курса си в Балтийско море, съобщи в Министерството на отбраната.", "date": "2019.03.25", "title": "Руските изтребители Су-27 предотвратиха приближаване на американски стратегически бомбардировачи до руската граница"}
{"url": "http://www.classa.bg/%D1%81%D0%B2%D1%8F%D1%82/item/393919-%D0%B7%D0%B0%D1%89%D0%BE-%D0%B8%D0%B7%D1%80%D0%B0%D0%B5%D0%BB-%D0%B8-%D1%81%D0%B8%D1%80%D0%B8%D1%8F-%D0%BF%D0%BE%D0%BB%D0%BE%D0%B2%D0%B8%D0%BD-%D0%B2%D0%B5%D0%BA-%D1%81%D0%B8-%D0%BE%D1%81%D0%BF%D0%BE%D1%80%D0%B2%D0%B0%D1%82-%D0%B3%D0%BE%D0%BB%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D1%8F", "text": "Неотдавнашната декларация на президента на Съединените щати, че е време да се признае израелският суверенитет над Голанските възвишения, предизвика силно отхвърляне от Русия, Иран, Турция и Арабската лига, съставена от 22 държави, които осъждат израелската окупация на територията на Сирия. Ето ключовите точки на този териториален конфликт: Оспорваната от Тел Авив и Дамаск територия, е планински район с площ от 1800 квадратни километра, разположен в южната част на Сирия и северен Израел. По-голямата част от него е разположена на височина над 1000 метра над морското равнище и е стратегическа зона, в която има петролно поле с потенциален обем над трилион барела, но преди всичко представлява важен източник на вода за Израел. Изчислено е, че запасите от прясна вода на Голанските възвишения, чиито многобройни потоци и реки се вливат в река Йордан и Тибериадското езеро, съставляват една трета от водоснабдяването на Израел. Оспорваната територия също се радва на плодородна земя, подходяща за земеделие, в която могат да се отглеждат плодове и други култури. Понастоящем Голанските възвишения са разделени на три части: една под контрола на сирийското правителство, друга под контрола на Израел и област между тези две части, под контрола на Силите за наблюдение на ООН, чиято цел е да поддържат мира в региона и избягване на въоръжени конфронтации. Оценките на територията, която Израел контролира, са различни. Според правителството на Сирия това са около 1500 квадратни километра, докато израелското правителство твърди, че са 1200 квадратни километра. Силите на мисията на ООН заемат територия от около 235 квадратни километра. Сегашният статус на Голанските възвишения е резултат от изхода на Шестдневната война, която противопостави Израел на коалиция от арабски страни, включващи Сирия, Египет, Йордания и Ирак, между 5 и 10 юни 1967 година. Пред усилената подготовка за война на арабските страни, Израел започна превантивна атака, която унищожи египетските военновъздушни сили на техните летища и по-късно унищожи въздушните сили и на други държави, оставяйки коалицията без авиационна подкрепа. В резултат на това Израел разшири своята територия и в допълнение към Западния бряг, Ивицата Газа и Синайския полуостров, зае Голанските възвишения, които от 1946 г. са част от сирийската провинция Кунейтра. Съветът за сигурност на ООН призова същата година „израелските въоръжени сили да се оттеглят от териториите, които са окупирали по време на неотдавнашния конфликт\" в резолюция 242, която понастоящем се счита за ключова в уреждането на арабско-израелския конфликт. През 1973 г. Египет и Сирия предприеха опит за възстановяване на изгубените територии и така отприщиха нова арабско-израелска война, известна като войната на празника Йом Кипур. Израел я спечели и през май 1974 г. подписа споразумение за разделяне на войските със Сирия. Тогава Израел върна част от Голанските възвишения на Сирия в условия на демилитаризация и в района се установи присъствие на силите на ООН. През 1981 г. израелският парламент (Кнесет) обяви суверенитета на Израел на окупираната територия, като ратифицира закона за Голанските възвишения. Фактическото присъединяване беше счетено за невалидно от Съвета за сигурност на ООН в неговата резолюция 497 от 17 декември 1981 г. Преди израелската окупация на Голанските възвишения, според различни агенции на сирийското правителство, между 130 000 и 140 000 сирийци са били разселени и понастоящем не могат да се върнат.", "date": "2019.03.25", "title": "Защо Израел и Сирия половин век си оспорват Голанските възвишения?"}
{"url": "http://www.classa.bg/%D1%81%D0%B2%D1%8F%D1%82/item/393920-%D1%80%D0%B5%D0%B0%D0%BA%D1%86%D0%B8%D0%B8-%D0%BD%D0%B0-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D0%BC%D1%8E%D0%BB%D0%B5%D1%80-%D0%BE%D1%82%D0%BD%D0%BE%D1%81%D0%BD%D0%BE-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8%D1%8F-%D0%B7%D0%B0%D0%B3%D0%BE%D0%B2%D0%BE%D1%80-%D1%81-%D1%80%D1%83%D1%81%D0%B8%D1%8F", "text": "След почти две години разследване на предполагаемото споразумение на президента Доналд Тръмп с Русия по време на изборите през 2016 г., в петък специалният съветник Робърт Мюлер представи своя заключителен доклад пред главния прокурор Уилям Бар, за негов преглед. Въпреки че подробностите за доклада остават загадка, до която имат достъп само няколко служители, основният извод е, че Мюлер не препоръчва никакви допълнителни обвинения, според източници в Министерството на правосъдието, цитирани от АП. Прокурорът все още предстои да докладва констатациите на Конгреса и да реши колко подробности ще бъдат оповестени. В писмо до Конгреса той потвърди, че преразглежда доклада и че може да предостави на законодателите своите заключения \"този уикенд\". От назначаването му за специален съветник, който да ръководи разследването през май 2017 г., ключовият въпрос, на който Мюлер, бивш ръководител на ФБР, се опитваше да отговори, беше дали кампанията на Тръмп е свързана с Москва в предполагаем опит да повлияе на резултатите от изборите за американски президент през 2016 г. Въпреки че няколко ключови партньори на Тръмп, включително бившият управител на предизборната му кампания Пол Манафорт и бившият му консултант Роджър Стоун, бяха признати за виновни за процесуални престъпления, никой не бе обвинен в престъпление, свързано с предполагаемото споразумение. Като цяло, Мюлер е успял да обвини шестима бивши съветници на президента, 26 руски граждани и три руски компании, но нито едно от обвиненията не показва никакво споразумение между Тръмп и Москва. Нещата, които НЕ се случиха по време на разследването на Мюлер: Специалният съветник не призова президента да даде показания (което беше обект на интензивни медийни спекулации през последната година). Президентът не отхвърли Мюлер (въпреки многото спекулации в това отношение). Президентът Тръмп не се намеси в разследването. В писмото си до Конгреса Бар сигнализира изискването си да се уведомят депутатите, ако висши служители на Министерството на правосъдието се намесват в разследването на Мюлер. „Но нямаше такива случаи\" написа Бар. Новината провокира реакции в цял Вашингтон, включително искането на демократите, докладът бързо да бъде разпространен сред обществеността, както и твърденията на републиканците, че той завършва с две години загуба на време и пари. Ники Хейли, бивша американска посланичка пред Организацията на обединените нации пише, че \"всеки трябва да признае, че Доналд Тръмп не се е намесил в разследването\". \"Сега американската общественост трябва да приеме резултатите и да продължи напред\", каза тя. Демократичният член на Калифорнийската камара на представителите Тед Лейу каза, че не вярва, че понастоящем има достатъчно доказателства, за да се започне \"импийчмънт\" срещу президента Доналд Тръмп. Кори Левандовски, който беше управител на кампанията на Тръмп в президентската надпревара през 2016 г., написа: \"Ловът на вещици е приключил! Направете доклада публичен. Милиони долари на данъкоплатците са пропилени\". От друга страна, новината нанесе опустошителен удар на либералните медии, а и на няколко анализатори, които почти две години не се уморяваха да твърдят, че Тръмп и неговият вътрешен кръг са се договорили с Кремъл да се намесят в президентските избори през 2016 г.  \"Със сигурност е възможно Тръмп да излезе от това по-добре, отколкото мнозина очакваха, но консенсусът е, че Мюлер ще следва правилата на Министерството на правосъдието, а не ще обвинява действащия президент\", заключи Марк Фолман, редактор.", "date": "2019.03.25", "title": "Реакции на доклада на Мюлер относно предполагаемия заговор с Русия"}
{"url": "http://www.classa.bg/%D1%81%D0%B2%D1%8F%D1%82/item/393921-%D0%B8%D1%82%D0%B0%D0%BB%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%BA%D0%B8%D1%82%D0%B0%D0%B9-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5-%D0%BA%D1%8A%D0%BC-%D0%BD%D0%BE%D0%B2%D0%B8%D1%8F-%D0%BF%D1%8A%D1%82-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0", "text": "Италия стана първият член на Г-7 в подкрепа на огромния китайски търговски проект, известен като Нов Път на коприната и Пояс на коприната, съобщава Ройтерс. Двете страни подписаха меморандум за разбирателство за сътрудничество в рамките на проекта.   Церемонията по подписването бе връхната точка на тридневното посещение в Италия на китайския президент Си Дзинпин, чиято цел е да засили връзките между двете страни. Според местните медии са договорени общо 29 споразумения: 19 институционални и 10 търговски споразумения.   Подробностите по договорите не са разкрити, но правителствен източник заяви, че те са на стойност до 20 милиарда евро (22,6 милиарда долара). От своя страна италианските медии оценяват стойността на около 5,66 милиарда долара.   Докато Рим се стреми да съживи икономиката си, решението му да се присъедини към Новия Път на коприната отприщи загрижеността на западните му съюзници, в момент, когато САЩ са в търговска война с Китай. Инициативата за пояс и път на коприната е огромен търговски проект, създаден от Китай, който има за цел да свърже Европа, Южна и Източна Азия, Централна Азия, Близкия изток и Латинска Америка. Чрез тази инициатива, оценена на няколко трилиона долара, Пекин инвестира в проекти по целия свят. Между 2012 и 2018 г. обемът на китайските преки инвестиции в европейската икономика се е увеличил почти 22 пъти, от 1,6 милиарда до 35 милиарда евро.", "date": "2019.03.25", "title": "Италия подписа с Китай присъединяване към Новия Път на коприната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393912-%D0%BC%D0%BE%D1%80%D0%B0%D0%BB-%D0%BD%D0%B0-%D0%BA%D0%B2%D0%B0%D0%B4%D1%80%D0%B0%D1%82", "text": "През тази седмица приключи работата на комисията на специалния прокурор Робърт Мълър в Съединените щати. Един от основните въпроси, разследвани от бившия директор на ФБР, е договаряли ли са сътрудници на Доналд Тръмп с руски олигарси и представители на кремълската администрация строителство на небостъргач в Москва. И между другото, скрити под този предлог за среща, дали руснаците не са предложили компрометираща информация за Хилaри Клинтън, контролирано подхвърлена по-късно към \"Уикилийкс\".     Да, покрай \"имотните сделки\" на Тръмп, се случиха много неща. Доказателствата и заключенията на разследващите бяха внесени в американското министерство на правосъдието в петък следобед. Робърт Мълър беше призован да разследва евентуална руска намеса в президентските избори през 2016-а, но покрай неговата работа се самосезираха една дузина прокурори, специализирани в борбата с корупцията. Те започнаха проверка на финансите на президента, неговите близки и сътрудници, приходите им, разходите им, имотите им. Колко ще бъдат обвинени и за какво - все още е тайна. Някои от тези производства, водени от прокуратурата в Манхатън, вече достигнаха до осъдителни присъди.   Личният адвокат на Тръмп, Майкъл Коен, влиза в затвора през май. Пол Манафорт, бившият шеф на предизборната кампания на президента, е осъден на седем години зад решетките.   Тук присъдите са комбинирани - за лъжесвидетелстване, неправомерно получени хонорари, лобизъм, прикриване на информация. Каквато и да е политическата картина в Съединените щати, правораздавателните органи нямат навика да се съобразяват с когото и да било. И докато Цветан Цветанов е в Съединените щати, не е лошо да се поинтересува по темата какво ще последва след заключенията на Мълър. Защото в отказа на институциите да работят независимо се крие и отговорът на въпроса защо американците отново изпратиха свой наблюдател за корупцията и върховенството на закона в София. Българските правораздавателни органи не показват потенциал да водят тежки разследвания на високо ниво. Преди няколко месеца се оказа, че министърът на финансите Владислав Горанов живее в апартамент, който му е дарен от неговия кръстник. Започна проверка. Но не в стил \"комисията Мълър\" - да проверим всички и ако в процеса на проверка срещнем нарушения на закона, да повдигаме обвинения, независимо от партиен цвят, пол и занятие.   Проверката беше бърза и оневиняваща. А можеше да послужи като повод за много по-сериозни действия и не само срещу представители на една или друга партия.   И това е един от големите проблеми в обществото ни днес. И в този случай с имотните сделки на властта въпросите са етични, ценностни и директни. Те са свързани отново с чувството за задкулисие, дори с бизнес климата у нас, при която трябва да даваш, за да получаваш. Това е реалността - бъди добър със силните на деня, за да имаш бизнес.     Какви ще са резултатите от този скандал, нямам представа. Но очаквано топката отново попада в полето на съдебната система, която е толкова голям длъжник на българското общество. Общество, което много рядко показва знаци, че се интересува от този проблем. Да, ние констатираме активно и приемаме всичко доста пасивно. Това седи в основата на всеки произвол.", "date": "2019.03.25", "title": "Морал на квадрат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393906-%D0%BD%D0%B0%D0%BB%D0%B0%D0%B7%D0%B8%D1%85%D0%B0-%D1%87%D0%B0%D1%80%D0%BE%D0%B2%D0%BD%D0%B0%D1%82%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0-%D0%BD%D0%B0", "text": "Половинката на капитана на националния ни отбор по футбол Ивелин Попов беше \"атакувана\" за снимки след равенството на България с Черна гора (1:1) снощи. Репортер на БЛИЦ видя как фолк певицата Елена Паришева беше заобиколена от ловци на автографи, които се втурнаха към нея, още щом я зърнаха да излиза пред Националния стадион \"Васил Левски\".   Сред тях бяха добре познатите Тодор Петров и Христо Могилански. \"Много те уважаваме, нали знаеш колко големи фенове сме ти\", обърнаха се те към половинката на Ивелин Попов.    Паришева отдели внимание на феновете си, на които не отказа снимка за спомен. Ловците на автографи също така имаха възможност да побъбрят няколко минути с красавицата, която загърби певческата си кариера и се отдаде изцяло на любимия си Ивелин Попов и двете им дечица.                   ", "date": "2019.03.25", "title": "Налазиха чаровната половинка на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393907-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D0%BC%D0%B0%D1%80%D1%82", "text": "ОВЕН ( 21 март - 20 април ) Възможно е приятно пътуване, след което животът ви ще изглежда като ярко приключение. Не се страхувайте от новостите, промяната и необичайните неща. Всичко това наистина сте заслужили, радвайте се от сърце. С любимия човек, няма да имате проблеми. Взаимоотношенията, ще се развиват толкова добре, че може да помислите за годеж и сватба. ТЕЛЕЦ ( 21 април - 21 май )  Ще разберете какво е „любов от пръв поглед“. Оказва се, че това чувство не само ще ви вдъхнови, но и ще ви помогне да се видите от страни. Работните задачи не пренебрегвайте, бъдете изпълнителни. Пречките във финансовата сфера, ще са временни, не се тревожете. Вечерта ще бъде значима и незабравима. БЛИЗНАЦИ ( 22 май - 21 Юни ) Не е препоръчително да преувеличавате проблемите си, другите може би дори имат по-големи. Също престанете да се оплаквате на всички, че нямате късмет. Неочаквано пътуване, ще ви позволи да се отървете от болезнените мисли. Така ще се увлечете от приятен спътник, че ще забравите за всичко. Е само домашните проблеми, ще напомнят за себе си вечерта.   РАК ( 22 юни - 23 юли ) Пред вас, ще се проправи път към успех и слава. Колко време чакате това. Прекрасно ще се развиват взаимоотношенията с колеги, приятели и роднини. Възможно е да купите нещо голямо и скъпо. Трябва да следите за здравето си. Ако зрението ви се влоши рязко или ви боли гърба, консултирайте се със специалист. ЛЪВ ( 24 юли - 23 август ) Направете така, че да бъдете в центъра на вниманието на другите. По някаква причина упорито се стремите да снизите самочувствието си, което ви пречи но пътя към успеха. Във финансовата сфера всичко ще се върне към нормалното, т.е. ситуацията ще стане още по-лоша. Основното нещо е, да не влизате в дългове, защото ще трябва да връщате ваши пари. ДЕВА ( 24-ти август - 23 септември ) Ще настъпят положителни промени в живота ви. Те ще бъдат свързани с личната и професионалната сфера. Разбира се, не разчитайте на кариерен възход, макар че ще имате предпоставки за това. Главното е, да не намалявате темпото. Болезнените и пренебрегвани битови проблеми, ще трябва да решавате в движение. В противен случай, ще се карате със семейството. ВЕЗНИ( 24 септември - 23 октомври) Препоръчително е да се уедините и погрижите за себе си. Външният ви вид изисква промяна? Запишете час в салон за красота. Но се доверете на опитни специалисти, които вече познавате. В личната сфера, трябва да се отървете от всички ненужни неща. Включително, от ревността и грубия език. Едно пътуване по работа, може да се окаже интересно.   СКОРПИОН ( 24 октомври - 22 Ноември ) Днес ще трябва постоянно да се занимавате с проблемите на другите хора, да се обаждате на някого или да просите нещо. Но, не се упреквайте твърде много за слабостта. Напротив, колкото по-благосклонни сте към другите, толкова повече ще получите в замяна. Във финансовия сектор, са възможни грешки. Ако решите да инвестирате в бизнес, то печалбата няма да дойде скоро.   СТРЕЛЕЦ ( 23 Ноември - 21 Декември ) Препоръчително е да подредите всичките си дела - нови и стари. Планирайте почивка със семейството, отидете сред природата, отпуснете се на слънце. Здравето е добро, но трябва да се пазите. С други думи, закалете тялото си, не преяждайте и пийте повече течности. Но от алкохола, е по-добре да се откажете, за да не страдате от махмурлук. КОЗИРОГ (22 Декември - 20 януари ) Ще започне нов цикъл в живота ви, който ще е забележим дори за хората около вас. Ще се издигнете толкова рязко в кариерата, че дори успешните ви приятели ще завиждат. Може да се запознаете с влиятелни хора, по време на бизнес пътувания и да направите сделки. Дори и с финансите, всичко ще върви перфектно.  ВОДОЛЕЙ ( 21 януари -  19  февруари ) Не се връщайте там, където отдавна не ви чакат. Това се отнася както за предишна работа, така и за минала любов. Промяната идва, имайте търпение. Чудесен ден за спорт, занимания с хобито и разходка сред природата. Проблемите във финансовата сфера, ще ви изглеждат нерешими. Добре че ви подкрепя, стар и мъдър приятел.   РИБИ ( 20 февруари - 20 март ) Възможно е, неочаквано пътуване. Да тръгнете на път, ще трябва спешно, но не се паникьосвайте. Понятието \"неканени гости\", ще осъзнаете в пълният смисъл. Всъщност, ще бъдете изненадани, когато на вратата ви почукат далечни роднини. Но с финансите всичко ще е наред! Може да се разходите по магазините, без никакви притеснения.", "date": "2019.03.25", "title": "Дневен хороскоп 25 март"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393908-%D1%81%D0%B2%D0%B5%D1%82%D0%BE-%D0%B1%D0%BB%D0%B0%D0%B3%D0%BE%D0%B2%D0%B5%D1%89%D0%B5%D0%BD%D0%B8%D0%B5", "text": "  Свето Благовещение. Икона от XVI в. от неизвестен автор, от църквата ”Св. Йоан Морски” в  . Днес в Градската художествена галерия в  . Виж също:  . В днешния ден християните възпоменават радостното за всички събитие: Ангел Божий донесъл на Дева Мария вест за скорошното явяване на отдавна очаквания Спасител. Нека си припомним какво благовествува  , който по-подробно от другите евангелисти описва събитията, предшествували  .         В шестия месец след като архангел Гавриил възвестил на свещеник Захария за рождението на  , същият Божий вестител бил пратен в Назарет  при Дева Мария. Тая преблагословена Дева била сгодена за един благочестив човек, на име  , който произлизал, както и тя, от рода на  . Ангелът се явил при пресветата Дева и казал:  Смирената Дева се смутила от тия думи. Но ангелът продължил:   Пресвета Дева казала на ангела:  — Ангелът й отговорил:  След това ангелът възвестил също така на пресвета Дева за радостта, обещана на сродницата й  , която скоро трябвало да роди син.   Ангелът си отишъл, а светата Дева се отправила в планинската страна, при сродницата си Елисавета, която си изпълнила с Дух Светий и я приветствала, наричайки я майка на Господа. Пресвета Дева била, както е известно, дъщеря на  , които още от рождението й я били посветили Богу. Когато станала на три години, те я  . Скоро след това те умрели. А пресвета Дева Мария, като останала под напътствието на свещенослужителите, постоянно се намирала в храма, молела се и чела Свещеното Писание. Преданието говори, че когато светата Дева навършила годините, в които според юдейския обичай девойките встъпвали в брак, първосвещеникът й обявил, че не може повече да остава в храма и че тя трябва да си избере съпруг. Но пресвета Дева Мария отговорила решително, че била посветена от родителите си и сама се посветила Богу, затова тя трябва завинаги да остане девойка. А в Юдея нямало обичай доброволно някой да избира безбрачен живот за служене Богу и затова, за да не се наруши общоприетият обичай, свещениците сгодили Мария за един благочестив старец, на име Йосиф, далечен неин родственик, който трябвало да я пази. Пресвета Дева Мария, като минала в дома на праведния Йосиф, водела скромен живот; занимавала се с ръкоделие и споделяла домакинските грижи с дъщерите на Йосиф. Гласът й не се чувал в празни и шумни разговори; тя била кротка и мълчалива; най-голяма радост за нея било четенето на свещените книги. Като изучила пророчествата, тя знаела, че е близко дохождането на Месия - Христос. В пророчествата на Исаия тя чела, че Месия трябва да се роди от Дева (Ис. 7:14), и от все сърце желаела да види тая благочестива Дева и да стане макар последна робиня на тая, от която ще се роди Спасителят на света. И ето, тя сама трябвало да бъде Майка на Сина Божий! Пресвета Мария със смирение и неописана радост приела тая блага вест: \"Душата ми величае Господа - отговорила тя на Елисаветиното приветствие - и духът ми се зарадва в Бога, Спасителя мой, защото Той милостно погледна смирението на рабинята Си, защото ето, отсега ще ме облажават всички родове; загдето Силният ми стори велико нещо, и свето е името Му; и Неговата милост е от род в род за ония, които Му се боят.\"   \"Днес е началото на нашето спасение - възпява св. Църква - и разкриване на вечната тайна:", "date": "2019.03.25", "title": "Свето Благовещение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393909-25-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "708 г. - Константин е избран за папа.     717 г. - Лъв III е коронясан за византийски император.   1306 г. - Робърт Брус става крал на Шотландия.   1655 г. - Холандският астроном Кристиян Хюйгенс открива Титан, най-големият естествен спътник на Сатурн.   1680 г. - Пожар изпепелява Търново. От целия град остава само една къща.   1713 г. - Официално е осветен мъжки православен манастир Александро-Невска лавра в Санкт Петербург.   1813 г. - Мишел Ней е произведен в Принц де ла Москова.   1821 г. - В Пелопонес започва гръцкото въстание за освобождаване от Османската империя.   1857 г. - За първи път е фотографирано слънчево затъмнение.   1909 г. - В Русия Мадам Попова е арестувана за над 300 убийства.   1941 г. - Кралство Югославия подписва във Виена договор за присъединяване към Тристранния пакт.   1949 г. - Съветският съюз депортира 92 000 жители на Прибалтийските републики в Сибир, за да се проведе колективизацията в тези страни.   1957 г. - С подписването на Римския договор от Западна Германия, Франция, Италия, Белгия, Нидерландия и Люксембург е създадена Европейската икономическа общност.   1958 г. - Проведен е първият полет на канадския изтребител-прехващач Avro CF-105 Arrow.   1971 г. - Открит е нефтохимическият комбинат край Плевен.   1992 г. - Космонавтът Сергей Крикальов се завръща на Земята след близо 10-месечен престой на борда на орбиталната станция Мир.            ", "date": "2019.03.25", "title": "25 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393910-%D1%80%D0%B5%D0%B2%D0%B0%D0%BD%D1%88%D1%8A%D1%82-%D0%B8-%D0%BF%D1%80%D0%BE%D0%B2%D0%B0%D0%BB%D1%8A%D1%82-%D0%BD%D0%B0-%D1%81%D0%BB%D1%83%D0%B3%D0%B8%D1%82%D0%B5", "text": "Повече от десет години твърдя, че ГЕРБ е организация на обслужващия персонал и техните наследници, които преди 1989 г. са били слуги на бившата червена “аристокрация”!       Само да припомня по-знаковите фигури: Бойко Борисов – елементарен служител на МВР, член на БКП, винаги верен на началниците, който отказва да си върне партийната книжка през 1990 г., защото е все още убеден, че само слугинската му роля спрямо господарите ще му осигури битието; Цветан Цветанов – син на шофьора на сивия кардинал на Държавна сигурност Григор Шопов, завършил ВИФ, в което няма нищо лошо, ни претендиращ, че е завършил и право след 9-месечна следдипломна квалификация в УНСС (???); Лиляна Павлова – наследничка на стара комунистическа фамилия, непризната и недопусната да бъде част от червената “аристокрация”; Цецка Цачева – партиен секретар на БКП в първична партийна организация, завършила право чрез “Раб,фак.”, тоест т.нар. “Работнически факултети”, чрез които верните на Партията (БКП) не толкова можещи и знаещи хора, завършваха висше образование… И десетки, и стотици други кадри на ГЕРБ – обикновени милиционери от онова време, слуги и нагаждачи, обслужващи червените велможи преди 10 ноември 1989 г., които чрез тази абсурдна организация привидяха начин да се отърват от своите или на своите родители слугински комплекси и най-важното – да отмъстят за униженията на бившите си господари!   Впрочем, само преди дни, главатарят на ГЕРБ Бойко Борисов, по повод последния – “апартаментгейт”, някак съвсем откровено сподели точно това – “ония, комунистите”, тоест бившите им господари, на които те са били слуги, имали апартаменти не знам къде си, докато те, обслужващия персонал, са “живеели в колиби”, сякаш искаше да каже, че е бил в “Чичо Томовата колиба”, макар че едва ли младото поколение да знае за този уникален роман?! Слугата винаги се отличава с това, особено в България, че поради ниската си интелигентност, поради робския си манталитет, говори толкова и съвършено маймунски, че винаги можеш да разбереш какви са душевните му преживявания! Иначе казано, преведено – Цветан Цветанов следва “да си купи” луксозен апартамент, тъй като цял живот баща му като слуга на Григор Шопов е живял в панелка, съседна на нашата, тук, в “Дианабад”!   Лично аз не разбирам какво толкова лошо има да живееш в панелка, ако можеш и създаваш творчески продукт и обучаваш студенти, на които се радваш и обичаш като твои деца?! Но, комплексът на слугите изисква реванш, който за ограничените им мозъци се свежда до луксозен апартамент със собствен асансьор?! Представяте ли си за какъв примитивизъм става дума, уважаеми дами и господа, драги ми другарки и другари?!…   Разбира се, от моя гледна точка, от гледната точка на последната ми книга – “Критическата психология на българската история”, този абсурден и типично български примитивизъм не се отнася само до вътрешно-политическия реваншизъм и използването на партията за личното и семейно-родовото оцеляване и за някаква първобитна българска представа за благополучие и благоденствие! Представяте ли си колко трябва да си нищожен духовно, за да си мислиш, че ще си щастлив и успешен, ако имаш огромен апартамент с личен асансьор от гаража до хола, ако имаш имения и сараи в София, на Черноморието или в чужбина, ако имаш милиони или милиарди в банкови сметки?!      А заради всички тези “ценности” слугите от ГЕРБ правят абсолютно същото, което правеха и техните господари от червената “аристокрация” – отговорността за България да бъде джиросвана на поредния могъщ външно-политически фактор, да предаваш националния ни суверенитет, да се отказваш от собствената си позитивна национална идентичност и да правиш “цивилизационни избори”, които нямат нищо общо с нашата собствена Православна Цивилизация, спрямо която тъкмо ние, българите, чрез Българицата сме неин Исторически Субект?!      Иначе казано – ГЕРБ като организация на обслужващия персонал на бившата червена “аристокрация” от преди 1989 г. повтаря едно към едно поведението на своите бивши господари, но с една огромна разлика – каквото и да си говорим за онова време, все пак по времето на “социализма” България стана просперираща държава и населението й достигна 9 милиона души! Докато по времето на “герберизма” България се превърна в страна от четвъртия свят, губейки за 10 години повече от 3 милиона души български граждани! Ще рече, че слугите от ГЕРБ не са разбрали най-важното за управлението на държавата – личните и семейно-родовите привилегии могат да се приемат по-поносимо, ако все пак си осигурил по-добро качество на живот на народа си!!!…   Още Аристотел казваше, че “целта на политиката е да прави по-качествен живота на всички хора”! Слугите и обслужващият персонал от ГЕРБ обаче, не могат да знаят това, защото наистина са прости, както споделяше и техният лидер Бойко Борисов!…      ", "date": "2019.03.25", "title": "Реваншът и провалът на слугите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393911-%D0%B7%D0%B0-30-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B5%D0%BA%D1%82%D0%B0-%D1%81%D1%8A%D1%81%D0%B8%D0%BF%D0%B0-%D0%BE%D1%82-%D0%BD%D0%B5%D0%BA%D0%B0%D0%B4%D1%8A%D1%80%D0%BD%D0%BE%D1%81%D1%82-%D0%B8-%D0%B0%D0%BB%D1%87%D0%BD%D0%BE%D1%81%D1%82-%D0%B2%D1%81%D0%B8%D1%87%D0%BA%D0%BE,-%D0%B4%D0%BE-%D0%BA%D0%BE%D0%B5%D1%82%D0%BE-%D1%81%D0%B5-%D0%B4%D0%BE%D0%BA%D0%BE%D0%BF%D0%B0", "text": "ПРАВЯТ СЕ НА ГЛУПАЦИ – ЕДИН ДРУГ     А покрай себе си – и нас… За 30 години Политическата Секта съсипа от некадърност и алчност всичко, до което се докопа.  А сега оглозгва и остатъците от морал и приличие.  Колко още може да трае това?  / следва продължението ОГЛОЗГВАНЕ 2: ГЕРБ/   ОГЛОЗГВАНЕ 1: БСП  БСП е автоканибалска партия, за това съм писал неведнъж – там непрекъснато се самоизяждат, но все остава нещо за оглозгване.  Покрай това, по-първите й фигури лесно попадат в комични ситуации, а отстрани публиката доволно им се хили – например, напускат Парламента, но вместо да навлекат винтягите и да хванат шумата, започват да се разправят, кой да оглави евролистата им.  Хората очакват нещо далеч по-смислено, обаче вместо това получават хрус-хрус – братско прегризване на гърла. Достатъчно е един по-шавлив олигарх – червен отвън, обаче иначе приятел с Властта покрай някоя дупка във Варна – да се поразшета, за да станат поредните панаири в БСП. Сегашното обаче е направо сапунена опера: Елена като Освалдо Риос, Сергей като изоставената изгора, която се опитват да реанимират.     Откакто Нинова е на белия кон – тя пък взе, че наистина се качи на кон – няма спокоен ден от собствените си канибали.    Любопитното е друго: пределите на безсрамието на Станишев, казано възможно най-деликатно. Той избяга от БСП след една забележителна поредица от загуби, нито веднъж не успя да се справи с Бойко.  Това би накарало всеки по-чувствителен човек да забрави, докато е жив, за всякакви избори. СС обаче сякаш иска да допогребе БСП.     Смешното е, че битката му е тъкмо срещу неговата Елена/Йончева. Оставете празните приказки за „социална Европа“ – Елена му е мъката, тя пък бе наречена наскоро от Бойко „първата дама“.  Елена със сигурност е по-добрият избор.  Герберите усетиха това и веднага включиха срещу нея медийните си аргати.  Съчиняват й разни афери, колкото да й направят услуга – това се случва.  Тя наистина може да придърпа доста хора и извън електората на автоканибалите.  Открай време е малко истерична, но сега и това й върши работа. Всъщност, единственото й петно е, че беше „първата дама“ на вечния губещ.    А се помнят и времената, когато тъкмо него Бойко наричаше жената в семейството, тоест първата дама – но това беше вече в ерата на Моника, която пак Бойко наричаше мъжа в семейството.  Ако някой изследва тия прозрения, ще си каже, че в нашенската политика джендърството отдавна властва, дори може би е истинската й същност. Кой е жената, коя е мъжът – по-добре да не се завираме под този юрган.  Да приемем, че си имаме работа с хермафродити и да се примирим. Колкото и каквото ни е отпуснал Господ – толкова.   Разбира се, на Бойко му е много по-удобно Станишев да оглави листата на БСП – не защото така иска Гергов, примерно, а защото е ясно, че всеки, който посегне към бюлетината на червените, ще се сети за победоносната кариера на Сергей.    Бойко дори няма да има нищо против симпатягата-загубеняк да минава за негов избраник, така ще изкопае още една дупка за Гергов.  Накрая може и Станишев да няма нищо против. Неговият манталитет е особен, привързан е към специални стандарти.  Не е нормално след толкова поражения отново да искаш реванш от една партия, която с радост се е отървала от теб.    Няма смислено обяснение, защо искаш отново да развяваш опърпаните прашасали знамена на поражението. „Ако четете този надпис, значи Елена е паднала от мотора“ – навремето с такива елементарни надписи/шегички украсяваше СС якето си и ги продаваше на бабите, тръгнали – пак и пак! – по урвите към Бузлуджа.  Само че се случи нещо друго: мотористът изпадна, а сега иска да тури пезевенкска марка на Елена. Станишев е от семейство от сой, а в случая се държи като нахъсан простолюден сваляч.  Като ония тарикати, които навремето идваха в София от провинцията със списък на дъщерите на началниците от „Голямото добро утро“ – и ги преследваха до несвяст, някои успяха и да се вредят.  Станишев нямаше нужда да се ръга между тях – само че и в неговия списък имаше една дама, която той искаше да прелъсти на всяка цена – „столетницата“. И сега иска.   Не беше особено образован, обаче, все пак, превъзхождаше цървулите в политиката ни: с езици, родители и, разбира се – нямаше никакъв усет за Българското. Какво повече ти е нужно.  Първанов го побутна с хвалбата, че успешно му носел куфарчето като негов сътрудник, ей така се гъделичкат тия хора.     Станишев е любимата боксова круша на Бойко, а ако се изразя по-нежно – нещо като неговата магнолия, с която толкова се гордее.  Пак се изправяме пред неподозирани психологически дълбини – гледат едновременно каракачански песове и магнолии, не може да свари човек да прозре в тия мистерии. Има вероятност една боксова круша да предизвика значително състрадание в електората на БСП.  От друга страна обаче, Елена е любимият враг на Падишаха: тя го съди и изговори доста сурови неща по негов адрес; той пък хвърли държавата срещу нея, колкото да стане ясно, че има едно на ум за силата й.  Тъй че, като афиширан враг на Бойко, тя със сигурност ще спечели повече симпатии не само сред левите избиратели, ами и изобщо.   Очевидно е вече – и е нормално, властовото дълголетие на Бойко да ражда нови и нови скептици и врагове.  Защо той, докога той и пр.  Да подкрепиш Елена означава най-малкото да разчоплиш фасона на ББ.     И Сергей и Елена са лесно различими фигури. Освен това, в свадата наложена им от влъхвите в БСП, има и нюанс на късна бракоразводна разправия, което допълнително възбужда въображението на публиката и привлича вниманието й към тях.     ГЕРБ чорбаджийски постави Габриел начело на листата си – сметнали са, че нейните каканижения за дигиталната ера са от първостепенно значение за аборигените в Монтанско, а и изобщо.    А Елена ще говори за все по-киселия хляб на българина – сами преценете, кой има по-големи шансове, ако всичко е по правилата…      ", "date": "2019.03.25", "title": "За 30 години Политическата Секта съсипа от некадърност и алчност всичко, до което се докопа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393903-%D0%BF%D1%80%D0%BE%D1%81%D1%82%D0%B8%D1%82%D1%83%D1%86%D0%B8%D1%8F-%D0%B8-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8", "text": "Групов чат провокира един от най-големите скандали в историята на развлекателния бизнес Най-големият скандал в историята на южнокорейския развлекателен бизнес влачи към дъното известни лица.        Целият скандал разтърси няколко музикални компании, продуцирали различни звезди. В рамките на разрастващия се скандал Burning Sun те са обвинени в различни престъпления. Става въпрос за случай, засягащ нощния клуб Burning Sun, в който са се разигравали различни нелегални дейности, включително проституция и търговия с наркотици. Според разкритията там са били закарвани и държани под ключ сексуални робини от Тайланд. Целият скандал се разшумя, след като в ръцете на полицията попадна групов чат от корейската апликация KakaoTalk.      Разговорът в него се води от различни знаменитости, сред които и Seungri - член на една от най-популярните корейски групи с фенове по целия свят.      От скандалния чат става ясно, че е осигурявал на различни клиенти ескортни услуги. Част от чата е публикувана в южнокорейските медии. Seungri публикува там информация за годините, работата и особеностите на различните жени и ги дава на мъже да си изберат.      Seungri: „Номер 1 не говори много, обича парите. Не беше особено привлекателна, докато пихме заедно. Независимо от това става.\" \"Номер 3... изглежда прекрасно и е весела. Беше много забавна и чаровна, докато пихме заедно навън. Единственият й недостатък е, че не следи за реда, когато е пияна.\" Seungri: „Мисля си, обаче, че номер 3 е супер, защото е весела и забавна!\" Клиент A: „Какво ще кажеш за номер 2, 4 и 5? Мислиш ли, че можем да се видим с 2, 4 и 5 без 1? Трябва ни някой забавен като 3.      Seungri: „5 също става.\"Компанията Společnost YG Entertainment, която продуцира в миналото певеца и артиста Seungri, преживява през последните дни спад в акциите над 25%. Инвеститорите на YG дори искат да подадат жалба на CEO компанията Yang Hyun Suka. Засега искат компенсация на загубите си от срива на акциите и оттеглят инвестициите си от компанията. Става въпрос за огромна сума и не е ясно дали YG ще се съвземе от това. Сред замесените в скандала е и певецът Jung Joon Young, известен като JJY.      Той е обвинен в това, че в стаите за чат пред най-малко 10 различни потребители споделял нелегално заснети видеа. По-късно певецът признал всичко. \"Снимах жени без тяхното съгласие и ги споделях в стаите за таен чат, както и в социалните мрежи.      Когато правех това, не чувствах по никакъв начин вина\", твърди той. Сред обвинените звезди е и членът на групата FT Island Choi Jong Hoon. Покрай скандала той също е решен да напусне развлекателния бранш. Има данни, че е предлагал подкуп на разследващите, за да изтеглят името му от случая.", "date": "2019.03.25", "title": "Проституция и наркотици!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393904-e%D0%B4%D1%80%D0%BE%D0%B3%D1%8A%D1%80%D0%B4%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B4%D0%B5%D0%BF%D1%83%D1%82%D0%B0%D1%82", "text": "Популярната моделка и студентка от факултета по политология Плойпайлин Раттанасатиен е решила да служи на страната си по друг начин и ще участва в изборите.      Младата и красива кандидатка от партия \"Пъйа тай\" ще опита щастието си на 24 март, съобщават световните медии.      В Тайланд Плойпайлин става известна благодарение на разголените си, еротични снимки. Младото момиче, че не се срамува от тях.      Тя смята, че да бъдеш красива не е нещо лошо и работата като модел не е забранена от закона.      Може и снимките да са причината, но е факт, че хората знаят коя е Плойпайлин и със сигурност феновете й ще гласуват за нея. Моделката често признава, че няма опит в политиката, но затова пък притежава ентусиазъм и желание да бъде от помощ.      Плойпайлин знае, че не прилича въшно много на политик. Но в живота си момичето се облича скромно и изглежда съвсем различно от снимките, които я направиха популярна.      Моделката твърди, че винаги я е вълнувало бъдещето на страната, затова и нейния брат я запознал с местното ръководство на партията, от която се кандидатира.      Той решил, че в редиците на партията ще бъде подходящо да има млад човек като нея. \"Искам да стана гласа на младото поколение\", твърди момичето.", "date": "2019.03.25", "title": "Eдрогърда моделка-депутат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393905-%D0%BD%D0%B0%D1%88%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%BA%D0%B0-%D1%81%D0%B5-%D0%BF%D1%80%D0%BE%D0%B1%D0%B2%D0%B0", "text": "Лекоатлетката Радостина Стоянова се пробва в Мис София 2019, научи БЛИЦ. Чаровката спортистка беше сред участничките в конкурса, който се проведе в събота вечер в столичен клуб.         Радост Стоянова, която има няколко шампионски титли в леката атлетика - на 60, 100, 200 и 400 метра, се размина с титлата Мис София 2019. Победителка стана Кристина Пламенова.  Присъстващите на събитието се обединиха около мнението, че Стоянова е заслужавала да попадне поне сред подгласничките на новата Мис София.   Чаровната лекоатлетка е състезател на СК Русе Кар Мотор Спорт. На Радост Стоянова се възлагат големи надежди и за бъдещи успехи в леката атлетика.                                                           ", "date": "2019.03.25", "title": "Наша шампионка се пробва..."}
{"url": "http://www.classa.bg/%D1%81%D0%B2%D1%8F%D1%82/item/393902-%D0%BA%D0%BE%D0%B3%D0%B0%D1%82%D0%BE-%D0%B1%D0%BE%D0%BC%D0%B1%D0%B8%D1%82%D0%B5-%D0%BF%D0%B0%D0%B4%D0%B0%D1%85%D0%B0-%D0%BD%D0%B0%D0%B4-%D1%81%D1%8A%D1%80%D0%B1%D0%B8%D1%8F", "text": "Въздушните удари на НАТО срещу Сърбия през 1999 година слагат край на насилията на сръбските войски срещу албанците в Косово. И днес, 20 години по-късно тази военна намеса без мандат  на ООН е остро оспорвана.           Следите от битката на Косово поле   Конфликтът в Косово се изостря в края на 1990-те години. Десетки хиляди хора са хвърлени в бягство. След като всички усилия за умиротворяване на региона се провалят, на 24 март 1999 година НАТО извършва въздушни удари срещу сръбски военни бази и стратегически обекти. След 11 седмици Слободан Милошевич се предава.         Провалът на ненасилствената съпротива Още в средата на 1980-те години в Косово се надигат протести срещу опитите на Белград да ограничи правата на косовското малцинство. През 1990-те години репресиите се засилват. Политическият лидер на Косово Ибрахим Ругова обещава ненасилствена съпротива и се опитва да накара Милошевич да промени курса си. Без успех.         Въоръжената партизанска война В Косово се формира въоръжена съпротива. Самопровъзгласилата се Армия за освобождение на Косово (АОК) започва жестока партизанска война. АОК извършва нападения срещу сърби, но и срещу албанци, които смята за колаборационисти. Сърбия реагира на терористичните нападения с ответни удари. Стотици хиляди хора са хвърлени в бягство.         Систематичните прокуждания Войната става все по-брутална. Сръбските войски започват атаки срещу цивилното население, за да сломят подкрепата на албанците за АОК. Много косовари избягват в горите. Хиляди косовари са докарани до границата с влакове и камиони. Оставени са без паспорти и други документи, които могат да докажат, че те произхождат от Косово.         Последният опит за посредничество САЩ, Франция, Великобритания, Русия и Германия свикват конференцията в Рамбуйе, за да постигнат споразумение за автономията на Косово. Преговорите се провалят, защото сръбската страна не е готова на никакви компромиси.         \"Хуманитарна интервенция\" На 24 март 1999 година НАТО бомбардира военни и стратегически цели в Сърбия и Косово, за да прекрати насилието срещу албанците. Германия също участва във въздушните удари. Операцията \"Съюзна сила\" е първата война на НАТО в неговата 50-годишна история без мандат от Съвета за сигурност на ООН. Русия остро осъжда интервенцията.         Парализираната инфраструктура Освен нападения срещу военни цели, НАТО атакува снабдителните трасета по железопътните линии и мостовете. За 79 дена Алиансът извършва над 37 000 нападения. Над сръбска територия са хвърлени 20 000 ракети и бомби. Загиват включително и цивилни граждани - НАТО говори за \"колатерални щети\"           Борбата срещу военната пропаганда НАТО атакува и държавната телевизия в Белград, за да отнеме най-важния инструмент за пропаганда на Слободан Милошевич. Сръбското правителство е предупредено за предстоящата атака, но скрива тази информация. В руините на телевизията загиват 16 души.         \"Колатералните щети\" НАТО извършва въздушен удар в Косово, където по грешка уцелва бежански конвой. При нападението загиват около 80 души. НАТО причислява към \"колатерелните щети\" и бомбардировката на китайското посолство в Белград, където загиват четиприма души. Инцидентът обтяга дипломатическите отношения между Вашингтон и Пекин.         Равносметката на ужаса В началото на юни пристигат и първите сигнали от Белград, че Слободан Милошевич е готов да се предаде. В тази връзка НАТО прекратява бомбардировките на 19 юни. Равносметката от войната: хиляди убити и 860 000 бежанци. Сръбската икономика е парализирана. Голяма част от инфрастуктурата е съсипана. В Косово е създадена временна администрацията на ООН.          ", "date": "2019.03.25", "title": "Когато бомбите падаха над Сърбия"}
{"url": "http://www.classa.bg/%D1%81%D0%B2%D1%8F%D1%82/item/393897-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0,-%D0%BD%D0%B0-%D0%BA%D0%BE%D1%8F%D1%82%D0%BE-%D0%B5-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B2-%D1%81%D0%B0%D1%89,-%D0%B2%D1%8A%D1%80%D0%B2%D0%B8-%D1%81-%D0%BF%D0%BE%D1%80%D0%B5%D0%B4%D0%B8%D1%86%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8", "text": "Два скандала предшестваха конференцията на AIPAC, заради която лидерът на ГЕРБ Цветан Цветанов е в САЩ, съобщава 5gmedia. Никъде, сред обявените говорители на конференцията, не фигурира името  на Цветан Цветанов.       Проверка на Фрог също не откри Цветанов сред о . В конференцията участват над 18 000 души, научаваме и от официалната страница на форума.   Вторият в ГЕРБ замина за САЩ в разгара на скандала за огромния, луксозен апартамент, с който се е сдобил. Вчера, докато правосъдния министър Цецка Цачева даваше оставката си на Борисов,  , че е пристигнал успешно във Вашингтон за участието си в въпросната конференция по сигурността.     „Като представител на правоохранителната общност с дългогодишен опит, включително в изпълнителната власт, ще взема участие като говорител и в Международния форум по сигурност, който се провежда в рамките на конференцията. Целта на форума е обмен на добри практики и дебат по развитието на текущите въпроси и предизвикателства в сектор сигурност. По време на престоя си ще проведа и редица двустранни срещи,“ написа вчера Цветанов във Фейсбук. До момента той не е съобщил за изказването си или за някоя от срещите, в които е участвал.     В публикацията на 5gmedia се описват подробности за политическите скандалите, които съпътстват  Конференцията на AIPAC. Посочва се, че кандидатите за номинациите на Демократическата партия в предстоящата президентска кампания са отказали да участват в конференцията. Основният спонсор на конференцията Адам Милстейн е атакувал популярните конгресмени Илхан Омар и Рашида Тлаиб, свързвайки ги без доказателства с “Мюсюлмански братя”, след което ръководството на AIPAC са се дистанцира от него.      Цитиран е и Ню Йорк Таймс, който пише за сътресенията около AIPAC, че израелското лоби се събира на фона на фалшива двупартийност и нарастващото напрежение”. “Повече от 18 000 активисти ще се съберат във Вашингтон в неделя за годишната конференция на Американско-израелския комитет по обществени дела (AIPАC), докато демократите се борят с нарастващите критики към Израел от страна на левицата и докато президентът Тръмп се опитва да раздели политическите си съперници, същевременно подкрепяйки израелския лидер.“     На тридневната конференция на AIPАC ще говорят американски и израелски светила, включително министър-председателят на Израел Бенямин Нетаняху, вицепрезидентът на САЩ Майк Пенс, говорителят на Конгреса Нанси Пелоси и основният конкурент на Нетаняху за изборите в Израел следващия месец, Бени Ганц.  Форумът ще приключи във вторник с \"деня за лобиране\", когато хиляди активисти ще се изправят на хълма на Капитолия, за да подкрепят законодателната програма на AIPАC, допълва медията.", "date": "2019.03.25", "title": "Конференцията, на която е Цветанов в САЩ, върви с поредица политически скандали"}
{"url": "http://www.classa.bg/%D1%81%D0%B2%D1%8F%D1%82/item/393898-%D0%BE%D1%81%D1%82%D1%80%D0%BE%D0%B2%D1%8A%D1%82-%D0%BD%D0%B0-%D0%B6%D0%B5%D0%BD%D0%B8%D1%82%D0%B5", "text": "Мечтали ли сте си някога да притежавате собствен италиански остров? Аристократична фамилия продава точно това, което ви трябва, а цената му е много по-ниска от тази за вила в Тоскана.       Изола деле Фемине е див атол с девствена природа край Палермо, с рушаща се каменна кула от XVII век. Островът е пуснат за продажба, като се очакват оферти на стойност над €1 млн. Продавачите му са членове на аристократично семейство, което подобно на много други в Италия, вече не може да си позволи поддръжката на недвижимите имоти, наследявани през вековете.     Самотният остров е част от защитен морски природен парк, който понастоящем е елитна локация за гмуркане. Древноримски котви и реликви се намират на морското дъно край бреговете на Изола деле Фемине. Водите на рифа са обитавани от омари, морски анемонии и каменни корали мадрепора. Потенциалът за самостоятелно гмуркане и слънчеви бани е гарантиран.     Островът първоначално е предложен за продажба на тройно по-висока цена, но никой не е проявил интерес при офертата за 3,5 милиона евро, поради което сега тя е понижена и е изключително изгодна. Брокерите казват, че са готови на сделка, ако наддаването стигне два милиона евро.     Изола деле Фемине се намира само на 300 метра от селце в Сицилия, наречено на негово име. Вероятно преди години това парче земя е било част от полуостров, свързан с основната територия чрез провлак. Местните с любов го наричат \"Изолото,\" малкото островче.   Коралово царство   Графиня Паола Пило Бачи е наследничката на фамилията, която е притежавала острова от 17 век насам. \"Има някои безумци в отлична физическа форма, които плуват до острова от селцето, но често има силни течения в тази тясна морска ивица. Аз лично се качвам на гумена надуваема лодка всеки път, когато идвам тук, за да плувам и да си правя слънчеви бани - сама или с приятели\", казва тя.     Бачи е художник, има топли спомени за летата, прекарани на младини на каменистия остров. Приключенията й от онова време са оказали силно влияние на творбите й, изобразяващи подводния живот. Водата около Изола деле Фемине е прозрачна и има магическа привлекателност. Красотата и тишината на острова са очарователни. Там сте само вие, звукът на вълните и крясъците на чайките, казва графинята. Нейните предшественици са използвали острова като тайно убежище, където са можели да се наслаждават на морето и слънцето далеч от шумните туристи.     Времената обаче са се променили. За много от старите италиански аристократични фамилии, цената на поддръжката на подобни имоти е непоносима, особено ако потомците са се преместили и идват там само за почивки и празници. Някогашното семейно бижу вече няма смисъл за семейството. Затова се търси нов собственик, който би могъл да вдъхне живот в острова и кулата. Това не е единствената изгодна сделка, предлагана в Италия. Няколко италиански градове и села продават къщи на цена, сравнима с тази на чаша еспресо, с надеждата да преодолеят тенденцията на обезлюдяване, тъй като младите хора заминават да работят в градовете.   Римски басейни и пирати   Изола деле Фемине има много богата история, с древногръцки и римски каменни и варовиково-хоросанови басейни, някога използвани за приготвяне на ферментирал гурме рибен сос, наричан гарум. Древната кула се издига на висок затревен хълм. Тя е част от отбранителна мрежа от крепости, строени да защатават бреговете на Сицилия от набезите на сарацински пирати. От върха на кулата се разкрива 360-градусов изглед, стигащ чак до остров Устика. Крепостта е бомбардирана от съюзническите сили през Втората световна война, а по-късно е използвана от американския флот като военен аванпост за патрулиране край северните брегове на Сицилия. Ако бъде реновирана, тя може да се превърне в частна резиденция или в локация за оргнизиране на празненства и бизнес събития. Новите собственици биха могли да кандидатстват за данъчни стимули и финансиране от Европейския съюз, ако подготвят проект, който да се съобразява с околната природа.   Безопасно пристанище   Името \"Островът на жените\" (в превод от италиански език) е свързано с легенда за 13 турски девици, изоставени в открито море от семействата им като наказание за прегрешения. Смята се, че момичетата са намерили убежище на острова, след като лодката им е била потопена от бури, и са заживели щастливо там. \"Хората твърдят, че са виждали призрака на момиче, което щастливо се разхожда на брега, пее и танцува, но това са измислици,\" казва Пило Бачи. \"Името просто означава едно безопасно пристанище, даващо убежище от откритото море.\" Блуждаещи кораби, попаднали в беда, често намират пристан в неговите тесни заливи. Бреговете са покрити с малки бели камъчета и има само един пясъчен плаж със залив, където акостират надуваеми и рибарски лодки. Изолото има богата екосистема от птици и над 120 растителни вида. Типичният средиземноморски пейзаж е обсипан с ярки виолетовобели ириси, тук живеят зайци и уникални многоцветни пеперуди.   Убежище за медитация   Един от предтечите на Бачи, революционер, който през 1860 се е съюзил с Джузепе Гарибалди, за да освободи Сицилия от контрола на испанската Бурбонска династия, е обичал да прекарва доста време под кулата. \"Той е бил толкова популярна публична фигура, че е изпитвал постоянна потребност да бяга от дразнещите го тълпи,\" допълва Пило Бачи. \"Това място провокира към сериозен самоанализ\".     Тъй като на острова няма много високи дървета, които да закриват гледката, панорамата е впечатляваща. Откритите зелени пространства и тишината го правят перфектно място за почивка без Интернет и комуникации - изолиран рай, чийто бъдещ собственик може да се усамоти, за да медитира.", "date": "2019.03.25", "title": "\"Островът на жените\""}
{"url": "http://www.classa.bg/%D1%81%D0%B2%D1%8F%D1%82/item/393899-%D0%B7%D0%B0%D0%BB%D0%B5%D0%B7%D1%8A%D1%82-%D0%BD%D0%B0-%D1%82%D0%B0%D0%BC%D0%BF%D0%BB%D0%B8%D0%B5%D1%80%D0%B8%D1%82%D0%B5", "text": "Прага е град, който не спи. Той е пълен с туристи и забележителности. С тайни и интересни истории. Прага е една от петте най-посещавани дестинации в Европа (заедно с Лондон, Париж, Истанбул и Барселона).       За разлика от другите, Прага е по-малка, по-кокетна и някак ретро. В духа на фентъзи роман или история от Ренесанса. В Прага няма нищо космополитно. Тя е немодерна в най-добрия смисъл на думата и се гордее с този факт. Всичко там е като извадено от „Макбет\", опера от Моцарт или филм, в който вещици палят клада на някой площад. Може би заради това Прага е сред местата в Европа, в които се снимат много филми и сериали. Там, из улиците на стария град, Милош Форман снима част от сцените в „Амадеус\" и ако отидете до чешката столица, се опитайте да ги откриете. Именно там, в най-студената част на покрайнините на града, е разположен и впечатляващият сет на сериала  „ \"  („Knightfall\"), който посетих по покана на HBO България, които държат правата на сериала за Европа.     Изборът на място не е само заради предлаганите от града студиа и обслужване, но и заради неговата история. Тамплиерите, за които сериалът разказва, са имали свои места там и са били движеща сила из земите, на които днес Прага стои. Всъщност, ако разпитате, ще разберете, че все още има тамплиери в няколко манастира в покрайнините на града, които произвеждат най-различни неща, сред които и най-хубавото - вино. Разбира се, във времената, за които „Залезът на тамплиерите\" разказва, виното е последно по важност. Първото, което човек забелязва, когато отиде на снимачна площадка, е колко много хора работят за една продукция. Второто са безкрайните часове снимки. Човек винаги си представя, че снимането е най-забавният процес от един филм и донякъде е така... Но това е и най-бавният процес. В нашия случай се случва на почти минусови температури пред огромна крепост. Не истинска древна крепост, разбира се, а така, наужким - защото киното е най-добрата игра на преструвки, която може да съществува в света на големите. Затова аз и много други хора, го обичаме до болка.     „Залезът на тамплиерите\", чийто сет е огромен и внушителен - с крепости, зали, бокали, мечове и брони, проследява началото на края на един от най-известните рицарски ордени, които тъмните векове познава.  Снимките протичат в зимни условия, вятърът е силен и оглушителен. Всички са обути с ботуши, кално е и се смрачава. Предстоят ни нощни снимки в голямата крепост. Всичко е малко по-страшно вечер. Предполагам така е било в тъмните векове...   Малко история   Само преди две години, по пример на повечето големи платформи и канали, History Channel решават да произведат свой собствен, мащабен и кървав проект. History вече могат да се похвалят с един изключително известен и доста успешен проект, който радва целокупната публика с афинитет към средновековно насилие - „Викингите\". В „Залезът на тамплиерите\" каналът отново се захваща с тема, която касае тъмните времена на човешката история. У нас сериалът тръгва по НВО и разбира се, се появява в  , където може да се гледа и сега.     Първият сезон на сериала започва снимки през 2016 година в Прага. Той разкрива пред зрителите тайния свят на най-могъщия, богат и мистериозен военен орден на Средновековието - тамплиерите, натоварени със задачата да запазят най-ценните реликви на християнството. Сред тях е Светият граал, който пази тайната на голямото унищожение.   Сериалът проследява скритото съществуване на легендарното братство на монаси-бойци. От битките в Светите земи през сложните отношения с краля на Франция до предателството, довело до трагичното им унищожение.   Тамплиерите, наричани още Бедните рицари на Христа, са духовно-рицарски орден основан в Светите земи - по онова време намиращи се в Близкия Изток. Те са събрани в началото на хилядната година и разпуснати 200 години по-късно. Историята на рицарския орден е прелюбопитна и голяма част от нея се преплита в сюжета на сериала, който пък обхваща последните години на тамплиерите и тяхното търсене на Свещения граал.   В главната роля блести младият британец Том Кълън, а в останалата част от каста му партнират също толкова добри актьори като Сам Мерелс, Джим Картър и Ед Стопард.     „Обичам сериали като „Игра на тронове\" и „Викинги\", и онези филми, с които съм израснал. И заради това [на зрителите] ще кажа: Гледайте този сериал, защото е епичен. Но освен това е и емоционален. Защото онова, което е най-хубаво в този тип сериали, са персонажите. Как израстват и се променят. Независимо колко ти харесват битките и кървищата, персонажите са онези, които остават важни накрая. Аз лично го гледам, защото смятам, че е страхотен сериал и за час мога да избягам от реалността.\" - казва Том Кълън по време на срещата ни с него.   Game, set, match...   Снимките на втори сезон, заради които прекарах три дни на снимачната площадка в Прага, започват през есента на 2018-а. Във втория си сезон сериалът има две преимущества. Първото от тях е участието на Марк Хамил, който е в ролята на строгия наставник на тамплиерите - Талъс. Да, Марк Хамил - Люк Скайуокър от „Междузвездни войни\". Той се присъединява към каста на „Залезът на тамплиерите\" във втори сезон.     „Не бях гледал шоуто, но хората от екипа ми изпратиха епизодите. На моята възраст имаш добър ден, когато можеш да го прекараш целия по пижама. Просто да си ходиш из двора с кучетата и да крещиш на случайни деца да се разкарат от тревата отпред. Започнах да гледам сериала за кеф, като зрител, а ето ме днес тук в Прага. Това, което ме впечатли най-много, е, че шоуто успява да те пренесе в онези времена. Преди имах една доста романтична представа за рицарите около кръглата маса. А този сериал е толкова суров, кара те да мислиш за времената, в които смъртността е била толкова висока, хората са смятани за стари на 40. Брутално. И след някакво си 20-минутно гледане си казах: „О, не, трябва да приема, трябва да снимам това.\" Защото не получавам често предложения за подобни роли.\" - разказва Хамил.   Второто предимство на този сезон е новият продуцент на шоуто. Начело на кораба за втори сезон застава Аарон Хелбинг, на когото зрителите дължат сериалите „Светкавицата\" и „Спартак: Войната на обречените\".   Може би и заради това тонът на „Залезът на тамплиерите\" е малко по-суров, по-мрачен, доста по-кървав и по-верен на историческите данни. Всичко е по много - точно както зрителят би пожелал. Както казва Том Кълън: „Взимаме всичко, което е работило в наша полза в първи сезон и градим нататък. Този път шоуто е много по-мрачно, много по-сурово, много по-точно от историческа гледна точка. Персонажите са много по-ярки и добре оформени. Този път персонажите са онези, които движат историята напред. Можем да кажем, че втори сезон е ориентиран повече към оформянето на персонажи.\"     Същевременно Марк Хамил открива в този сериал възможност да излезе от комфортната си зона.   „Правил съм пиеси и на Бродуей, но понякога човек иска да направи нещо, просто защото никога до този момент, а може би и след него, това повече няма да му се случи. Търсиш неща, които те предизвикват и те изваждат от комфортната ти зона. И този сериал прави точно това.\" - разказва още актьорът.    ", "date": "2019.03.25", "title": "Залезът на тамплиерите"}
{"url": "http://www.classa.bg/%D1%81%D0%B2%D1%8F%D1%82/item/393900-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%B2%D1%80%D1%8A%D1%85", "text": "Оценката за одобрението на работата на руския президент Владимир Путин от 17 март показа максимални показатели от началото на 2019 г., надвишава 65-процентния праг, според проучване на Всеруския център за изследване на общественото мнение (ВЦИОМ).       „Показателят за одобрение на дейността на президента средно от 11 март до 17 март е положително коригиран до 65,3% – максимум за последните шест месеца“, се казва в проучване, публикувано на уебсайта на ВЦИОМ. Отбелязва се, че работата на премиера Дмитрий Медведев и правителството на страната също се е увеличила и е съответно 38% и 41%.     В класацията на доверието президентът е с рейтинг 33.4% за седмицата от 11 март до 17 март. На второ и трето място в списъка са министърът на отбраната Сергей Шойгу 14,7% и външният министър Сергей Лавров 11,7%. „Владимир Жириновски остава лидер в недоверието: почти една четвърт от респондентите 23,5% няма да му се доверят с важни държавни въпроси“, отбелязва изданието.     В периода от януари до март 2019 г. са проведени инициативи от „ВЦИОМ-Спутник“, в които са взели участие граждани на възраст над 18 години. Телефонно интервю е използвано като метод за стратифицирана случайна извадка от фиксирани и мобилни номера.  ", "date": "2019.03.25", "title": "Рейтингът на Путин достигна връх"}
{"url": "http://www.classa.bg/%D1%81%D0%B2%D1%8F%D1%82/item/393901-%D1%82%D0%B0%D0%B9%D0%BD%D0%B8%D1%8F%D1%82-%D0%B8-%D0%BC%D0%B8%D0%B7%D0%B5%D1%80%D0%B5%D0%BD-%D0%B6%D0%B8%D0%B2%D0%BE%D1%82-%D0%BD%D0%B0", "text": "    Всеки, който модерира съдържанието във Facebook, трябва да е доста дебелокож. Това си е ясно. Не всеки може да се справи с четенето на текстове за насилие, расистко или нецензурно съдържание през целия ден и в гледане на екстремни снимки и видеоклипове.   сега изкарва наяве факта, че компанията поддоставчик, която следи съдържанието на социалната платформа, плаща твърде малко за психологическата тежест върху своите служители.     Така например модераторите на съдържание печелят по 15 долара на час, разполагат с по две 15-минутни паузи, една 30-минутна почивка за обяд и девет така наречени „уелнес“ минути на ден. По-голямата част от това време обаче минава в чакане за тоалетна, защото има едва няколко тоалетни за стотици служители. Част от персонала казва пред медията, че много хора се справят с огромния стрес само чрез употребата на наркотици и секс по време на работа.   През последните три месеца Чейси Нютън интервюира дузина настоящи и бивши служители на Cognizant във Финикс. Всички са подписали споразумение за конфиденциалност с Cognizant, в което са се ангажирали да не обсъждат работата си за Facebook, или дори да признават, че Facebook е клиент на Cognizant. Секретността има за цел да предпази служителите от потребители, които могат да са ядосани заради дадено решение за модериране на съдържанието и да се стремят да го разрешат с известен вече контрагент на Facebook.   Споразуменията също така имат за цел да попречат на изпълнителите да споделят личната информация за потребителите на Facebook с външния свят във времена, в които темата за контрола върху темите, свързани с поверителността на данните, става все по-гореща.   Но секретността също така изолира Cognizant и Facebook от критиките за техните условия на труд, казват модераторите. Те са подложени на натиск да не обсъждат емоционалния натиск, които им причинява тяхната работа, дори и с близки, което води до увеличаване на чувството на изолация и безпокойство. За да ги предпази от потенциални отмъщения, както от техните работодатели, така и от потребители на Facebook, авторът на The Verge се e съгласил да използва псевдоними за всички, посочени в статията, с изключение на вицепрезидента на Cognizant по операциите и услугите в областта на бизнес процесите Боб Дънкан и директора на Facebook по управление на глобалните партньори Марк Дейвидсън.   Като цяло служителите описват едно работно място, което непрекъснато е на ръба на хаоса. Става дума за среда, в която служителите се справят, като разказват мръсни вицове за самоубийства, а след това пушат трева по време на почивките, за да потушат емоциите си. Това е място, в което служителите могат да бъдат уволнени, защото са направили едва няколко грешки на седмица - и където тези, които остават там, живеят в страх от бившите колеги, които се връщат, за да търсят отмъщение.   Това е място, където в рязък контраст с предимствата на служителите на Facebook, ръководителите на екипите микромениджират всяка почивка за тоалетна или за молитва, където служители с отчаяна нужда за допамин правят секс в клетките под стълбищата и в стая, запазена за кърмещи майки. На двама служители мюсюлмани е било наредено да спрат да се молят по време на деветте си минути от определеното време за уелнес. Това е среда, в която служителите развиват тежка тревожност, докато са все още се обучават за дейността си във фирмата, и продължават да се борят с травматичните симптоми дълго след като напуснат; и когато професионалните психологически съвети, които им предлага Cognizant, завършват в момента, в който те напуснат или бъдат уволнени.   Модераторите разказват, че това е място, където конспиративните видеоклипове и мемета, които виждат всеки ден, постепенно ги принуждават да прегърнат крайни мнения. Един одитор тръгнал по пода, популяризирайки идеята, че Земята е плоска. Бивш служител заявил пред репортера на The Verge, че е започнал да поставя под съмнение някои аспекти на Холокоста. Друг бивш служител е заявил, че е начертал възможности за бягство от къщата си и спи с пистолет до себе си. Той признава: „Вече не вярвам, че случилото се на 11-и септември бе терористичен атентат\".   По време на тренинг за начинаещи служители Кло избягва от залата за обучения, за да плаче известно време в стаята за почивка, а след това в банята, но започва да се тревожи, че липсва прекалено дълго от обучението. Тя е имала неистово желание за работа, когато е кандидатствала, като неотдавна е завършила висшето си образование, без други непосредствени перспективи. Когато стане модератор на пълно работно време, тя ще взима по 15 долара на час – с 4 долара повече от минималната заплата в Аризона, където живее, и по-високо заплащане, от това, което може да очаква от повечето работни места в сектора на търговията на дребно например. Модераторите във Финикс ще правят само по 28 800 долара на година - докато средностатистическият служител на Facebook получава средна годишна заплата от 240 000 долара.   Всеки модератор, с когото e разговарял The Verge, е показвал гордост от работата си и е говорил за нея с дълбока сериозност. Те са искали само служителите на Facebook да ги смятат и третират като равнопоставени.  „Ако не бяхме там, вършейки тази работа, Facebook щеше да е толкова грозен\", казва модератор. „Виждаме всички тези неща от тяхно име. И по дяволите, взимаме някои грешни решения. Но хората не знаят, че зад тези места в действителност има човешки същества“.   Фактът, че хората не знаят, че зад модерацията стоят човешки същества, разбира се, е умишлено провокиран. Facebook би предпочел да говори за напредъка си в областта на изкуствения интелект и да изпъква перспективата, че зависимостта му от човешки модератори намалява с времето.     Но като се имат предвид границите на технологията и безкрайните разновидности на човешката реч, този ден изглежда много далеч. В същото време моделът за кол център по съдържанието взима грозен данък от много от своите служители. В ролята си на първи отговор на платформа с милиарди потребители, тези служители изпълняват критична функция на съвременното гражданско общество. В същото време им се плаща по-малко от половината от заплащането на мнозина, които работят на фронтовата линия. Те вършат работата толкова дълго, колкото могат, а когато напуснат, декларацията за поверителност ще гарантира, че ще се оттеглят в мълчание. А за Facebook ще изглежда, че те изобщо не са работили там. Технологично никога не са го правили.", "date": "2019.03.25", "title": "Тайният и мизерен живот на..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393893-%D1%85%D0%B8%D0%BF%D0%BE%D1%82%D0%B5%D0%B7%D0%B8-%D0%B8-%D1%81%D0%BF%D0%B5%D0%BA%D1%83%D0%B0%D0%BB%D0%B0%D1%86%D0%B8%D0%B8-%D0%BF%D1%83%D1%82%D0%B8%D0%BD-%D0%BF%D0%BE-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D0%BD%D0%B0%D0%B7%D0%B0%D1%80%D0%B1%D0%B0%D0%B5%D0%B2", "text": "Оставката на казахстанския президент подхранва приказки за евентуална рокада на властта в Русия. Дали Владимир Путин ще последва примера на Нурсултан Назарбаев?        \"Пълни измишльотини \" - така говорителят на Кремъл Дмитрий Песков нарича спекулациите за евентуална рокада на властта в Русия. Според говорителя на Кремъл, това са медийни слухове. Само че прехвърлянето на властта ще дойде. Рано или късно. Независимо от това, какво говори сега Песков. Възможно е това да се случи през 2024. Тогава са следващите президентски избори в Русия. Конституцията на страната не позволява на Владимир Путин да се кандидатира за трети мандат. Ето защо не е необичайно, че Кремъл се замисля как да запази властта, твърди политическият анализатор Алексей Куртов: „Няма значение кой е Путин, няма значение отива ли си или остава. Всяка система на властта се подхранва от борбата за оставане на власт\".   Оставката на несменяемия владетел   Защо тогава да не се използва до примера на Казахстан? Преди няколко дни там се случи нещо, което никой не бе очаквал. След три десетилетия несменяемият президент на Казахстан Нурсултан Назарбаев доброволно подаде оставка. Той обаче няма да изчезне от политическата сцена. Назарбаев вече се е погрижил за това. Той остава пожизнен председател на влиятелния Съвет за сигурност и шеф на управляващата партия. И едното, и другото теоретично може да се приложи и в Русия, където има както Съвет за сигурност, така и единствена управляваща партия - \"Единна Русия\". А Путин вече е бил неин председател.     Прехвърлянето на властта изненада мнозина, но подготовката за това прехвърляне е започнала още през 2000 г., твърди казахстанският политолог Марат Шибутов в интервю за ДВ. Оставката на президента е била само \"окончателна формалност\" - онази политическа стъпка, която проправя пътя към икономическото отваряне на страната към Запада. Политологът Айдос Сарим също смята, че оставката на Назарбаев е била подготвяна от много време. \"За Путин подобна подготовка не би била никак лесна\", посочва експертът. Според него, казахстанският сценарий не е подходящ за руският президент, тъй като той не може да си го позволи: \"Властта се разпределя по различен начин в Русия, структурата на властта е по-сложна, има повече кланове, отколкото в Казахстан, където властта е концентрирана само в един клан. В Русия обаче има много хора, които са готови да се хванат за гушите\".     Кой на кого е образец?   Според Алексей Куртов, не Путин ще последва примера на Назарбаев и доброволно ще се откаже от властта, а напротив - Назарбаев се е поучил от руския пример: \"Всичко, което се случва в Казахстан, е подобно на ситуацията в Русия през 1999 г., когато президентът Елцин подаде оставка. Президентската администрация бе продължена от същия клан, а когато трябваше да се избере нов президент, нямаше много кандидати, имаше само един - Путин. Той бе приемният син на Елцин. И като такъв осигури влияние и имунитет за своя приемен баща и неговия клан\".   Дали и днес Русия се управлява от кланове? За това вече не се говори толкова открито, колкото през 1999 г. Конкурентни заинтересовани групи в Кремъл все още съществуват и ще ги има и през 2024 година. Затова вече всеки естествено разсъждава по \"свещения\" въпрос за властта, казва бившият служител на Кремъл Андрей Колядин в разговор с  ДВ: \"Става въпрос за личната безопасност и законния имунитет на лидера и неговото семейство\". Решението за естеството на тази промяна обаче зависи от сегашната ситуация: вътрешнополитическата и икономическа ситуация и външните заплахи.   Иля Грашенков, директор на Руския център за развитие на регионалната политика, е убеден, че има \"стотици различни сценарии\". От една страна, властта може да бъде дадена на млад лоялен технократ, но тогава съществува рискът да се появи някой твърде млад и неопитен кандидат. От друга страна, за кандидат може да бъде издигнат ръководителят на правителството Дмитрий Медведев, който след предишни властови рокади вече е бил президент. Рискът тук е слабата популярност на Медведев, която може да укрепи радикалите и да улесни възможностите за преврат на комунисти или генерали. Според Грашенков нито казахстанският модел, нито други са подходящи за руския президент: \"За разлика от Русия, Казахстан се развива динамично и е интегриран в международната общност. А срещу Русия действат санкции, с които мнозина от нейните функционери не желаят да се занимават. \"     Най-вероятният вариант ще бъде модел, който да послужи преди всичко на олигарсите, които в момента страдат от санкциите. Техният интерес ще бъде да удължат властта на Путин колкото се може повече. Според мотото: Русия ще съществува, докато Путин съществува.  ", "date": "2019.03.25", "title": "Хипотези и спекуалации: Путин по стъпките на Назарбаев?"}
{"url": "http://www.classa.bg/%D1%81%D0%B2%D1%8F%D1%82/item/393894-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%80%D0%B0%D0%BD%D0%B7%D0%B8%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B3%D0%B0%D0%B7-%D1%89%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": " на руски газ през Трансбалканския коридор ще бъде спрян от 2020 г. Българските власти разчитат на участие в „Турски поток”. Ако САЩ и ЕС се намесят, това ще се превърне в истинска катастрофа,  казват експерти.       Министърът на енергетиката на страната Теменужка Петкова заяви в интервю за българската телевизия за предстоящото прекратяване на транзита на руски газ. Това ще стане от 1 януари 2020 година. София оценява годишните неустойки от загубата на транзитния статут на около 110 милиона долара. В същото време българските власти се надяват, че страната ще запази позицията си на газовата карта на Европа, прекарвайки през своя територия второто разклонение на „Турски поток”.     За да участва в новия проект, операторът на българската газопреносна система вече е взел инвестиционно решение за изграждане на инфраструктура в страната. Според Петкова София е научила „горчивия опит” от грешките с „Южен поток” (не е построен поради натиска от ЕС), но призна, че Европейската комисия не е одобрила „Турски поток”. Въпреки това министърът смята, че няма законодателни причини за отказ за изграждане.   „Газпром експорт”, която е уведомила страната за предстоящото прекратяване на транзита, все още не е коментирала ситуацията. Но българските експерти вече оценяват възможните загуби в случай, че САЩ и ЕС блокират този съвместен проект с Русия.   Кирил Анзов, представител на Touchstone Capital, експерт в областта на енергетиката, говори за това какво означава сътрудничеството с Руската федерация за България в интервю.   Има ли алтернатива?   Със своя дългогодишен опит в бизнеса събеседникът отбелязва, че европейските и азиатските компании буквално се борят за руския газ, а България, под натиск отвън, напротив, рискува да загуби надежден партньор. „Наскоро бях в Германия. Всички казват: „Ами накъде сме без руски газ? Наникъде”. На нея се държи около 80% от европейската икономика, включително българската. Сега някои хора се опитват да убедят населението, че газът, доставян от Русия в България, е по-скъп, отколкото от Европа. Те говорят за някакви алтернативи като втечнен природен газ (ВПГ) от САЩ, Алжир, Кувейт или Катар. Според мен това е пълна глупост.   Първо, в България няма дори пристанище, което да приема такива големи обеми ВПГ. Възможно е след няколко години да се изгради инфраструктурата, но аз не вярвам в тези приказки. И все пак, Русия е по-близо до Европа. Никакъв американски газ няма да достигне до Европа по-бързо от руския. Така че те никога няма да могат да предложат цената, предлагана от Руската федерация. В процентно изражение страната ще трябва да плаща допълнителни 40-60%. Ако говорим за алтернативна енергия - слънцето, водата - сега тя заема едва около 15% от общата сума и това е разговор за много далечно бъдеще”, отбелязва експертът.   Компромис или народен бунт   Според Кирил Анзов, след като България се е присъединила към Европейския съюз през 2007 г., тя е станала твърде зависима от решенията на „европейската общност” и това води до големи проблеми: „Мога да кажа, че загубите са много по-големи от ползите. През тези години населението на България е намаляло с 2,5 млн. души, 80% от които са квалифицирани специалисти, които са се преместили в по-големи страни от ЕС. Поради санкциите загубихме възможността да доставим продукти на руския пазар. Туристическата индустрия също пострада. Ако се спре и редовното снабдяване с газ, това ще бъде истинско бедствие за България.   Основното противопоставяне идва от САЩ. Вече видяхме как беше спрян „Южен поток“. Сега борбата е срещу „Турски поток” и изграждането на допълнителен реактор на АЕЦ „Козлодуй”. Видите ли, това било зависимост от Русия и така нататък. Но всички жители на България разбират, че прекъсването на партньорството с Руската федерация рано или късно ще доведе до големи проблеми”.   Според Анзов, около 80% от българите обичат Русия, а сега, на фона на антируската политика на Брюксел и на излизането на Великобритания от ЕС, в страната се развиват протести. Почти всички големи български градове - Бургас, Варна, Стара Загора, Плевен, Русе и столицата София - се отопляват с руски газ, „и ако изведнъж загубят такъв ценен ресурс, това ще бъде война, бунт срещу държавата”, убеден е експертът. \"Надявам се, че нашите политици имат достатъчно здрав разум и ще успеят да предотвратят подобни последици”, добави той.     Кирил Анзов смята, че представителите на българските власти са наясно със сериозността на ситуацията. Според него напоследък политиците се опитват да устоят на пагубното влияние на САЩ. Много усилия се полагат в защита на сътрудничеството с Руската федерация от министъра на енергетиката Петкова, българския посланик в Руската федерация и дори от премиера Бойко Борисов.   Превод: В.Сергеев", "date": "2019.03.25", "title": "Спирането на транзита на руския газ ще се превърне в катастрофа за България"}
{"url": "http://www.classa.bg/%D1%81%D0%B2%D1%8F%D1%82/item/393895-%D0%B2%D0%BE%D0%B8%D1%81%D0%BB%D0%B0%D0%B2-%D1%88%D0%B5%D1%88%D0%B5%D0%BB-%D0%B7%D0%B0%D0%BF%D0%B0%D0%BB%D0%B8-%D0%B7%D0%BD%D0%B0%D0%BC%D0%B5%D0%BD%D0%B0-%D0%BD%D0%B0-%D1%81%D0%B0%D1%89-%D0%B8-%D0%B5%D1%81-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B1%D0%B5%D0%BB%D0%B3%D1%80%D0%B0%D0%B4", "text": "Поводът бе 20-та годишнина от началото на въздушните удари на НАТО върху бивша Югославия     В центъра на Белград днес националистическата Сръбска радикална партия (СРП) на Воислав Шешел проведе протестен поход по случай 20-та годишнина от началото на въздушните удари на НАТО върху бивша СР Югославия, на който бяха запалени знамена на САЩ, ЕС и НАТО, информира скопският телевизионен канал “24 Вести“.    Походът започна от улица \"Княз Михаил\" и завърши пред Президентския дворец.  Участниците в похода бяха водени от лидера на СРП и осъден от Хагския трибунал Воислав Шешел, който в началото на митинга запали флаговете на Европейския съюз, НАТО и САЩ.    Шешел каза, че със запалването на знамената \"той иска да покаже какво мисли за ЕС и НАТО\".      ", "date": "2019.03.25", "title": "Воислав Шешел запали знамена на САЩ и ЕС в центъра на Белград"}
{"url": "http://www.classa.bg/%D1%81%D0%B2%D1%8F%D1%82/item/393896-11-%D0%BC%D0%B8%D0%BD%D0%B8%D1%81%D1%82%D1%80%D0%B8-%D1%89%D0%B5-%D0%BF%D0%BE%D0%B8%D1%81%D0%BA%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B4%D0%BD%D0%B5%D1%81", "text": "Според \"Съндей Таймс\" за длъжността на премиера претендират заместникът й Дейвид Лидингтън, министърът на околната среда Майкъл Гоув и външният министър Джереми Хънт       11 министри от кабинета ще се противопоставят на премиера Тереза Мей в понеделник и ще поискат оставката й, това съобщи политическият редактор на Съндей Таймс.  Журналистът съобщи, че според плана, Дейвид Лидингтън, който в момента е заместник на Мей, министърът на околната среда Майкъл Гоув или външният министър Джереми Хънт са сред претендентите да заемат длъжността временен премиер. Той също така цитира неидентифициран министър, който е заявил, че Тереза Май “ще си тръгне след 10 дни”.    По-рано през месеца социологическо проучване на Politico-Hanbury показа, че над половината от гласоподавателите в Обединеното кралство искат Май да подаде оставка поради неуспеха си да осигури одобрението на парламента за споразумението по Брекзит, което тя е договорила с Брюксел. Мей заяви пред депутатите от консервативната партия през декември, че ще напусне преди следващите общи избори, предвидени за 2022 г.    По-рано през седмицата австрийският канцлер Себастиан Курц предупреди, че евентуална оставка на Тереза Май от поста премиер на Великобритания ще усложни максимално ситуацията около Брекзит.    ", "date": "2019.03.25", "title": "11 министри ще поискат оставката на Тереза Мей днес"}
