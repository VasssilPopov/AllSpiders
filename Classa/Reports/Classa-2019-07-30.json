{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398393-%D0%BF%D0%BB%D0%BE%D1%89%D0%B0%D0%B4%D1%8A%D1%82-%D0%BF%D1%80%D0%B5%D0%B4-%D1%81%D1%8A%D0%B4%D0%B0-%D0%B2-%D1%81%D0%BE%D1%84%D0%B8%D1%8F-%D0%BD%D0%B5-%D0%BF%D0%BE%D0%B1%D0%B8%D1%80%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B3%D0%B5%D1%88%D0%B5%D0%B2", "text": "  „Не сме съгласни и не искаме да понесем такъв позор“, обявиха от трибуната гневни граждани. Хората споделят открито възмущението си  . Категорични са, че както предложеният за главен прокурор Иван Гешев, така  и отказа на Данаил Кирилов да номинира друг, са огромен позор за страната ни.   Простиращите обявиха, че искат прекратяване на процедурата за избор на главен прокуро и оттегляне на кандидатурта на Иван Гешев. В противен случай ще бъде поискана оставка на целия прарламент както и оствка на ВСС избрани именно от депутатите .Същите тези членове са направили предложението Гешев да бъде избран за поста.  Гешев беше предложен от 11 прокурори, а за да бъде избран е необходимо да бъде подкрепен от още 6-ма съдии. Изборът ще се проведе на 24 октомври.   „Искате ли човек, който  няма спечелено нито едно знаково дело? Този човек искат да ни го натрапят“, заявиха още в самото начало от трибуната протестиращи.  С викове „Гешев е позор“ недоволните огласиха площада пред съдебната палата. „Докато нас ни има Гешев и Гешевци няма да спят спокойно. Тези хора искат да наложат холокост на всички демократични хора. Сложиха ни клеймо. Ние искаме България да е правова държава, да има бъдеще за нашите деца, а не ояли се политици. Прокуратурата защитава олигарси и интересите им. Трябва да продължим битката. Ако ние не победим, те ще ни смачкат.  И ще започнат да ни прибират от площадите. Те искат да наложат прокуратура от нов тип.  Това е тирания. Това е битка за същината на демокрацията. Битка за нас. Вярвам, че ние ще успеем, защото ние сме добрите, а те лошите.“,  каза Методи Андреев. Пред съдебната палата има плакат на гражданската кандидатура на следовател Бойко Атанасов, издигната от няколко неправителствените организация. В негова подкрепа се събират подписи, които стават все повече.  Гражданските организации не са се отказали да се борят Атанасов да бъде номиниран от тях. От инициативния комитет се зарекоха, че ще продължат битката той да остане в надпреварата с Иван Гешев.   „Бойко Атанасов е изцяло независим български магистрат. Още в началото, когато БОЕЦ обяви инициативата да го издигнем,  към нас се присъединиха още граждански организации. За да няма „Ти си го избра“ и „Хотел Берлин“. Аз вече им имам 4 призовки и 2 обвинения. Тази номинация показа, че тях ги е страх, видя се по медиите им. Защото тях ги чакат килиите, ако Атанасов успее.  Тази битка не можем да бъде спечелена без да излезем по улиците. Може да скандираме „Оставка“ безкрайно дълго време. Битката трябва да продължава. Трябва ИЗРИВАНЕ не оставки. Когато излезем последвайте ни“, призова лидерът на ГД „БОЕЦ“  Георги Георгиев. Протести се провеждат и в дуги градове в страната. В 18.30 часа днес пред Съдебната палата в Русе започна също протест срещу кандидатурата на Иван Гешев за главен прокурор. Предварително обявеният „марш за правосъдие” ще е под надслов “Право и свобода”. Същите инициативи събраха граждани в Пловдив и Варна. Протестът в София продължава пред Министерски съвет.               Около 3 хиляди човека се събраха в София при старта на протеста срещу предложението Иван Гешев да бъде следващия главен прокурор на България. На площада основно преобладават млади хора, сред тях има много майки с малки деца и дори бебета. През септември започват протести на различни места, като мярка срещу нежеланието да бъде предложен нов човек за високия пост. Всички скандират „Оставка“ и „Мафия“.", "date": "2019.07.30", "title": "Площадът пред съда в София не побира протестиращите срещу Гешев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398394-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B2-%D0%B4%D1%8A%D0%BD%D0%BE%D1%82%D0%BE-%D0%BD%D0%B0-%D0%BA%D0%BB%D0%B0%D1%81%D0%B0%D1%86%D0%B8%D1%8F-%D0%B7%D0%B0-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%B1%D0%B5%D0%BD%D0%B7%D0%B8%D0%BD", "text": "Румъния, България и Украйна са европейските страни, в които със средна заплата може да се купи най-малко количество бензин - под 500 л. на месец.   Причината са ниските доходи в тези държави, които РИА \"Новости\" нарича аутсайдери в поръчана от агенцията класация, изработена от РИА \"Рейтинг\", събощава \"Дневник\". В класацията са обхванати 33 страни и изчисленията са според местната валута и цената на литър бензин А95 към 1 юли 2019 г. На тази дата средната цена в България е била 2.22 лв., което означава 471.3 литра срещу средна заплата. България е посочена и като страната с най-бързо поскъпване на бензина в първото полугодие - 13.6% (следват Литва (+12%) и Унгария (+11.5%). По-малко възможности имат единствено украинците - 279.6 литра с месечна заплата, но там тя е 10 239 гривни, или 328 евро (около 650 лв.) докато българската месечна заплата през март е достигнала 638 EUR (1247 лв. по данни на НСИ, а предварителните за София за март са 1724 лв. брутна заплата).     В челото на класацията е Люксембург, където със средна заплата може да се купят 2856 литра бензин (при цена 1.22 евро). Следва Норвегия с 2243 литра, но пък там А95 струва над 1.67 евро за литър. Русия - страната с най-много петрол в класацията, е в средата на 16-о място. При цена от 45 рубли (0.64 евро или 1.31 лв) за литър руснаците могат да си позволят 927 литра. Данните са за период, в който сортът \"Брент\" поскъпна почти с 18%. Цената на горивата обаче се определя от различни фактори, сред които най-силен в Европа е данъчният и акцизен режим, но важни са и доходите. Затова в челните пет попадат още Австрия, Ирландия и Великобритания, където могат да си купят близо 2 тона от А95. Най-евтиният бензин в анализираните държави е в Казахстан - 81 стотинки за литър. Следват Русия и Беларус, в която цената е 1.50 лв. Най-скъпият бензин е в Холандия (1.68 евро или 3.43 лв.), следвана от Норвегия, Дания, Гърция и Италия.", "date": "2019.07.30", "title": "България е в дъното на класация за достъп до бензин"}
{"url": "http://www.classa.bg/%D1%81%D0%B2%D1%8F%D1%82/item/398395-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D1%80%D0%B5%D1%86%D0%B5%D0%BF%D1%82%D0%B8,-%D1%81%D0%BF%D0%B8%D1%80%D0%B0%D1%89%D0%B8-%D1%81%D1%82%D0%B0%D1%80%D0%B5%D0%B5%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D0%B7%D1%8A%D0%BA%D0%B0", "text": "Група специалисти от Държавния университет Имануел Кант (Русия) и университета Уоруик (Обединеното кралство) откриха, че воденето на активен начин на живот и намаляването на приеманите калории може да забави стареенето на мозъка. Това гласи изявление на Руския университет, което включва изследването, публикувано в края на май в списание Frontiers in Cellular Neuroscience. Изследването, което се фокусира върху невроните, синапсите и глиалните клетки, заключава, че когато човек придобива опит, неговите синапси се променят: те укрепват или отслабват. \"Процесът на укрепване или отслабване на синаптичните връзки може да се регулира от така наречените глиални клетки\", обяснява изследователят Александър Богданов, като посочва \" тези клетки осигуряват енергия на невроните и регулират синаптичната трансмисия, освобождавайки аденозин трифосфат (АТФ). Всички тези процеси влияят пряко върху когнитивните функции на мозъка.\" Изследователите са извършили серия от експерименти с мишки, като една група е била подложена на активен начин на живот, с играчки, тунели, колело за движение и много повече пространство; докато калориите на друга група били намалени. \"Открихме, че при стари мишки синаптичното сигнализиране се подобрява и калциевото сигнализиране в глиалните клетки е по-активно\", казва Богданов. „Следователно, способността на глиалните клетки да отделят АТФ се увеличава, така че мишките, които живеят в обогатена среда, поддържат високо ниво на когнитивни способности. На ниво синапс мозъкът изглежда по-млад в сравнение с мозъка на други мишки без активен начин на живот и умерено хранене. \" Сега целта на изследователите е да намерят фармакологичен начин за борба със стареенето на мозъка, особено за тези, които не могат да извършват физическа активност или имат затруднения с диетата.", "date": "2019.07.30", "title": "Учените откриха  рецепти, спиращи стареенето на мозъка"}
{"url": "http://www.classa.bg/%D1%81%D0%B2%D1%8F%D1%82/item/398396-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9C-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B2-%D0%B8%D1%82%D0%B0%D0%BB%D0%B8%D1%8F-%D1%81%D0%BB%D0%B5%D0%B4-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D0%BC%D1%83", "text": "На 17 юли съдия Брайън Коган наложи на 62 годишния мексикански капо доживотна присъда за трафик на кокаин, хероин и марихуана, в допълнение към 30 години затвор за насилие с огнестрелни оръжия и 20 години за пране пари. Ема Коронел, съпруга на наркотрафиканта Хоакин \"Ел Чапо\" Гузман Лоера, е заминала на почивка във Венеция (Италия), след като американското правосъдие осъди бившия лидер на картела Синелоа на доживотен затвор. Това стана ясно от от една история публикувана тази събота в акаунта й в Instagram. На снимката, направена от луксозна гондола, може да се види моста Риалто, най-старият в италианския град и един от най-известните за туристите. Снимката, която вече е премахната, бе споделена от много медии. Коронел присъства на всички заседания на съдебния процес срещу съпруга си, (т.нар. „Съдебен процес на века\"), който продължи около три месеца. Тя дори взе своите дъщери-близнаци, 8-годишни, които ще бъдат единствените, които ще могат да посетят Гузман Лоера в затвора в Колорадо, където ще излежава присъдата си. Кралицата на красотата на Канелас (Дуранго, Мексико) и „Ел Чапо\" са сключили брак през 2007 г., когато тя е била на 18 години, а той - на 50 години. След четири години брак са родени двете й дъщери-близнаци. Коронел, която със семейството си е създала линия за дрехи, вдъхновена от наркодилъра, е много активна в социалните мрежи. Тази седмица тя отговори, че съпругът й \"няма да се отърве от нея толкова лесно\", когато потребител я попита дали ще се разведе с \"Ел Чапо\", след като знае, че той ще прекара остатъка от живота си зад решетките.", "date": "2019.07.30", "title": "Съпругата на „Ел Чапо“ на почивка в Италия след обявяване на присъдата му"}
{"url": "http://www.classa.bg/%D1%81%D0%B2%D1%8F%D1%82/item/398397-the-new-york-times-%D0%BD%D0%B5-%D0%B5-%D0%B8%D0%BC%D0%B0%D0%BB%D0%BE-%D1%81%D1%82%D1%80%D0%B5%D1%81-%D1%82%D0%B5%D1%81%D1%82-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-boeing-737-max,-%D0%BA%D0%BE%D1%8F%D1%82%D0%BE-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B2%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8", "text": "Инженерите от Федералната авиационна администрация на САЩ (FAA) не са разбрали напълно работата на автоматизираната система за стабилизиране MCAS, с която Boeing оборудва своите 737 MAX модели и изигра значителна роля в падането на два самолета, отнемайки живота на всички хора на борда. До това заключение достигна The New York Times, след като обсъди въпроса с повече от дузина настоящи и бивши служители на регулаторния орган и на Boeing, които посочиха лош регулаторен процес. По този начин вестникът е открил, че Boeing е извършил своя собствена оценка, а FAA никога не е оценила самостоятелно рисковете от софтуера MCAS, което не й е попречило да одобри самолетите през 2017 г. Регулаторът не е извършил и стрес тестове. Вътрешните промени във FAA са оставили двама инженери, без голям опит, които не са съзнавали добре и отговорността на работата си, да отговарят за контрола на първите работи на Boeing по системата MCAS, Новата версия на системата е включвала повече рискове, тъй като се основава на един единствен сензор и може да наклони носа на самолета с много по-голяма амплитуда. Тъй като не е задължително, Boeing не представя на FAA официална оценка на MCAS след въвеждането на промените. Пилотът на регулаторната агенция, извършил тестовите полети на 737 MAX, е бил наясно с промените, но работата му била да оцени полета, а не безопасността на системата, и по този начин агенцията е оценила самолета като безопасен. От своя страна, от FAA увериха, че сертифицирането на Boeing 737 MAX \"включва 110 000 часа работа от персонала на FAA, включително полети или подкрепа за 297 тестови полета, а самолетът е изпълнил всички правила и изисквания\". Остава висящ въпросът за отговорността за отнетите човешки животи!", "date": "2019.07.30", "title": "The New York Times: Не е имало стрес-тест на системата на Boeing 737 MAX, която причини две катастрофи"}
{"url": "http://www.classa.bg/%D1%81%D0%B2%D1%8F%D1%82/item/398398-%D0%B8%D1%80%D0%B0%D0%BD-%D0%B2%D0%B8%D0%B6%D0%B4%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%89,-%D0%BD%D0%BE%E2%80%A6", "text": "След изявленията на Вашингтон, че Техеран е отказал да влезе в двустранен диалог, иранското министерство на външните работи потвърди желанието на страната да преговаря със САЩ при определени условия. \"Диалогът и преговорите могат да се осъществят, когато имаме конкретен дневен ред и когато можем да постигнем някакви осезаеми и практически резултати,\" каза пред пресконференция Абас Мусави, говорител на Министерството на външните работи. Говорителят обаче обвини САЩ, че прави този подход невъзможен. \"Те не са готови да се включат в разговори. Те не търсят диалог\", добави Мусави, според Ройтерс. Преди това държавният секретар на САЩ Майк Помпео заяви, че предлага да посети Техеран, за да \"говори пряко с иранския народ\", но заяви, че предложението му е отхвърлено от Ислямската република. В края на май върховният лидер на Иран аятолах Али Хаменей заяви, че неговата страна няма да седне на масата за преговори с Вашингтон, заявявайки, че те са част от американската \"стратегия за натиск\". Въпреки това иранският външен министър Мохамад Джавад Зариф неотдавна заяви, че \"пространството за преговори е напълно отворено\", след като САЩ вдигнат санкциите.", "date": "2019.07.30", "title": "Иран вижда възможни преговори със САЩ, но…"}
{"url": "http://www.classa.bg/%D1%81%D0%B2%D1%8F%D1%82/item/398399-%E2%80%9E%D0%B3%D1%80%D0%BE%D0%B7%D0%B4%D0%B5%D1%82%D0%BE-%D0%BD%D0%B0-%D0%B3%D0%BD%D0%B5%D0%B2%D0%B0%E2%80%9C-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%BE%D0%B1%D0%BB%D0%BE%D0%B6%D0%B8-%D1%81-%D0%B4%D0%B0%D0%BD%D1%8A%D0%BA-%D1%84%D1%80%D0%B5%D0%BD%D1%81%D0%BA%D0%BE%D1%82%D0%BE-%D0%B2%D0%B8%D0%BD%D0%BE", "text": "Възможните мерки срещу френското вино, предложени от президента на САЩ Доналд Тръмп, сочат \"чувствителна област\" за Франция, въпреки че е малко вероятно те да засегнат европейската страна в дългосрочен план, казва анализаторът Никола Миркович. В отговор на подписването на френски закон, който предвижда данък върху технологичните гиганти на Северна Америка като Google, Facebook или Amazon, американският президент обеща в петък \"съществен и бърз отговор на глупостта на Макрон\" и намекна за облагане с данък на френското вино. \"Винаги съм казвал, че американското вино е по-добро от френското вино!\" - написа в туит президентът, който отдавна твърди, че е въздържател. Докато законът по същество е опит за въвеждане на \"нормален корпоративен данък за тези фирми, Тръмп реши да го представи като атака срещу американски компании, което не е така\", казва Миркович, който вярва, че или Тръмп иска да защити компаниите, \"или иска да преговаря за нещо.\" Заплахата срещу френското вино, според анализатора, също показва как са се влошили отношенията между Тръмп и Макрон, който прави опити да води Европа и да провежда независима политика. Изборът на цел изглежда е добре обмислен, тъй като \"Франция и вино са синоними и е виното е чувствителна зона за европейската страна\", казва Миркович. Освен това, \"САЩ са основен вносител на френско вино, така че мярката може наистина да навреди на износителите в Париж \", според експертните оценки. В същото време Миркович припомня, че за Вашингтон това не е първият път, когато избра виното, за да насочи недоволството си към политиката на Париж. \"Знаем, че когато Франция отказа да участва в бомбардировките на Ирак, имаше ограничения срещу френското вино\", припомня експертът. Въпреки това, \" Франция търси нови пазари и френската винарска индустрия продължава да просперира и работи добре днес,\" подчертава анализаторът, за да заключи, че потенциалната мярка на Тръмп \"ще боли в краткосрочен план, но в средносрочен или дългосрочен план - вероятно не \".", "date": "2019.07.30", "title": "„Гроздето на гнева“: заплахата на Тръмп да обложи с данък френското вино"}
{"url": "http://www.classa.bg/%D1%81%D0%B2%D1%8F%D1%82/item/398400-%D1%82%D1%80%D1%8A%D0%BC%D0%BF-%D1%89%D0%B5-%D0%BD%D0%BE%D0%BC%D0%B8%D0%BD%D0%B8%D1%80%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD-%D1%80%D0%B0%D1%82%D0%BA%D0%BB%D0%B8%D1%84-%D0%B7%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5", "text": "Американският президент Доналд Тръмп обяви, че ще предложи кандидатурата на републиканския конгресмен Джон Ратклиф (Тексас) за директор на Националното разузнаване. „За мен е удоволствие да съобщя, че високо уважаваният конгресмен Джон Ратклиф от Тексас ще бъде номиниран от мен за директор на Националното разузнаване\" написа Тръмп в своя профил в Twitter. Американският президент посочи, че скоро ще обяви кой ще бъде действащ директор, и благодари на сегашния ръководител на Националното разузнаване Дан Коутс за неговата \"голяма служба на страната \". Коутс ще напусне поста си на 15 август. Длъжността директор на Националното разузнаване е създадена след атаките от 11 септември 2001 г. и координира работата на 17 разузнавателни служби в страната, включително Централното разузнавателно управление (ЦРУ). Ратклиф излезе в защита на Тръмп по време на показанията на бившия специален прокурор Робърт Мюлер за разследването на предполагаемата намеса на Русия в президентските избори през 2016 г. Законодателят обвини Мюлер, че е превишил границите на делегираните му правомощия в обширното обсъждане на потенциалното възпрепятстване на правосъдието от президента, след като специалният прокурор реши да не прави заключения дали Тръмп е извършил престъплението или не. Ратклиф призна, че президентът не стои по-високо от закона, но той подчерта, че не трябва да бъде и по-ниско от действащото законодателство.", "date": "2019.07.30", "title": "Тръмп ще номинира конгресмен Ратклиф за ръководител на Националното разузнаване"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/398401-%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D0%B5-%D1%86%D0%B5%D0%BD%D0%B5%D0%BD-%D0%BF%D1%80%D0%B8%D0%BD%D0%BE%D1%81-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B8-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0", "text": "Виолета Костадинова Радева завършва гимназия в Русе, а след това българска филология в СУ \"Св. Кл. Охридски\". След двегодишно учителстване започва работа като литературен сътрудник във в. \"Дунавска правда\" - Русе. По-късно завършва философия в Софийския университет. В Института по философия при БАН защитава докторска дисертация за идейно-естетическите възгледи на д-р Кръстю Кръстев. Установява се в София, където работи последователно във вестниците \"Кооперативно село\", \"Земеделско знаме\", \"Репортер 7\", \"Подкрепа\" и \"Демокрация\". Публикувала множество статии на литературни и исторически теми в списания и вестници - \"Философска мисъл\", \"Родна реч\", \"София\", \"Общество и право\", \"Литературен фронт\", \"Литературен форум\", \"Литературен вестник\", \"Век XXI\", \"АБВ\", \"Народна култура\" и др. Участвала в научни сборници на университетите в Русе и Велико Търново. Сценаристка на документалните филми на БНТ: \"Диарбекирски заточеници\", \"В примката на мълчанието. Змей Горянин\" (първа награда на на фестивала \"Осма муза\" през 2006 г.), \"Потомци на Фичето\". Авторка на книгите: \"Житие на Рилския чудотворец\" (2009), \"От първо лице\" (2013), \"Везната на бъдещето\" (2016), \"Обол за лодкаря Харон\" (2016) и \"Кафене България\" (2017). Съставителка и редакторка на книгата \"Спасителното упование\" от Невена Крапчева. - дъщерята   на  големия журналист Данаил Крапчев.    \"От първо лице\" е втората  rкнига на  Виолета Радева,  която се появи на книжния пазар след  \"Рилският чудотворец\".  Авторка е и на прелюбопитното   четиво \"Кафене България\",  , отдавна изчерпано.  Миналата година излезе книгата  и с  исторически етюди \"Преобръщане\"        В  Едва ли някой ще  отиде в библиотеката, за да разгърне старите вестници.  А ако се сдобие с книгата,  сякаш вестниците от  зората на демокрацията ще отидат при него.  Дай, Боже,  не след дълго  да видим нова книга на Виолета Радева!", "date": "2019.07.30", "title": "\"От първо лице\" е ценен принос  за  историята  и  културата"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/398402-%D0%B2%D0%B0%D0%BA%D0%BE%D0%BD-%D0%B8%D0%B7%D0%B4%D0%B0%D0%B4%D0%B5-%D0%B7%D0%B0-%D0%B4%D0%B0-%D0%B6%D0%B8%D0%B2%D0%B5%D1%8F-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%BA%D1%8A%D0%BC-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0", "text": "Издателство \"Вакон\" отново хвърли предизвикателна ръкавица на книжния пазар - от печат излезе книгата  \"За да живея\".  Написана е от Йонми Парк и Мариян Волърс.   Уникалното издание разказва за една севернокорейка, която се е измъкнала от ада.  Избрала е пътя към свободата. Йонми е родена през 1993-та година в Хесан.  Баща и е изпратен в трудов лагер заради контрабанда. Семейството е обречено на глад и мизерия. Йонми и майка и пресичат границата с Китай и попадат в ръцете на трафиканти на хора.  Бягат в Южна Корея през  Монголия.  Историята на Йонми Парк се прочува в целия свят.  Девойката  изнася реч по време на  One Young  World  в  Дъблин.  После се мести в САЩ , следва икономика в Колумбийския университет и  развива богата дейност  на активист правозащитник.  Там девойката завършва мемоарната си книга.,  която читателят сега държи в ръцете си.  Заслужава внимание и великолепният превод от английски на Мария Демирева. ", "date": "2019.07.30", "title": "\"Вакон\"    издаде  \"За да живея\"  - емоционален разказ за бягството към свободата"}
{"url": "http://www.classa.bg/%D1%81%D0%B2%D1%8F%D1%82/item/398383-%D0%BD%D1%8F%D0%BC%D0%B0-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D0%B2-%D0%BA%D1%80%D0%B5%D0%BC%D1%8A%D0%BB-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82", "text": "Отблъскващите кадри с жестокостите, извършени от кремълските биячи, ни припомнят, че в Русия властта стои над правото. При демокрацията е точно обратното.           Коментар на Миодраг Сорич   Всяка победа вдъхва нови сили. В сблъсъците с държавния репресивен апарат в края на седмицата руската опозиция удържа морална победа. Та нали никой няма да тръгне да защитава онзи полицай, който налага с палката си падналото на земята момиче, само защото то иска честни избори? Ами онези агенти от тайните служби, които пребиват до кръв демонстриращите младежи и после ги откарват кой знае къде? И кой ли ще застане на страната на маскираните полицаи, които насъскват настървените си овчарки срещу демонстрантите? Очевидно е, че всички симпатии са на страната на протестиращите. Отблъскващи са кадрите, на които се виждат  . Те отново ни припомнят, че в Русия властта стои над правото. При демокрацията обаче е обратното.     Милиони видяха кадрите с пребитите демонстранти. Милиони се възмутиха – както в Русия, така и по света. Нека обаче тези кадри да изгледат и шефовете на онези западни фирми, които продължават да инвестират в Русия – „Сименс\", „Даймлер\", „Винтерсхал\". Защото всеки, които в момента подкрепя режима в Москва, после ще трябва да обясни пред света това свое поведение. Заради едни толкова маловажни избори Защо изобщо в Русия се стигна до такива крайности? Причината са най-вече   на 8 септември. На пръв поглед това е изненада, защото столичният парламент няма особени правомощия. Тъкмо поради това досега никой не се интересуваше от тези избори - даже и избирателите. Днес обаче десетки опозиционни кандидати възнамеряват да се борят за местата в Съвета, а Кремъл се опитва да им попречи с различни аргументи, изсмукани от пръстите. Ето как се стигна до протестите. А след като правителството започва бой с палки дори заради едни толкова малозначителни избори, какво ли ще бъде един ден, когато наистина залогът е за политическата власт – например при изборите за Държавна дума или на президентските избори? Властовият елит на президента Путин, който в момента владее Русия, все повече се бои от собствения си народ. И има защо. Държавният апарат е корумпиран. Тъкмо по негова вина стандартът на руснаците вече от години спада, икономиката буксува, инфраструктурата извън големите градове се разпада,  . Милиони по-възрастни граждани смятат, че държавата ги е измамила с  . Президентът Путин вече от години обещава на сънародниците си, че положението ще се подобри. Но вече почти никой не му вярва. Избирателната подкрепа за правителството се топи. Ето защо опозиционните политици не се допускат до избори. Ето защо над медиите се упражнява контрол, ето защо властите преследват независими журналисти. Кремъл се страхува от протести както дяволът – от тамян. И това е типичният рефлекс на властта във всяка безправна държава. Те вече не се страхуват Властовият елит в Москва още се държи. И много го е страх да не изгуби привилегиите си. Но ето, че редица опозиционни политици, които вече явно не се страхуват, хвърлят ръкавица на този елит. Опозиционни политици, които жертват кариерите си, които знаят, че властта ще ги обяви за престъпници и ще ги вкара в затвора, които се подлагат на всичките тези преследвания и не се тревожат нито за себе си, нито за своите съратници. Тези хора печелят особено висок авторитет, когато държавата упражнява насилие над тях – така, както се случи в края на седмицата.    ", "date": "2019.07.30", "title": "Няма съмнение: в Кремъл се страхуват"}
{"url": "http://www.classa.bg/%D1%81%D0%B2%D1%8F%D1%82/item/398384-%D1%82%D1%83%D0%BA-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%BD%D0%B5-%D1%81%D0%B0-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8", "text": "Блогърката за италианска храна Моника Чезарато не е притеснена толкова от огромното количество туристи, които пристигат във Венеция, колкото от типа посетители. До неотдавна Венеция се смяташе за уникална дестинация, каза Чезарато, която води туристи на гастрономически обиколки в града. Посетителите с дни, дори седмици изследваха града на каналите, харчейки пари в местните ресторанти и магазинчета. Днес се изсипват от круизните кораби и автобуси, правят скоростни обиколки на града, водени от хора, които не са местни, правят си безброй селфита и си купуват само някоя евтина дрънкулка, произведена в Китай. Милиони туристи тръгват на лятна почивка, а все повече популярни дестинации заявяват, че не могат да поемат повече посетители. Белгийският град Брюж взима мерки срещу круизните кораби, Париж иска да ограничи туристическите автобуси, на Прага й е писнало от бирените колелета, а тайландски плаж напълно забрани туристите.     Макар туризмът да създава работна ръка и благосъстояние все по-ясно се осъзнават и отрицателните му страни – от щети за околната среда до унищожаване на квартали, тъй като постоянните им жители са притиснати от високите цени. Проблемите предизвикаха бурни реакции, като се появиха антитуристически движения и протести, обхванали различни градове – от Амстердам до Рим и Дубровник – хърватския град, в който бе сниман сериалът „Игра на тронове“. Рязко повишаващите се бройки Масовият туризъм набира инерция след Втората световна война. Миналата година туристическите посещения наброяват 1,4 милиарда спрямо 25 милиона през 1950 година според Световната организация по туризма към ООН. Половината от посещенията са в Европа. Страната, от която пътуват най-много туристи е Китай – 143 милиона пътувания в чужбина през 2017 година, а Франция и Испания са най-посещаваните страни – над 80 милиона туристи годишно. Туристическият бум се дължи на бързо растящата в световен мащаб средна класа в съчетание с множеството нискобюджетни авиокомпания и онлайн агенции за пътувания, което прави пътешествието евтино и лесно. Лондончанин може да лети до Южна Франция за под 20 британски лири (25 долара). Ходенето на почивка се приема вече не за привилегия, а за право, каза Марина Новели, преподавател по туризъм и международно развитие в университета в Брайтън. Тя отбеляза, че от години туристическите агенции и министерства измерват успеха чрез повишаване броя на туристите. Този модел не работи вече и това вероятно е най-същественото, което трябва да бъде разбрано, каза тя, предупреждавайки, че прекалените струпвания на туристи и „Диснификацията“ на някои места, могат да разрушат очарованието, което на първо място привлича туристите. Ако обръщаме внимание само на числата, а не се вглеждаме в повече неща, които оказват влияние – икономически, социални, природоопазващи – рискуваме да убием кокошката, която снася златните яйца, каза Марина Новели. Круизните кораби Въплъщение на всички тези проблеми е Венеция, която привлича 30 милиона туристи годишно по прекрасните си канали и мостове. С рязкото повишение на броя на туристите „Кралицата на Адриатика“ отчита същевременно рязко намаляване на населението си – от 175 000 след Втората световна война на малко над 50 000. Свикнали бяхме да имаме нисък сезон, когато венецианците имаха време да се възстановят. Сега е целогодишно и венецианците вече не разполагат с града си, каза пред Thomson Reuters Foundation Чезарато. Пекарни, хранителни магазини и услуги изчезват, тъй като местните хора се оттеглят. „Виждам само, че ситуацията все повече се влошава“, допълни тя. UNESCO заплаши да включи Венеция в списъка си със застрашени обекти, отчасти заради проблеми в туризма. Призивите да бъдат забранени круизните кораби в центъра на Венеция се засилиха това лято, след като един трудно маневриращ лайнер се блъсна, а друг едва избегна подобна съдба. Експерти от бранша казват, че круизните кораби и еднодневните туристи изострят проблема със „свръхтуризма“, тъй като задръстванията стават още по-големи, а туристите харчат по-малко пари в градовете. Няколко европейски дестинации като Дубровник, Брюж, гръцкият остров Санторини въведоха ограничения за круизните кораби. Кметът на Барселона също обеща да вземе мерки. Приложенията за наемане на жилища Друго явление, което разпалва протестите в туристическия сектор, са платформите за краткосрочно отдаване на жилища под наем като Airbnb. Тези приложения са обвинявани за повишаването на наемите и за изменения облик на кварталите. Отдаващите жилища под наем могат да печелят повече, като дават под наем на туристи, отколкото дългосрочно. Така предлаганите жилища под наем дългосрочно намаляват и постоянните жители са изтласкани. В Airbnb има регистрирани 60 000 жилища в Париж, 19 600 – в Амстердам, 18 300 – в Барселона и 8 500 във Венеция според Inside Airbnb – уебсайт, който разкрива как компанията се отразява на съответните квартали. Градове като Палма де Майорка, Париж, Амстердам и Лондон, въведоха или обсъждат да въведат мерки за намаляване на последиците от ползването на приложението. Макар свръхтуризмът да е най-очевиден в историческите европейски градове Световният съвет за туризъм и пътувания (WTTC) предупреди миналия месец, че някои градове в Азия, Латинска Америка и Африка също са изложени на риск, ако не вземат своевременно мерки. Проблемите не засягат само градовете. Тайланд затвори за неопределено време плажа, станал известен с филма „Плажът“, в който участва Леонардо ди Каприо. Целта е природата да се възстанови. Филипинският остров Боракай също бе затворен за почистване миналата година, след като филипинският президент се разгневи, че островът е станал „клоака“ и предупреди, че е заплашен от екологична катастрофа. Индонезийският остров Бали и италианският Капри забраниха тази година използването на найлонови торбички за еднократна употреба, като Капри обяви и сериозни глоби за нарушителите. Бирен туризъм Рошел Търнър, ръководителка на научно-изследователската дейност в Световния съвет за туризъм и пътувания (WTTC), който представлява частния туристически сектор, каза, че е необходимо по-нестандартно мислене, за да бъдат пренасочени туристите от най-натоварените туристически места. Тя даде пример с туристическа компания, която води азиатски туристи в английска ферма, когато цъфти рапицата в ярки жълти цветове, създавайки неповторими гледки. Търнър отбеляза, че Белгия е сред страните, които правят големи усилия за диверсифициране на туризма си. Страната измества фокуса от рекламиране на средновековните си градове като Брюж и Гент и се опитва да привлече велосипедисти, ценители на изкуството и любители на бирата, насочвайки ги към извънградски пътища, подходящи за колоездене, към културни перли и манастирски пивоварни, като така ги извежда от утъпканите туристически маршрути. Търнър обаче отбелязва, че дебатът около свръхтуризма често пропуска много от ползите, които носи този сектор, включително защитата на територии и дивата природа, съхранението на сгради, които иначе може да се разрушат заради липса на пари. „Да, признаваме – нещата излязоха малко извън контрол на някои места, но туризмът не е лоша новина. Той носи огромни ползи“, допълни тя.  ", "date": "2019.07.30", "title": "Тук туристите не са добре дошли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398385-%D0%B4%D0%B0%D0%B2%D0%B0-%D0%BB%D0%B8-%D1%81%D0%B8-%D0%BD%D0%B8%D0%BD%D0%BE%D0%B2%D0%B0-%D1%81%D0%BC%D0%B5%D1%82%D0%BA%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5,-%D0%B0%D0%BA%D0%BE-%D0%BD%D0%B0%D1%80%D0%BE%D0%B4%D1%8A%D1%82-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D0%B8", "text": "“Народе, изправи се и те ще паднат!”, се провикна от Бузлуджа Корнелия Нинова. Но лидерката на БСП трябва да знае, че ако народът наистина се изправи, ще ги помете и тях на “Позитано” 20.        Коментар на Емилия Милчева.   Докато   вдигаше на крака социалистите на Бузлуджа, премиерът и лидер на ГЕРБ Бойко Борисов не смогваше да позира с желаещи да се снимат с него детски учителки. “Народе! Изправете се и те ще паднат. Гответе се. Тук сме и идваме“, прокънтя председателката на социалистите от поляните. “Колко време чакаха за снимки и колко хора благодариха на правителството”, благо рече премиерът и лидер на ГЕРБ в Пловдив. Останалите видяхме как се сблъскаха две паралелни  реалности - на страха, който карал “бедни, онеправдани и унижени” да избират ГЕРБ и Борисов, и на царството на “икономическия растеж и подем”.  “Народе, изправи се и те ще паднат!” срещу ”Чакаха за снимки!” Патетичната поетика на пропагандираната от Нинова радикалност може и да е уместна преди 170 години, когато Маркс и Енгелс предсказваха пролетарската революция. Днес е демоде, а и не върши работа срещу народняка Борисов.  Вече проличава обаче, че и кампанията за предстоящите след 3 месеца местни избори ще се води на лидерско ниво, каквато беше и тази за евроизборите. Естествено, Борисов ще се стреми партията му да не отстъпи от завоюваните досега позиции, когато Цветан Цветанов оглавяваше предизборния щаб на ГЕРБ - кметовете в близо половината от общините в България, в т.ч. и почти всички областни центрове, са от ГЕРБ.     Победата обаче може да е гарнирана с отстъпления по места, каквато бе и на европейските избори, спечелени от ГЕРБ с минус стотина хиляди гласа и един евродепутат по-малко от тези през 2014 година. Санирането приключи, пеещите фонтани останаха в предишната кампания, (някои и не пеят вече), магистралите са дежавю, а дълго чаканият много голям инвеститор  . В България върлува поредната епидемия по домашните животни - африканска чума, която е на път да унищожи свиневъдството като бизнес и да лиши още хиляди българи от домашна мръвка по Коледа и луканки за зимата. Така на Борисов му остава да разчита на “икономическия растеж и подем”, “високотехнологичните паркове, които дават заплати като в Америка”, или пък на факта, че като управляващи ГЕРБ разпределят бюджета, европейските средства и излишък, който вече надхвърля 3 милиарда лева. Нищо ново от БСП Но пък и най-голямата опозиционна партия го улеснява. На Бузлуджа лидерът на БСП обеща помощи от по 10 минимални работни заплати (5 600 лева или около € 2 863) за младите семейства, които съвсем не могат да се нарекат социална политика. (Не напомнят ли безлихвените кредити от по 5 000 лева за младоженци от времената на Живковия режим?) . Въпреки че зам.-председателят на партията Кирил Добрев обеща да извадят кадри, подготвяни в последните 3 години, левицата изпитва трудности в намирането на конкурентни кандидати за кметове. Липсата на значими политически партньори и почти имагинерно присъствие в местната власт накара Нинова да признае, че “сами не можем”, и да призове за търсене на всякакви партньорства, основани на принципа “всички срещу ГЕРБ”. Тази всеядност на БСП може да се квалифицира и като безпринципност, но Нинова се надява на балотажи в поне 120 общини и кметове в 60. Сред тях ли е София? Вече всички говорят как председателката на БСП, доскоро противник на партийната подкрепа за  , е омекнала. В крайна сметка ако Манолова изгуби, губи тя, ако спечели - печели и БСП. Само че има един съществен въпрос, който предстои да се изясни - противник ли е Манолова на модела “Борисов” и ГЕРБ, след като им дължи позицията си на обществен защитник? Откакто е омбудсман, тя не си е позволила и една критична дума срещу премиера и е редно избирателите да са наясно - ако че се кандидатира, ще бъде ли тя в тих сговор с този модел, както навремето Борисов с кръговете на Стефан Софиянски? В този контекст реториката на Нинова изглежда някак камуфлажна. И не само в този. Съглашателството продължава Ентусиазмът, с който лидерката на БСП атакува неспирно управляващите, стихва, когато става дума за избора на нов обвинител на републиката.   и констатации на утвърдени юристи като адвокат Михаил Екимджиев, че живеем в “имитация на правова държава”. Нинова, която охотно коментираше позицията на Борисов за  , обяви, че ще изчака 29 юли - крайния срок, в който могат да се правят номинации за главен прокурор, и тогава ще говори. Тази предпазливост ни кара да предугадим, че няма да въстане срещу избора. Впрочем, и БСП, ръководена от Сергей Станишев, не само не възрази срещу фигурата на Сотир Цацаров за главен прокурор, а го подкрепи чрез своите представители във ВСС. Мнозина заподозряха, че принос за това e имал и  . Явно съглашателството продължава и така както президентът Росен Плевнелиев подписа бързо указа за назначаване на Цацаров за главен прокурор, същото ще стори и президентът Румен Радев - за когото му подадат. Ако народът наистина се изправи... А що се отнася до изправянето, добре е Нинова да знае, че ако народът наистина се изправи, и тях на “Позитано” 20 също няма да ги има.    ", "date": "2019.07.30", "title": "Дава ли си Нинова сметка какво ще стане, ако народът наистина се изправи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398386-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D1%81%D0%B8%D0%BB%D0%B0,-%D1%81%D0%B8%D0%BB%D1%83%D0%B0%D0%BD,-%D0%BA%D1%80%D0%B8%D1%81%D0%BA%D0%B5%D0%BD%D1%82-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Светият апостол Сила , когото   избрали за проповядване на Словото Божие, носел огромни трудове в благовестието на Христовото учение, отначало заедно със  , а след това без него. Когато на Иерусалимския събор било съставено послание до Антиохийската църква за това, че не трябва да обрязват езичниците, приемащи светата Христова вяра, свети Сила бил изпратен там заедно с други заслужили мъже, както пише за това свети Лука в книгата \"Деяния на светите апостоли\": ( ). Като пристигнали в Антиохия, те събрали народа и предали посланието. Като го прочели, всички много се зарадвали на полученото наставление.     Иуда и Сила, които притежавали дар на пророчество, усърдно наставлявали вярващите, като ги утешавали и утвърждавали във вярата. Сила пожелал да остане в Антиохия, а Иуда се върнал в Иерусалим. След това апостол Павел пожелал да тръгне на проповед в други страни и си избрал за спътник свети Сила. Препоръчани на Божията благодат от братята, те се отправили към Сирия и Киликия и пребъдвали там, като утвърждавали тамошните църкви. Като минавали през Дервия и Листра, те срещнали там Тимотей и заедно с него тръгнали към Македония. Когато били във Филипи, изгонили от една слугиня дух, който предричал и докарвал голяма печалба на господарите й с врачуването си. Когато господарите й видели, че пропаднала надеждата за печалба, хванали Павел и Сила и ги повлекли към градоначалниците, като ги обвинявали, че бунтуват жителите на града. Събрал се много народ, а началниците, като смъкнали дрехите от Павел и Сила, заповядали да ги бият с палки. И като им наложили много удари, хвърлили ги в тъмница, като им стегнали нозете в клада. Посред нощ, когато Павел и Сила се молели и славели Бога, станал голям трус, така че и тъмничните основи се поклатили, вратите се отворили сами и оковите на всички паднали. А тъмничният стражар, като се събудил и видял, че тъмничните врати са отворени, извадил меч и поискал да се убие, понеже мислел, че затворниците са избягали, но апостол Павел го удържал от самоубийство. Стражът с трепет припаднал пред Павел и Сила, а след това ги извел от тъмницата и ги приел в дома си, където умил раните им и се кръстил заедно с всичките си домашни. Оттук светите апостоли Павел и Сила отишли в Амфипол, Аполония и Солен. Много от гърците и немалко благородни жени се присъединили към тях. А евреите от завист и непокорство подбудили някои лоши улични човеци, разбунтували народа против апостолите и искали да ги погубят. Братята веднага изпратили през нощта Павел и Сила в Берия, но и тук дошлите от Солун евреи подбудили народа срещу проповедниците на Божието Слово. Затова Павел си отишъл от приморските страни, а Сила и Тимотей останали там. Като заминали оттам след няколко дни, те намерили свети Павел в Коринт ( ). Тук свети Сила станал епископ. Като се потрудил достатъчно през живота си с проповед на Божието Слово и извършил някои знамения и чудеса, той заминал при Господа. Свети апостол Силуан  се трудил в проповед на словото Божие заедно с върховните апостоли Петър и Павел. И двамата споменават в писанията си за него. В първото си съборно пославие свети Петър пише така:  ( ). Свети апостол Павел във второто си послание до Коринтяните също казва:  ( ). Оттук е ясно, че свети Силуан се е трудил с всеки от върховните апостоли, като споделял трудовете и страданията им. В Солун той бил епископ, и като понесъл много скърби заради вярата, заминал завинаги при Христа, Който увенчава всеки подвиг. * В тълкуванието си на посланията на свети апостол Павел (2Кор. 1:19 и Сол. 1:1). Блажени Теодорит предполага, че споменаваният тук апостол Силуан е едно лице с апостол Сила. За това говори и фактът, че Сила не се споменава в посланията, докато той е бил един от най-ревностните сътрудници на светите апостоли, Силуан пък се споменава у апостолите в случаите, в които прилича на Сила. Западните тълкуватели (Визелер, Майер и други) считат Силуан, за когото говори апостол Петър в първото си послание (5:12), за Сила. Бел.ред. За свети апостол Крискент  споменава свети апостол Павел във второто послание до Тимотей, като казва:   ( ), тоест бил изпратен на проповед. Той бил епископ в Галатия, а след това проповядвал за Христа в Галия и поставил за епископ в град Виена своя ученик Захария. Отново се върнал в Галатия и загинал там мъченически по време на царуването на Траян (римски император - 98-117 г.). Крискент според Шеста песен на канона в гръцкия миней проповядвал в Галия и бил архипастир на Кархидон. Според забележка на гръцките минеи той бил епископ на Нови Кархидон в Испания, съседна с Галия. В славянския миней вместо Кархидон пише Халкидон, а думите \"в Галия\" са заменени с \"помазанием радования\". Бел.ред. За  свети апостол Епенет  апостол Павел споменава в посланието до Римляните: ( ). Епенет бил епископ в Картаген. В същото послание до Римляните апостол Павел споменава и  апостол Андроник :", "date": "2019.07.30", "title": "Св. апостоли Сила, Силуан, Крискент - от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398387-30-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1419 г. - Убити са седем членове на градската управа в Прага, което е първата Пражка дефенестрация.   1619 г. - Във Вирджиния е съставено първото американско законодателно събрание.   1629 г. - При земетресение в Неапол, Италия загиват 10 000 души.   1729 г. - Основан е Балтимор в щата Мериленд.   1792 г. - Френският национален химн - Марсилезата, е изпят за първи път в Париж.   1811 г. - Водачът на Мексиканската национално-освободителна война отец Мигел Идалго и Костиля е екзекутиран от испанците в Чиуауа, Мексико.   1868 г. -  .   1877 г. - Руско-турска война (1877-1878): По време на обсадата на Плевен корпусът на генерал-лейтенант Николай Криденер осъществява втората атака срещу града.   1878 г. - Започва издаването на журнални постановления на руския императорски комисар, които признават правото на мюсюлманските бежанци да се завърнат невъоръжени и да възстановят собствеността си след Руско-турската война.   1898 г. - В американското списание Сайнтифик Американ е отпечатана първата реклама на автомобил.   1913 г. - Румъния, Сърбия, Гърция и Черна гора подписват съюзен договор, насочен срещу Царство България.   1913 г. - Бежански въпрос: 15 Обикновено народно събрание отпуска 500 000 лв. за подпомагане на бежанците.   1932 г. - В Лос Анджелис се откриват Десетите олимпийски игри.   1939 г. - Състои се официалното откриване на плавателния канал Албер в Североизточна Белгия.   1945 г. - Втората световна война: Американският крайцер Индианаполис е потопен от японска подводница, след като успешно е доставил на местоназначението им важни части за атомната бомба Малчугана, хвърлена след седмица над Хирошима.   1971 г. - Програма Аполо: Американският космически кораб Аполо 15 каца на Луната.   1973 г. - Фармацевтичната компания Дистилърс, която произвежда медикамента талидомид във Великобритания, се съгласява да изплати над 20 милиона лири компенсация на родените с дефекти деца.   1980 г. - Провъзгласена е независимостта на Вануату.   1997 г. - 38 Народно събрание гласува да се разсекретят досиетата на Държавна сигурност, създадена е Комисия по досиетата оглавявана от министър Богомил Бонев.  ", "date": "2019.07.30", "title": "30 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398388-%D0%B0%D0%B1%D0%BE%D0%BD%D0%B0%D1%82%D1%8A%D1%82-%D0%BD%D0%B5-%D0%BE%D1%82%D0%B3%D0%BE%D0%B2%D0%B0%D1%80%D1%8F", "text": "Не се е родил гражданинът, чиито житейски драми могат да надделеят над нуждите на данъчната администрация. Освен ако гражданинът случайно не работи като изпълнителен директор на НАП. Тогава всичко е допустимо. В разгара на криза без прецедент за последните 10 години, ръководителят на националната данъчна служба Галя Димитрова взе   да блесне с отсъствието си и да не прекъсне платения си годишен отпуск, независимо от батака. Оказа се, че директорът на НАП има по-спешни персонални ангажименти някъде далеч от централата на \"Дондуков\" 52. И така - в продължение на две седмици.     Единствената реакция от страна на Владислав Горанов беше да вдигне рамене и да намекне, че май липсата й не е съвсем непрежалима. Министерството на финансите имало доверие на данъчен No. 1 за \"всичко друго освен за информационната сигурност\". Малшанс. В нормалната среда подобна атестация би трябвало да се чете като официално предизвестие за уволнение - особено когато са компрометирани личните данни и данъчно-осигурителната тайна на 4+ милиона български граждани. Ситуацията в НАП обаче няма нищо общо с нормалността. 14 дни след изтичането на хакнатите бази данни Галя Димитрова проговори насила, причакана от репортер на bTV пред централния вход на агенцията. Проговори, за да стане ясно, че няма да се оттегли от поста си, докато не се \"преодолее кризата\". Собственият й принос към процеса на преодоляване остана за въображението на зрителя. Оставки не бяха предложени, подадени, приети или дори поискани от нито един политически и административен отговорник за НАПLeaks. Никой не си направи труда да покаже, че осъзнава понятието \"служба\" като дълг, чест, призвание и отговорност, а не като чиновническа заетост, безплатен паркинг и достъп до ведомствената столова. Разбира се, никой не очаква, че директорът на НАП ще се прикове с пранги за бюрото, докато не изпълни всички задължения по длъжностната си характеристика. Възнаграждението от 5000 лв. основна месечна заплата не е никаква гаранция за лоялност към обществения интерес - лоялността не се купува, а се проявява естествено по време на истински опасности. Правото на годишен отпуск на директора на НАП обаче няма никакво отношение към факта, че под нейното ръководство институцията не е изградила адекватен екип, план и технически инструменти за управление на кризи в IT-сигурността. Самата данъчна администрация призна, че външният пробив в информационните й системи е засечен още в края на юни 2019 г. Милионите пряко засегнати граждани обаче разбраха за тази атака едва когато беше твърде късно - на 15 юли файловете с имена, ЕГН, адреси, телефони, справки за доходи, данъчни задължения, здравни осигуровки и др. вече бяха изтекли навсякъде. До този момент не става ясно какви мерки са предприети (ако изобщо са предприети) за проследяване на източника на атаката и за ограничаване на щетите още в момента на реализирането й. Не е ясно и по чие разпореждане НАП е решила да премълчи за допуснатата уязвимост. Ако мине номерът. Не беше дадено обяснение защо Националната агенция за приходите е допуснала и серия от нарушения на изискванията за съхранение и защита на личните данни - при това цяла година след влизането в сила на GDPR. Вината за това не е само на изпълнителния директор, но и на управителния съвет на Агенцията, в който влизат и финансовият министър, ръководителят на НЗОК и управителят на НОИ. По-ясен пример за управленска несъстоятелност от случилото се в НАП през последния месец не може да има. Затова решението за удължаване на агонията буди живо недоумение. За много хора \"трудното решение\" на Галя Димитрова ще е първото и последно пряко впечатление за нея като човек, ръководил приходната администрация през последните 2 години. Независимо от хвалбите за преизпълнение на приходите в бюджета - въздействието от този институционален \"подход\" и комуникационен \"рефлекс\" ще остави незабравим спомен у данъкоплатеца. Скъп спомен - в лошия смисъл на думата. Всеки е свободен да подреди сам приоритетите, нуждите и ценностите си. Понякога този избор наистина не е лесен. Понякога избор просто няма. Но за да има насрещно разбиране, отговорният подход изисква проява на честност, разбиране за грешките и признание за вина. Вместо това? Подигравка.      ", "date": "2019.07.30", "title": "Абонатът не отговаря"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398389-%D1%82%D0%B8-%D0%B3%D0%BE%D0%BD%D0%B8%D1%88-%D0%B2%D0%B8%D0%B4%D0%B5%D0%BE", "text": "През последните дни министър Теменужка Петкова вече в две телевизии промотира едно ново и много голямо престъпление, което по технически причини още не е стартирало, но тя свирепо настоява това да се случи час по-скоро. Днес ще положим основите на разкриването на това престъпление и, може би, усилията да го стопираме преди то да се е случило. \r\n   За да започнем гонитбата ще ни помогне един енерГЕПИен „експерт и професор“, който няма и една минута стаж в енергетиката, но е мултимилионер от „консултации“ в бранша, всички до една в наш ущърб. Можете да го видите от краткото (3:19 мин.) видео по-долу, под края на статията. За начало вижте важният кадър от видеото, в който е скрит ключа от бараката (за по-добър преглед и прочит кликнете с мишката върху снимката, ако трябва и втори път): \r\n     \r\n     С тази графика „експерта“ описва как функционира енергийната борса, на всичките три сегмента, на които се продава електроенергия, плюс формирането на средния дневен, почасов товар в страната ни. За да ви улесня в търсенията ви ще ви посоча  ДВА  основни  НЕДОСТАТЪКА  от тази графика. Може това да ви помогне? \r\n ПЪРВО , на графиката  НЯМА ДАТА , т.е. това не е пример от реалния живот, а изсмукан от торбата с лъжи на „професора“. А колко по-лесно щеше да бъде да покаже истински случай от живота? Но тогава по-трудно се лъже? \r\n ВТОРО, товарите, които са показани на лявата ос на графиката, която опира в пръста на „експерта“  НЕ СЪОТВЕТСТВАТ  на реалните товари в страната ни даже и за почивен или празничен ден. Те са повече от половината по-ниски от най-ниското натоварване на мрежата, от както в страната не е имало режим на подаването на ток. Това също показва, че примерът е измислен. \r\n На графика е показана една  УНИКАЛНА ЛЪЖА , която и когато бъде разкрита и разказана ще ни даде универсален ключ към разкриването на престъплението, което през последните дни министър Теменужка Петкова промотира и неистово желае да стартира. Престъпление, което ще удари по джобовете всеки един от нас, плюс това то ще бъде абсолютно уникално в световен мащаб. \r\n           Как може лъжата да бъде разкрита и показана, за да продължим гонитбата към новия удар на министър енерГЕПИка? Има само два пътя до този удар. Първият е броят на прочитанията на тази статия да достигне и надмине числото 20 000 (двадесет хиляди). Така че, ако искаш да си помогнеш разпространявай, споделяй и препоръчвай. \r\n Вторият начин е аз да си получа заслужен хонорар за труда. Колко да бъде той? Аз съм роден на 6-то число от 5-ия месец на 65-та година на миналия век. Логично е цифрите 6 и 5 да са ми любими? Ето защо сумата срещу която ще продължа гонитбата трябва да е цяло число съдържащо в себе си между 6 и 5 цифри. Не се хабете да коментирате и съветвате! Само ще си изгубите времето. По-добре си изберете по-евтиния вариант – разпространявайте. \r\n Пак повтарям, че „експерта“ Тасев е мултимилионер (само от фалиралата КТБ измъкна над 830 000 лева), а аз вече  ДЕСЕТА  година не получавам нито стотинка за труда си. Знанието и моженето никога до сега не са били толкова евтини, но всяка радост си има край. \r\n Ако аз ви разкрия лъжата сега това неминуемо ще стигне до Тасев и той ще си поправи графиката, ще смени „обясненията“ към нея и ще стане още по-богат. Корекции в промоцията на предстоящото престъпление ще направи и Петкова. Вие няма да разпространите новото знание, както показва практиката от този блог, и в резултат всички нас ни заплашва нов грабеж. Парите на Тасев, Петкова и компания не идват от небето, а от нашите джобове. \r\n Ако и двата варианта не се увенчаят с успех аз ще си остана с предимството да знам, как именно става новата българоубийствена схема. Няма да бъда гузен, че не съм направил необходимото за да я предотвратя. И даже въобще няма да страдам. Вие да не би да страдате, че аз не получавам доходи заради труда си? \r\n   \r\n \r\n", "date": "2019.07.30", "title": "Ти гониш! (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398390-%D0%B2%D0%B8%D0%B6%D1%82%D0%B5-%D1%82%D0%BE%D0%B7%D0%B8-%D1%81%D0%BF%D0%B8%D1%81%D1%8A%D0%BA-%D0%B8-%D1%81%D0%B8-%D0%BF%D1%80%D0%B0%D0%B2%D0%B5%D1%82%D0%B5-%D0%B8%D0%B7%D0%B2%D0%BE%D0%B4%D0%B8%D1%82%D0%B5%E2%80%A6", "text": "\r\n\t \r\n\t \r\n \r\n\t \r\n\t \r\n \r\n\t \r\n\t \r\n  Тристранната комисия \r\n   , Founder, Owner and Chairperson, CSIF; Chairperson of the Supervisory Board, Bulgarian-American Credit Bank (BACB); Founder and Chairperson, Credo Bonum Foundation; former Chairperson of the Supervisory Board, CIBANK, Sofia \r\n   , Chairman of the Board, European Policy Center; former Member of the European Commission (Consumer Policy); former Minister of European Affairs and European Commission Chief Negotiator, Sofia \r\n   * , former President of the Republic of Bulgaria; President, Center for Global Dialogue and Cooperation, Vienna \r\n   \r\n   \r\n               \r\n", "date": "2019.07.30", "title": "Вижте този списък и си правете изводите…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398391-%D0%B8%D0%BB%D0%B8-%D0%B6%D0%B8%D0%B7%D0%BD%D1%8C-%D0%B8%D0%BB%D0%B8-%D0%BB%D0%B0%D0%B9%D1%84", "text": "В парламентарния дебат за закупуването на Ф-16/блок 70 изплющя една удивително глупава фраза: „Избираме или жизнь, или лайф, решавайте!“  Тя не озадачи никого в залата, никой там вече не се впечатлява от думите - нито от чуждите, нито дори от своите. От нелепостите пък - никак. Значи така: Или Жизнь - или Лайф.  Ако авторът на тези думи е смятал, че ще разбуни духовете, дълбоко е грешал. Подобни фрази взривяваха залата на Великото Народно събрание /1990 година/, но тогава те звучаха съвсем по друг начин - революционно, агресивно, дори истински, понеже бяха изричани в съвсем различен контекст. А и хората в залата - поне повечето от тях - бяха от друга порода. Имаше нагласени/временни бунтари, те постепенно изпаднаха, но имаше и хора от сой. За пояснение на днешните политикани: сой не идва от соята, дето я ползвате в китайските ресторантчета, а означава достолепен произход, наследен ум и пр. Тогава имаше и немалко престорени думи, изречени заради самата словесна игра - но някои отекваха като топовни гърмежи. Например, дори още преди Великото събрание - когато академик Благовест Сендов каза, отначало във „Всяка неделя“, че БКП трябва да се извини на народа  /19 ноември 1989 година/, а след един ден повтори тия думи и в тогавашния/комунистическия Парламент: „Всички съгрешихме и вкупом станахме непотребни“. Това е изречена тогава, когато комунистическите бонзи все още имаха цялата власт, само Живков го бяха излъгали и натирили седмица по-рано. Луканов си скубеше ушите, че бяха възстановили „Всяка неделя“ - но, тъй или иначе, свободното време на ДРУГИТЕ ДУМИ вече бе настъпило, независимо колко сила имаше властта.  А и по начало тогава думите имаха друга цена, смислените бяха като злато. Всички съгрешихме и вкупом станахме непотребни! - и през ум няма да им мине на днешните политикани да кажат това. Кой е толкова луд - или поне прозорлив? Сендов обаче имаше право да изрече това. На оградата на бащината му къща в Асеновград след Девети /9.09.1944/ бяха писали „Враг на народа“, сетне не го бяха приемали няколко години в Софийския университет, докато чакаше беше премитал и мил софийските улици - но накрая им запуши устите с блестящия си талант на математик.  Преврата /10 ноември 1989/ го завари като член на Световен комитет, оглавяван от Робърт Макнамара, бивш военен министър на САЩ, беше еднакво ценен и във Вашингтон и в Москва. Беше ректор на Софийския университет, сетне и председател на БАН. Няма как - ония имаха очи за кадърните хора и предпочитаха да ги оставят да работят. И сега имат очи - в смисъл, че гледат да разкарат всичко кадърно далеч от себе си.  Опираме в немалко случаи до неосъзнати уличници или жалки актьорчета - все от театъра на ласките. Красота. И сега да кажеш „Жизнь или Лайф“ - и да чакаш някой да се впечатли, трябва да си пълен наивник. Отгоре на всичко, тази фраза е толкова примитивна, че не е подходяща дори за Парламента, даже за него е обидна, при цялата му словесна разпасаност.     Жизнь или Лайф - какво да изберем?  Значи, ще сме в Лайфа, ако изберем Ф-16/блок 70.  Ще лайфаме, когато един ден го нарисуват този самолет и най-после го произведат, тогава ще се налайфуваме щастливи.  Ще си гледаме Лайфа, ако над главите ни висят Ф-16 - без да паднат и се потрошат.  И ще си останем в Жизнь-а, ако я караме с досегашните МиГ-29.  Ще си живуркаме криво-ляво като руснаците, макар да сме си членове на ЕС повече от 10 години - обаче сме залепнали за Жизнь-а заради проклетите МиГ-29, а също и защото си нямаме Ф-16/70. Получава се сложна дуращина.  Сега, когато едва кретаме, това се дължало на МиГ-29.  Ами, някой ден, когато дойдат жалките 8 броя Ф-16/70 /гърците имали около 400 военни самолета/, какво ще ги правим тогава МиГ-овете, ще ги изгорим ли на Гергьовден - или ще ги оставим да ни развалят вкуса на Лайфа? Ако запалим МиГ-овете, това ще означава ли, че мигом ще се настаним в Лайфа? И, ако е така, защо тогава не запалим още сега руските самолети, та да залайфуваме? Хайде, давайте. Този лаф за лайфуването трябва да бъде изучаван като безспорен шедьовър на пропагандната глупост, на примитивното съешване на абсолютно несъвместими неща - дори Лайфа сигурно се е изчервил от срам, че го набутват в подобно перверзна съвкупление. От „Локхид Мартин“ обаче благоразумно си премълчаха - дори и Поптодорова не се яви някъде да защитава Ф-16/70 от това сексуално поругателство.  Ами Соломон къде се дяна - можеше да отсъди нещо от мъдростите, които са достъпни единствено за него и да дотича със запалка в ръка: Пали! Клетият оратор, който произнесе в Парламента още по-клетата си фраза, постави под съмнение не само годините на Прехода, ами и управлението на ГЕРБ, което заема една трета от това славно време - от ГЕРБ сигурно ще му дърпат ушите, но така е, когато главата ти се е развила от този Лайф. Стана ми тъжно/неловко от тази уж никаква фраза.  Толкова години се търкаляме от соца към нещо друго, обаче лазенето все го съпровождаме от банални глупости, не се отучихме от това, няма и да се отучим, отвсякъде трещят идиотщини, това ви е ясно, но поне най-важната уж трибуна би трябвало да я предпазват по някакъв начин. Може да я пръскат с препарата срещу чумата по свинете. „Жизнь или Лайф“ е примитивно, но също и опасно предизвикателство.  То отрича живота на няколко поколения, включително и онази мистерия, която минава за живот по време на Прехода.  Подарява ни даром на някакъв несъществуващ Лайф - който и такъв ще си остане.  Защото дори там, където чертаят на хартия Ф-16/70, Лайфа е често под въпрос, какво остава за нашето Блато, прорязано от прекрасни магистрали. Каква гледка ми хрумна внезапно: Блато, прорязано от Магистрали! - заслужава си дори Кристо да опакова част от него - ще събуди по-голям интерес от един опакован във въздуха Ф-16/70. Авторът на фундаменталния избор – Жизнь или Лайф - не е някакъв склерозирал от отчаяние антикомунист, а човек, формиран изцяло по време на соца, стигнал е до прозрението си, когато е вече на около 65 години. Цяло чудо е, че е достигнал до озарението едва заради Ф-16/70. Интересно, каква пък е представата му за Лайфа - може би това е нещо като битието на един днешен български депутат.  А представата му за Жизнь-а, но не собствения му живот, а този на един „номинален“ български гражданин? Ако беше казал, че Ф-16/70 ще измъкне от Блатото мизерстващите българи, повече щяхме да му повярваме, отколкото да си измива ръцете/съвестта с проклетията Жизнь, в която и той е пребивавал, и то не лошо - гушкал се е в тогавашната армия и една дума не е обелвал за Лайфа. Да не прекалявам, обаче ми се струва, че подобни хора искат изобщо да зачеркнат Жизнь-а, ако е възможно - заедно с милионите навлеци в него. В името на една химера - Лайфхимера. За Лайфбудали. А какви хора има все още наоколо, в Жизнь-а!  И как издържат на всички изпитания, на които ги подлагат Лайфнаивниците, и някак не оставят живота ни окончателно да се разпадне. Имаме наистина прелестни хора, изкушени от своя Жизнь и борещи се за своя Жизнь. Ако телевизиите ги търсят по-настървено, няма да имаме нужда от никакви Лайффантазьори, изобщо няма да чуваме скимтенето им. Видяхме неколцина смислени хора само в една емисия Новини на Би Ти Ви на 23 юли: с премерен език, резултат на достолепен живот, излъчващи ненатрапчива мъдрост, неизкушени от никакъв Лайф. Представиха ни ги в кратък репортаж за евтаназията на 17-те хиляди чумави прасета в свинекомплекса в Николово.  Един от тях каза, че „според него“ - повтори го два пъти, те така си говорят - епидемията не се дължи на естествената популация на дивите свине, а на човешка ръка. Няма да го чуят. /Между другото, чували ли сте някой Лайфовец да казва „струва ми се“? „Струва ми се, че трябва да изберем между Жизнь и Лайф“ - няма и да чуете, подобни хора са категорични като сатър./ Друг от героите на репортажа каза нещо страшно: Ако евтаназираните свине ги заровят на място, ни очаква екологична катастрофа, защото в този район подпочвените води са близо до повърхността.  И него няма да чуят.  Чуват само онези, които дрънкат, че поредната Власт превръща Жизнь в Лайф, на думи, разбира се. Това е една от най-тлъстите лъжи на Прехода. Прасета лесно се евтаназират, по-трудно е с Глупостта. Читателят Иван Георгиев ми писа, подразнен от девиза/слогана „Стига мърмори!“, имало и такъв. Пита ме, що за пропаганда е това. Отговорих му, че не е никаква пропаганда, а нелеп израз на презрение към обикновените хора. Този девиз е тъкмо по вкуса на Лайфовците. Остава американското посолство да го хареса и да го включат в кампанията „Силата е в теб“.  Това е същата глупост като Лайфо-Жизнь: защото не може да си силен, ако не мърмориш, ако поне веднъж не си измърморил в клетия си живот. Не ставаш по-силен, ако те баламосват, че си силен - а ако мърмориш или ако се провикваш с пълно гърло.  Примерно - срещу евтаназията на Живота на милиони хора.", "date": "2019.07.30", "title": "Или жизнь - или лайф"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398392-%D1%81%D0%B1%D0%BB%D1%8A%D1%81%D1%8A%D0%BA%D1%8A%D1%82-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D0%B5%D1%80%D0%B0-%D0%B2-%D0%B1%D1%81%D0%BF-%D0%B4%D1%8A%D1%80%D0%B5%D0%B2%D0%B0-%D0%B8-%D1%81%D0%B8%D0%BC%D0%BE%D0%B2,-%D0%B2%D0%B5%D1%89%D0%B0%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%B1%D0%B5%D0%B4%D0%B0", "text": "Преди няколко дни се случи нещо, на пръв поглед маловажно, обаче, разглеждано като симптом – твърде тревожно. Велислава Дърева в поредния си фундаментален опус заклейми всички, които волно или неволно (по-скоро волно) излизат извън руслото на т.нар. „българска левица” – русло, разбира се начертано на картата и изкопано от непрежалимия Стефан Продев. Като истински пророк на Продев, Дърева изля огън и жупел върху главите на всички, които са се отклонили от вече трасираното русло на левицата. Разбира се, гледката беше наистина впечатляваща, Дърева като истински бомбардировач умее да хвърля и напалм, и дефолианти. Картината наистина е епична, там, където прелети този бомбардировач, остава изгорена и безплодна земя. Без съмнение, това е изкуство. И Дърева го владее издълбоко. От своя страна Ал. Симов в присъщия си перфектно овладян саркастичен стил отговори на Дърева като уж без да иска я оприличи на една от трите вещици (а може би и на трите едновременно), които се събират около казана, за да може да започне класическата трагедия на Шекспир „Макбет”. Симов също умее това, което умее – това, което Дърева постига с библейски гняв, Симов го прави с перфидната си ирония и сарказъм. И наистина, гледката на сблъсъка е поучителна, разменят се не какво да е, а истински ядрени удари. Но тук няма място за естетическо забавление. Този сблъсък - извън ефектните светкавици - е дълбоко и истински тревожен, тук не става дума за противостоене на литературни дарби или на изразни средства. Разгледан не сам по себе си, а на равнище на симптом, той навява дълбока тревога – не толкова за самите автори, колкото за състоянието на общността, към която принадлежат и двамата, въпреки всичките си очевидни различия. Истината е, че ако спорят някакви практически политици вътре в левицата, това би било досадно, ако спорят някои от идеолозите на левицата – макар че такива съвсем не се наблюдават - би могло да бъде не само досадно, но и неприятно. Но тук се противопоставят двете Големи пера на българската левица. И двамата, всеки по свой начин, разбира се, умеят да говорят от името на дълбинната политическа интуиция на българската левица като общност. И това вече е наистина тревожно, защото дълбинното несъгласие между Дърева и Симов свидетелства не толкова за тяхното личностно разминаване (да, и то е налице), колкото за дълбок и обективен разлом в сферата на базовите политически очевидности, на “политическото безсъзнателно” , което на всички етапи досега , независимо от разправиите “там на върха”, си оставаше удивително единно и целокупно. В този смисъл сблъсъкът на Големите пера вещае истинска беда. Името на тази беда не е разцеплението, тъй като БСП няма вече накъде да се цепи, този сблъсък свидетелства за това, че разрухата в сферата на интуитивните очевидности може да доведе до угасване на левицата в безволие и безсмислие. Истината е, че тук не ярки политически публицисти си противоречат – противоречи сама на на себе си самата социалистическа идея, като безвъпросна реалност. Това е болест и както при всяка болест, анамнезата е задължителна, тя трябва да предхожда диагнозата и разбира се, да предхожда всяка терапия. Търсеното начало на днешните, меко казано неблагополучия на българската левица е в далечните години, когато начело на БСП се появи скъпият на всяко българско сърце Георги Първанов. Днес той продължава да бъде непрежалим – днешната българска левица може да прежали себе си (и го прави всекидневно), но не може да прежали далечната си младост, която беше осияна от вдъхновената фигура на първия български социаллиберал Първанов. Социаллиберализмът изглеждаше като елегантно и просто решение на болезнени и сложни проблеми. Тогава, в годините на своята относителна младост, палавата тогава девойка (превърнала се по естествен път в палава жена, някой би използвал злобната Путинска формула „жена със занижена социална отговорност”), същата беше възхитена от удивителната лекота на отговорите и решенията на най-тежките тогавашни проблеми на БСП. Наистина, какво по-елегантно решение, каква по-безвъпросна лекота на отговора на проклетия тогава въпрос за идентичността. Решението се отличаваше с Колумбовска яснота – Първанов предложи ясна формула- „БСП е едновременно социална и либерална партия”. Още тогава моите опити да доведа до сферата на нагледността тази ключова формула (нали от Кант си знаем, че това, което няма наглед е немислимо) дадоха съмнителни резултати, всичките ми опити да онагледя за себе си „социаллибералната” , т.е. свръхмодерна природа на БСП, резултираха в един смущаващ мен самия образ – гледана отпред, БСП е девойка с взор отправен към социалистическите хоризонти на епохата и с изпито лице, резултат от страдание поради нетърпимите социални неправди. Но при поглед отзад, обаче, същата девойка се характеризира с богати и добре охранени форми, характерни за един истински либерализъм. Социализмът е либерализъм, а либерализмът е социализъм – не е ли това възможно най-елегантната формула, даваща възможност да бъдеш в мир и с тия и с ония, осигуряваща непоклатима и масова социална подкрепа, съчетана с модерното самочувствие на истинските европейци. Всъщност, заличаването на разликата между социално и либерално беше доведено до виртуозност от свидната рожба на партията Първанов в битността му на дважди президент на републиката. Именно тогава, той успя някакси да бъде нито социалистически, нито либерален президент, а да бъде „социален”. Докъде доведе всичко това, помнят всички, които имат памет. Но, спомняйки си с неудобство за много странното каращисване на социализъм и либерализъм, е редно да си спомним и удивителната лекота, характерна за съзнанието , осъзнало, че досегашните проблеми вече ги няма. Всъщност, „третият път” на Първанов не беше някаква особена форма на български политически разврат. Тази вдъхновена лекота (напомняща щастливо пиянство) беше вече споходила не само българската левица, но и всички европейски левици, щастливият розовобузест ангел на синтеза беше вече сполетял всички европейски леви политически сили. И как да забравим „третия път” на Тони Блеър? И как да не си спомним колективния оргазъм на европейските левици, дошъл със съзнанието, че нищо, всъщност не ги дели от европейските десници? Социаллиберализмът беше тази творческа и конструктивна среда, в която се сформира ПЕС – т.е. същата формация, която наскоро преживя унизителна политическа катастрофа. “Лявото, което всъщност е дясно”, разцъфтя с пищни цветове и даде богати плодове на българска почва. И разбира се, най-богатия плод на ляводесния синтез (Божичко, колко е модерно!) стана политиката на Сергей Станишев на българска почва. При Първанов социаллибералите, т.е. ляводесните отвреме-навреме показваха остатъци от една трогателна българска кумова срама. При Станишев, обаче, политическият нудизъм стигна до развити и зрели форми, Първанов, например, поради една първична селска срамливост не беше способен да формулира (публично) изключително наглото твърдение, например, че „плоският данък е социализъм в действие”. За Станишев, обаче, тук нямаше проблеми, по време на неговото управление (заедно с Доган и Сакскобургготски) социаллиберализмът беше представен на българското общество с очарованието на една истинска хутцпа – лявото е дясно, дясното е ляво, а който не разбира това - да се връща в комунистическата си землянка. При това, нека не забравяме, че Станишев беше обичан, той беше идеалният и дългоочакван отговор на проклетия въпрос „Как ние, с овехтялите комунистически ямурлуци да се наредим в хоровода на социалистическите шушляци”. Нашата свидна рожба ни сдобряваше с историята - те ни крещят за „комунистическите зверства”, за българския Гулаг, а ние им отговаряме нещо в смисъл „А пък нашият лидер праска перфектно на английски и френски и в момента е баш европейски социалист”. Очевидно, БСП трябваше да бъде унижена, смачкана и оскърбена ( БСП в Сибир!, Един народ срещу една партия!, Времето е наше!), за да се вкопчи с две ръце в своето генерално оправдание и извинение – т.е. Сергей Станишев. Затова, всъщност, Станишев беше извън всяка възможно критика, затова беше обичан от българските политически социалисти - комплексари с една отчаяна, трескава и беззаветна любов. Станишев беше нашият персонифициран “Път към Европа”. По този път в България влизаха безусловни европейски ценности – Рамкова конвенция за правата на малцинствата, плосък данък, коалиционно партньорство с кого ли не, безконтролна идеологическа всеядност, русофобия, Истанбулска конвенция и още безброй пикантни дреболийки - дребни неща, а всъщност колко е приятно! Всъщност, аз не бих обвинявал тук Станишев. Виновен ли е той, че така безвъпросно и естествено успя да се намъкне в огромния и досега болезнен политико-исторически комплекс на БСП – комплекс, създаден не от него, а просто намерен от него, но не в самата партия, (тя е свободна от комплекси), а в тогавашното партийно ръководство. Така Станишев се появи в новата българска политическа история като един виртуозен политически прагматик. Той доста бързо осъзна, че ръководството на БСП може безвъпросно да бъде рекетирано и да се будят страховете му просто с ключови думи, напр. Белене, Трайчо Костов, Живковизъм, Г. Марков и мн. др. Това е анамнезата. Тя описва причините за днешното морално и идеологическо състояние на БСП, а то може просто да се назове с формулата, че тя не може да раздели на две магарета сеното. И в лавината от важни, понякога забавни, макар и най-често дразнещи подробности, характеризиращи днешното идейно-политическо състояние на българската левица липсва най-важното – акта на безвъпросната политическа идентификация, която би дала основания за днешните политически претенции на БСП. Кой е този акт – т.е., каква е кратката формула на лечението, ако тя изобщо е възможна? Такава формула съществува и тя е колкото проста, толкова и непосилна за някои широки кръгове в днешното ръководство на БСП. Тук няма магически заклинания, достатъчно е просто днешното ръководство на БСП да свикне (не твърдя, че това е лесно) с една проста истина –  социализмът е социализъм и не е либерализъм, а също и либерализмът е либерализъм и не е социализъм.  Който не разбира това, няма място нито в ръководството на партията, нито в самата партия, и казано по руменовчаровски „с тези хора партията няма бъдеще”. Същото лечение може да се каже и с други думи - отдайте първановото първанову, станишевото станишеву, и нека мъртъвците погребват своите мъртъвци. С други думи, лечението съвпада с този императив - социализмът не е либерализъм, либерализмът не е социализъм, а и самият Тони Блеър е спомен, който британското общество с удоволствие е забравило. В БСП има наистина един блеърист, той е във високото ръководство на европейската левица. Същата днес трябва да избира между себеси и него, по-точно между себе си и блеъризма. Това предстои да стане, и то в близко бъдеще. А ако не стане, мястото й на скамейката до Тони Блреър е, разбира се, запазено. И не за да сдобрявам Симов с Дърева (очевидно не е по силите ми), съм длъжен да направя една плашеща историческа аналогия (нима историята не е вечно насъщна, продуктивна и актуална?). През 19-ти век в славния гръцки град Солун са живяли не по-малко от 60 хиляди души евреи. Между тях с влияние се е ползвал уважавания еврейски богослов и мислител Сабатай Цви. След дълги размисли, този уважаван мислител получил озарение – просветнало му, че всъщност юдаизма и исляма не само че не си противоречат, ами са и едно и също. А това давало възможност не само на Сабатай Цви, а и на неговите бързо умножаващи си последователи да изпитат лекотата от разрешаването на едно противоречие. Юдаизмът и ислямът са едно и също – тази формула започнала лавинообразно да завладява умовете на солунското еврейство. И наистина учението на сабатаите носи лекота: до обяд си юдей, от обяд нататък си мюсюлманин и изобщо във всеки даден момент и във всяка дадена ситуация ти си това, което трябва да бъдеш, с юдеите си юдей, а с мюсюлманите – мюсюлманин. Учението започнало наистина бързо да се разпространява и в други имперски градове, защото във всички градове на Османската империя е имало еврейски общности. Сабатайската идейна мода, дори и неприемана от равините, дори и отхвърляна от ходжите и улемите, станала последен писък на деня. Всичко се развивало добре до момента, когато османското Шесто управление (защото Шесто управление е имало, има и ще има навсякъде) не донесло на султана за тази най-нова идейна мода. Султанът постъпил нетривиално – изпратил да повикат при него основателя на сабатайството. Ясно е, че на такава покана не се отказва. Султанът изслушал неговите доводи и му отговорил простичко, по султански – ето там, виждаш ли, стои вързан един престъпник, когото заради престъпленията му, аз постанових да бъде одран жив с кремък. Веднага след него ще започнем да дерем теб по същия начин, освен ако не се откажеш от учението си. А засега само наблюдавай как се дере на живо. След няколко минути наблюдение, уважаемият Сабатай Цви изведнъж осъзнал, че всъщност, идеите му не са правилни. Отказал се много бързо пред султана от тях, като засвидетелствал пред султана своето дълбоко и искрено разграничаване от своето собствено учение. Султанът го освободил; всъщност, империите са точно такива - толерантни, веротърпими, признаеш ли си веднъж идейната грешка, те пускат да си вървиш поживо-поздраво. Още същият ден, обаче, почтеният мислител усъвършенствал учението си, в смисъл, че не е нужно твоето двуверие да е видимо, т.е на мюсюлманите и на юдеите не е необходимо да се казва какво е истинското състояние на твоите възгледи. По този начин сабатайството изчезнало от публичния идеен живот като такова, а самите сабатаи се запазили. Те просто си позволили да лъжат в името на свое идеен интегритет.Тези хора са изиграли огромна роля в живота, но и в смъртта на Османската империя. Има ги и досега в дълбока нелегалност, като не е прието дори да съобщават на децата си - докато те не са навършили определена възраст - че са членове на тази общност. Мюсюлманството и юдаизмът ги отхвърлят като предатели, а турският народ ги нарича със звучната дума „дюнмета”. И приключвайки тази историческа екскурзия, можем да изразим надежда - не в това, че българските дюнмета ще се откажат от вярата си, но поне, че няма да господстват открито в БСП. Неясно е само кой ще изиграе ролята на султана в днешния ден.    ", "date": "2019.07.30", "title": "Сблъсъкът на Големите пера в БСП - Дърева и Симов, вещае истинска беда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398373-%D0%BD%D0%B5%D1%89%D0%BE-%D1%81%D1%82%D1%80%D0%B0%D1%88%D0%BD%D0%BE%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B8", "text": "Бащата на поп фолка Димитър Антонов, по-известен като Хисарския поп, в момента изживява един от най-трудните периоди в живота си. Легендарният певец потъна в траур, защото преди няколко дни почина съпругата му Мария.   С нея обичаният от поколения българи изпълнител има дългогодишен брак, двама сина и двама внука. \"Мария преди повече от 15 години получи инсулт, но Митко много я гледаше, много се грижеше за нея. Тя затова си и поживя, защото беше постоянно обгрижвана.     Жената не можеше след като я удари болестта да се справя с домакинската работа много-много, за това Попа и готвеше, и чистеше\", разказа пред репортер на \"ШОУ\" съседка на опечаленото семейство.   Според нея в последно време състоянието на Мария се влошило и миналата сряда се случило неизбежното. Самият Хисарски поп съобщи тъжната новина на фейсбук страницата си:     \"Приятели, вчера си отиде моята много обичана съпруга от тоя свят, вече я няма, почина, съкрушен сьм рьцете ми треперят, не могат да пиша. Фенове и почитатели, отлагам всички мои участия за известно време, болката и загубата са големи, написа още певецът.     Близки, роднини и приятели изпратиха в последния й път жената, която повече от 55 години е живяла рамо до рамо с легендата на поп фолка у нас.", "date": "2019.07.30", "title": "Нещо страшното се случи..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398374-%D0%BF%D0%BE%D1%80%D0%BD%D0%BE-%D0%B7%D0%B2%D0%B5%D0%B7%D0%B4%D0%B0-%D1%82%D0%BE%D1%87%D0%B8-%D0%BB%D0%B8%D0%B3%D0%B8-%D0%BF%D0%BE", "text": "Баскетболната звезда от НБА Дуайт Хауърд наскоро се оказа замесен в гей скандал заради твърденията на транссексуалния писател Масин Ели. В тази връзка 33-годишният център на Мемфис Гризлис обяви категорично, че не е гей пред американска медия. Олимпийският шампион от Пекин 2008 беше защитен от порно звездата Мери Кери, с която през 2009 г. имаше кратка афера. Когато беше запитана от журналисти от кой спортист ще стане добър актьор във филмите за възрастни, 39-годишната Кери обяви: „Труден въпрос, но залагам на Дуайт Хауърд. Той има най-големия пенис, който съм виждала!“     Изглежда баскетболистът е оставил доста добри впечатления в порно звездата, която продължава да тръпне при спомените за креватните умения на Хауърд, играл още за Орландо Меджик, Лос Анджелис Лейкърс, Хюстън Рокетс, Атланта Хоукс, Шарлът Хорнетс и Вашингтон Уизърдс.  ", "date": "2019.07.30", "title": "Порно звезда точи лиги по..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398375-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D1%8E%D0%BB%D0%B8", "text": "Възможно е да ви подкрепи човек, който отдавна търси вашата симпатия. Ако възникнат чувства между вас, тогава не се опитвайте да променяте нещо. Нещо повече, особено ако вече ви е омръзнало да се завръщате самотни вечерта у дома. Практичността в пазаруването, ще е ключът към стабилността. Пазете се от покупки, с лошо качество. Във вас ще се пробудят мъдростта и прагматизмът едновременно, което ще даде отлични резултати в работата. Без съмнение ще се заемете с всичко ново и креативно, а също така ще решите да оставите зад себе си неперспективните задачи. Вечерта ще бъде невероятна, особено ако решите да я прекарате с шумна група приятели. Препоръчително е да започнете да действате. Помнете, че много зависи от вашата активност днес - производителността на труда, личния живот и пътуванията. Скъпа покупка с която ваш дългогодишният приятел, ще сподели своите финансови постижения, ще предизвика във вас завист. Е, време е да започнете свой бизнес, за да не завиждате на всички подред.   Днес ще съжалявате за загубеното време, но вие сами ще сте виновни за вашата ирационалност. Един добре написан план, ще ви помогне да се предпазите от неприятности и загуби. Освен това, в сферата на любовта, също е бъркотия. Ако живеете само с емоции, тогава няма да постигнете желаното. Препоръчително е да вземате пример не само от колегите, но и от себе си. Спомнете си как ентусиазирано сте работили, за да докажете своя професионализъм. Защо сега свалихте летвата? Чудесен ден, за да се отървете от негативните, ненужни връзки и вътрешни комплекси. Партньорството ще ви помогне да добиете не само увереност, но и порция оптимизъм. Днес може да се покажете пред другите, като истински егоист. Изненадващо е, че мнозина ще възприемат това поведение нормално. В работата, ще решите сами да вършите всичко, без помощници. Дори и в любовта, ще започнете да предявявате правата си, толкова силно, че избраника ви, може да избяга от вас. Вечерта ви чакат, битови проблеми. Не се препоръчва да се преструвате, че активно работите и изпълнявате всичко. Както и да е, шефовете ще ви забележат и възнаграждят според заслугите. Финансовата ситуация, сама по себе си, няма да се подобри. Ще се наложи да решавате дела който сте изоставили и отдавна забравили. Едно пътуване по работа, може да разкрие много приятни перспективи. Днес в пълния смисъл на думата, ще бъдете разкъсани. Другите, ще искате да се срещат с вас, да общуват, да се съветват и консултират. Е, оправдавайте техните надежди. Въпреки това, самите вие имате маса нерешени проблеми. Кога ще се справите с тях? С роднините е възможен неприятен инцидент. Вие директно ще им кажете, нещо неприятно и болезнено.   Препоръчително е днес да бъдете бдителни във всичко, особено на пътя и ако работите с електричество или на височина. Денят е много труден, но вниманието и бдителността, ще ви помогнат да избегнете проблемите. Със здравето, всичко ще е наред. Но е вярно, че ако не сте ходили на медицински преглед от дълго време, сега трябва да го направите. Намерете време за себе си и любимия човек. Днес, ще се наложи да се разкъсвате, между ред задачи. Ще искате да успеете и свършите всичко навреме. Ситуацията във финансите, разбира се, ще се подобри значително, но не е факт, че и в бъдеще ще се развива в същата посока. За сметка на това, връзката с любимия човек е на ръба на разпада. Добавете романтика и нежност. Обстоятелствата, ще ви насочат към правилния начин за постигане на целите, но да ги разглеждате в потока от събития, ще е основната ви задача. Ако искате да останете обикновени служители, не се преструвайте на шеф на проект. Финансовата ситуация ще е добра, което означава, че може да направите инвестиции. Възможно е, интересно и незабравимо пътуване.   Ще имате много шансове, да преодолее съмненията и комплексите, за да постигне желаното. Резултатите във финансовата сфера ще ви поразят, но вашите завистници значително ще се увеличат. Не разказвайте на ляво и дясно, за своите доходи. В личния си живот ще покажете страст, а не искрени чувства. Така че, не се учудвайте, ако получите същото в замяна.", "date": "2019.07.30", "title": "Дневен хороскоп 30 юли"}
{"url": "http://www.classa.bg/%D1%81%D0%B2%D1%8F%D1%82/item/398376-%D0%B8%D0%B7%D0%BF%D0%B8%D1%81%D0%B0%D1%85%D0%B0-%D0%BD%D0%B0%D0%B2%D0%B0%D0%BB%D0%BD%D0%B8-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B8-%D0%BE%D1%82%D0%BD%D0%BE%D0%B2%D0%BE-%D0%B3%D0%BE-%D0%B2%D0%BA%D0%B0%D1%80%D0%B0%D1%85%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "След като вчера беше приет в болница с алергична реакция и подозрения за отравяне с химичен агент, днес руският опозиционер Алексей Навални бе върнат обратно в затвора заради участието си в антиправителствени протести, съобщава Ройтерс. 43-годишният опозиционен лидер беше приет в болница от затвора със симптоми на остра алергия със \"сериозно подуване на лицето и обрив по кожата\". От московската болница, където той беше настанен, днес обявиха, че са го освободили, а състоянието му значително се е подобрило. Въпреки това оттам не дават информация каква точно е била причината за алергичната реакция.     Засега оттам съобщават, че живота на Навални не е застрашен, а идеята, че е отровен с химическо вещество, \"не е доказана\". Личният лекар и адвокатът на Навални обаче коментират, че са против \"странното\" решение да бъде върнат в затворническата килия, където те вярват, че по някакъв начин е бил отровен. \"Той наистина беше отровен с някакво неизвестно химическо вещество. Не е установено веществото\", заяви Олга Михайлова, личен адвокат на Алексей Навални. Опозиционерът е сред основните критици на Кремъл. Той излежава 30-дневна присъда за нарушаване на строгите закони за организиране на протести. Михайлова отбеляза, че ще поиска от съда да съкрати присъдата на Навални заради здравословни проблеми. Личният адвокат на опозиционера, Анастасия Василиева, разкри, че е взела проби от косата и тениската на Навални, които ще бъдат проверени в независима лаборатория, за да се установи дали е бил отровен. Тя поиска кадрите от охранителните камери в килията му да бъдат проверени. Лекар от болницата съобщи пред Интерфакс в неделя вечерта, че Навални е имал копривна треска. Но Михайлова контрира, че днес нито един лекар не е споменал, че има копривна треска.", "date": "2019.07.30", "title": "Изписаха Навални от болницата и отново го вкараха в затвора"}
{"url": "http://www.classa.bg/%D1%81%D0%B2%D1%8F%D1%82/item/398377-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BB%D0%B8-%D1%81%D0%B0-%D0%B0%D0%BD%D1%82%D0%B8%D1%84%D0%B0", "text": "Новината, че американският президент Доналд Тръмп обмисля да обяви крайнолявото антифашистко движение Антифа за терористична групировка заедно с престъпната банда MS-13, предизвика доста и смесени реакции. \"Обмислям да обявим Антифа, страхливите Радикални Леви Откачалки, които се разхождат и удрят хора (но само такива, които не могат да се бият) по главите с бейзболни бухалки (заедно с МС-13 и други). Това ще улесни полицията да си върши работата\", написа Тръмп на профила си в Twitter. Причина за посланието на американския президент и тази открита заплаха към открай време недолюбваното от него движение са последните сблъсъци от началото на юли с участието на Антифа. Тогава членове на групата нападнаха марш на консервативни организации и формации, предизвиквайки меле и физически наранявания. В случая пострада и консервативният журналист Анди Нго. Той беше бит и залят с млечни шейкове по модела на британските леви, които по този начин изразяват своята неприязън към крайнодесни и консервативни политици, агитиращи остро за бърз Брекзит. В последните години Тръмп неведнъж е критикувал крайнолявата група, а неотдавна по време на митинг в Северна Каролина дори определи членовете й като \"болни, лоши хора\".     И той не е единствен. Срещу Антифа се изказват редица републикански политици, а сенаторите Тед Круз и Бил Касиди дори внесоха резолюция, призоваваща за определянето на групата като терористична организация. В мотивите си те изтъкнаха, че членовете на движението са \"терористи, склонни към насилие маскирани побойници, които се борят против фашизма с истински фашизъм\". Причината за тези нагласи е, че Антифа е реакционно крайноляво движение, което си поставя за цел да се бори с всички форми на крайното дясно, включително и по насилствен начин (изчерпващ се със сблъсъци срещу въпросните крайнодесни и неонацистки организации или максимум извършване на побои срещу определени лица със същите виждания).  Сред използваните тактики са и организирането на контрапротести, създаването на живи вериги и т.н. Други методи за \"съпротива\" на движението срещу крайнодесните са фокусирани върху мониторинга на такива групи и на членовете им онлайн. Антифа също така понякога публикуват онлайн лична информация за опонентите си, с което целят уволнението на съответните хора от работа и посочването им като неонацисти. Самата структура на движението е изключително аморфна и затова е невъзможно да се каже колко са неговите членове. Неговите последователи признават, че самата група е тайна, без официални лидери и е организирана в автономни местни клетки. Също така Антифа е само едно в съзвездието от леви активистки движения, които през последните няколко години започнаха да изплуват в отговор на засилването на крайнодесните групи в САЩ. Членовете на лявата група се борят срещу действия, които приемат за авторитарни, хомофобски, расистки или ксенофобски.  Въпреки че \"Антифа\" не са свързани (поне не и пряко) с други движения в ляво - и понякога дори биват критикувани от тези организации, че \"отвличат\" протестите им - членовете на движението понякога работят в колаборация с други местни активистки мрежи, които се обединяват около същите въпроси. Например движението \"Окупирай\" или Black Lives Matter. Целите, които лявата група си поставя, са да опонират и да се опитват да спрат всякакви форми на крайнодясна активност като същевременно се изказват в защита на различни маргинализирани малцинства. \"Аргументът е, че войнстващият антифашизъм е реакция на исторически документираното насилие, което фашистките организации извършват, особено спрямо маргинализирани групи\", обяснява Марк Брей, лектор по история в Дартмутския колеж и автор на \"Антифа: Анти-фашистки наръчник\". В колежа той често е критикуван заради защитата на такива войнстващи леви организации. Макар да проповядват мирните форми на протест и на организиране на общностите, много от членовете в движението вярват, че спрямо крайнодесни и неонацистки организации насилието е позволено. Логиката им е, че \"ако на расистки или фашистки групи бъде позволено да се организират свободно, това неизбежно ще доведе до насилие срещу маргинализирани общности\".     По думите на Брей антифа групите често използват тактики, подобни на различни анархистични организации, включително и обличането в черно и носенето на маски, за да не бъдат разпознати след това членовете от полицията (или от различни неонацисти).  Групите също имат припокриващи се идеологии, включително критики срещу капитализма и вяра, че сегашните структури на властта трябва да бъдат разрушени, за да бъде изградено след това по-добро общество. Макар в Европа подобни антифашистки и антинацистки организации да има още от първата половина на миналия век, в САЩ модерните Антифа започват да се зараждат около 2007 г., като голяма роля за развитието и организирането им играят социалните мрежи. Повече внимание на движението обаче започна да се обръща след 2017 г. и сблъсъците в Шарлътсвил, където различни леви движения се противопоставиха на марша на крайнодесни организации. В крайна сметка сблъсъците доведоха до смъртта на една жена, след като младеж с крайнодесни възгледи се вряза с автомобила си в тълпа леви протестиращи. По това време вече бяха започнали и критиките от страна на републиканците спрямо агресивните методи, които Антифа използва за протестите си и честите сбивания с демонстранти на крайнодесни организации.  Основните критики към крайното ляво от страна на консервативни медии и политици са, че тези движения се опитват да отменят правото на свобода на словото и да наложат определен тип цензура, който изключва изразяването на всякакъв тип консервативни или националистически възгледи. Според някои от критиците на \"Антифа\" методите, използвани от групата, могат да се превърнат в просто предпоставки за изблици на ляво насилие, което да разруши още повече демократичния процес в страната и да спомогне за задълбочаване на разделението в американското общество. Много специалисти обаче изтъкват, че докато \"Антифа\" прибягват до насилие и сблъсъци по време на протести и демонстрации на консервативни организации, насилието от страна на крайното дясно е над два пъти по-голямо като дял. Според изследване на консорциум от учени към Университета в Мериленд от всички терористични нападения, извършени на територията на САЩ между 2010 и 2016 г., 53% са дело на религиозни фанатици, 35% на крайнодесни екстремисти, и 12% дело на леви екстремисти. Доклад на Антидефамационната лига (ADL) установи, че екстремистките убийства през 2018 г. са били \"предимно свързани с десни екстремисти\". Крайнодесни субекти са били виновни за общо 425 смъртни случая. Същевременно няма никакви убийства, свързани с леви организации.     Изказването на Доналд Тръмп за Антифа предизвика множество реакции, както в САЩ, така и в Европа, където множество активисти се обявиха в защита на крайнолявото движение. В Германия хаштагът #IchbinAntifa (\"Аз съм Антифа\") придобива голяма популярност, достигайки до №1 сред популярните теми в Twitter за страната.  В Германия темата е особено болезнена заради нацисткото минало на страната и подкрепата за антифашистки и антинацистки организации винаги е висока, въпреки възхода на крайнодсени организации и там. Въпреки това Хамбургският клон на германския полицейски съюз също критикува Antifa, публикувайки снимки на облечени в черно протестиращи, които призовават за насилие срещу полицията. \"Насилието като средство за политически конфликт трябва да бъде забранено и преследвано от Закона - това трябва да бъде демократичен консенсус, който надхвърля партийните и идеологическите граници\", пишат от Съюза на полицаите. Засега обаче действията срещу Антифа и обозначаването им от американските власти като терористична групировка остават на ниво заплаха. Все още няма предприети конкретни действия и е напълно възможно ако все пак се стигне дотам, много хора в САЩ да се обявят в тяхна защита.  Реакцията на Доналд Тръмп обаче е показателна за това, че агресивните действия на крайнолевите няма да бъдат толерирани и срещу тях ще бъдат взети специални мерки.    ", "date": "2019.07.30", "title": "Терористи ли са Антифа?"}
{"url": "http://www.classa.bg/%D1%81%D0%B2%D1%8F%D1%82/item/398378-%D1%81-%D0%BA%D0%B0%D0%BA%D0%B2%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%87%D0%BE%D0%B2%D0%B5%D0%BA-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%BF%D0%BE%D0%B4%D0%B0%D1%82%D0%BB%D0%B8%D0%B2-%D0%BD%D0%B0-%D0%B2%D0%BD%D1%83%D1%88%D0%B5%D0%BD%D0%B8%D1%8F", "text": "Често казват „Завъртял или завъртяла му главата“. Този израз означава магическо въздействие. Сходна на този израз е фразата „помътняване на съзнанието“. Често се случва човек буквално да не вижда кого обича и с кого дружи, на кого служи, прислужва, или кого взема на работа, на кого всичко прощава и се възхищава от мнимите му успехи – гледа и не вижда. И не слуша онези, които се опитват да отворят очите му за истинското лице на фаворита. Някои биха казали, че са му направили магия, помрачили са съзнанието му, завъртели са му главата. Според народната магическа традиция да завъртиш главата на някого означава насилствено затъмнение на съзнанието с цел получаване на изгода, да се харесаш, да се възползваш от другия човек при пълната липса на съпротива от негова страна.     Една дама работела като главен счетоводител при един предприемач. Той почти денонощно работел, както и другите служители. Парите били малко, фирмата била почти пред фалит. И на счетоводителката плащали малко – средната заплата. За шест години обаче дамата обходила луксозни курорти, купила си хубав автомобил и нова квартира, обличала се в бутици. А работела само три часа на ден. Директорът не й правел забележки. Бил готов на ръце да носи тази едра жена. Гледал я в устата и повтарял думите й като папагал. По неин донос уволнил двама добри служители. След това всичко станало ясно: дамата нагло прехвърляла пари в личните си сметки, почти открито. Тя и довела предприятието до разорение. Но нали всичко било очевидно?! Откъде вземала пари за разкошния си живот? И защо не работела толкова, колкото се полагало? Всичко било ясно, съвършено прозрачно и очевидно. По съвет на счетоводителката директорът посещавал някакви загадъчни лекции и носел изплетен за него лично амулет от възелчета – седем на брой, на червеникава кожена лентичка. Най-странното било, че този директор седял веднъж замислен и мислел за лошото финансово положение. И както бил замислен, така разплел-развързал едно след друго възелчетата на този амулет. Машинално. И когато разплел и последното, сякаш отрезвял и дошъл на себе си. Наел одитор и открил ужасни неща, които нямало нужда да бъдат откривани, защото били очевидни. А и служителите му го молели да отвори очите си и намеквали сто пъти преди това, но без резултат. Жертва като този директор се намира в състояние на внушение. На него или на нея са им завъртели главите и те са загубили здравия смисъл. И вършат онова, което е изгодно на онзи, който е завързвал възелчетата или ги е гощавал със „заговорена“ храна, който им въздейства с магьоснически действия или мислени внушения. Внушението от разстояние наричат „рапъпортна връзка“. В началото установяват доверителен контакт с човека, а след това се залавят с внушението. То действа невидимо, както пише Бехтерев, така че жертвата да не се сеща за влиянието, а след това онзи, който е прибегнал до този ритуал, започва да върши различни действия и да чете заклинания. Това е дистанционното внушение, подкрепено с определени манипулации – завързване на възелчета, изработвани на кукли, заговаряне на храна, с която гощават онзи, на когото искат да завъртят главата… Това е психодеструктивно влияние, чиито механизми докрай не са изучени. Но признакът му е следният: някой се намира под силното емоционално влияние на недостоен и неподходящ човек. И обсипва този човек с подаръци, похвали, вижда само хубавото в него и отхвърля очевидни негативни факти. На предложението да отвори очите си реагира агресивно или просто не чува и не разбира съвършено ясни неща… С времето това опиянение преминава само. Но почти винаги жертвата му си спомня за странното угощение от страната на онзи, който се е възползвал от неговото замъглено съзнание. Или за някакви загадъчни предмети, изплетени, завързани, ушити, пришити… На някого са пришили копче, на друг са вплели ажурна салфетчица или амулет с възелчета. Или просто са подхвърлили кончета, връвчици, шнурчета… Така описват тези магически действия в изследванията на народните вярвания. В живота често се налага да наблюдаваме странното разположение към недостоен човек. Внушението е загадъчно нещо, което докрай не е изучено. Понякога можем да помогнем, като се избавим от предмета, който създава ненужната връзка.    ", "date": "2019.07.30", "title": "С какви действия човек може да се превърне в податлив на внушения"}
{"url": "http://www.classa.bg/%D1%81%D0%B2%D1%8F%D1%82/item/398379-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B0", "text": "„Урсула фон дер Лайен беше не само на заседанието на клуба Билдерберг. Преди това тя беше в Давос, след това се срещна с Елизабет Мон, шефа на Bertelsman Stiftung, и едва след това присъства на заседанието на Билдербергите. Тоест, преди да влезе в клуба, тя трябваше да получи одобрението на Елизабет Мон, жената, която контролира медийната и образователна сфери в Германия. Именно на нея Европа и целият педаго Как се координира управлението в самия връх на световната пирамида – за това разказва руският политолог и публицист Константин Черемних в интервю за сайта zavtra.ru. – Константин Анатолиевич, след изборите за Европарламент се смениха ключовите фигури в европейската бюрокрация. Председател на Европейската комисия стана министърът на отбраната на Германия Урсула фон дер Лайен. Любопитно е, че преди изборите тя присъстваше на заседанието на Билдербергския клуб през месец юни.     – Урсула фон дер Лайен беше не само на заседанието на клуба Билдерберг. Преди това тя беше в Давос, след това се срещна с Елизабет Мон, шефа на   и едва след това присъства на заседанието на Билдербергите. Тоест, преди да влезе в клуба, тя трябваше да получи одобрението на Елизабет Мон, жената, която контролира медийната и образователна сфери в Германия. Именно на нея Европа и целият педагогически свят е задължен за Болонския процес (Инициатива възниква в края на 90-те г. за сравнимост на висшето образование в Европа, с цел на тази основа да се постигне мобилност на кадрите, б. пр.). Елизабет принадлежи към фамилия, която, както и редица други влиятелни германски фамилии, се стараят да се изчистят от нацисткото си наследство. И за това на нея й е необходимо да покаже, че е по-либерал от всички останали либерали. По-нататък в процеса на прехода на световния либерализъм към т. нар. от тях прогресизъм, прогресизмът се сдоби със свои специфични черти. В образованието например, това се изрази чрез примитивизацията и англофикацията му. – Тоест, в резултат на Болонския процес, немският език в Германия беше изместен на второ място? – Да, но само по отношение на английския. Това е едната от проявите на този процес. А другата проява е общото изпростяване, което, за съжаление, се разпространи и в Русия, и в редица други страни. А фактът, че Урсула фон дер Лайен посети Елизабет Мон, за да получи агреман, за пореден път говори, че   е системообразуваща структура, която има влияние върху всичко, включително и върху подбора на политически кадри. Стигна се дотам, че предишният председател на Еврокомисията Жан-Клод Юнкер, който дълги години оглавяваше правителството на Люксембург, беше издигнат на висшия пост в Евросъюза, веднага след като финансовата структура   беше регистрирана в Люксембург. А що се касае до самата Елизабет Мон и нейния фонд  то тя, въпреки устава на фонда, удължи своите пълномощия и след 75-годишната си възраст, като това мина без особени демократични оценки, както това става в Еврокомисията. – В този аспект, германското представителство на заседанията на Клуба тази година е най-внушително? – На пръв поглед изглежда, че е така, тъй като щом Германия прокара своята кандидатура за председател на Еврокомисията, то и германската делегация би трябвало да бъде най-представителна. Но, в действителност, германците изглеждаха доста по-скромно в сравнение с френското представителство. Както и през миналата година, от Франция присъстваше Патрисия Барбизе, ръководител на френския клуб  , който е също такава системообразуваща структура, където се „затягат всички гайки“ при разпределяне на длъжностите в европейските институции, по същия начин, както и в  Освен Патрисия Барбизе, Франция бе представена и от личния съветник на Макрон, Клеман Бон, и старши съветника в Института „Монтен“, Франсоа Годеман. Трябва да отбележим, че Институтът „Монтен“ беше ключовата структура при подбора и утвърждаването на Макрон за президентския пост, особено когато се наложи малко да се притиснат десните. Друг участник от френска страна беше министърът на икономиката и финансите на Брюно льо Мер, който участва и в много широк кръг от други влиятелни организации, като например в   който установява преки финансови отношения между своите членове. Льо Мер също така наблюдава неформалните финансови отношения между френските държавни банки и Китайската банка за развитие. Разбира се, на заседанието на Билдербергския клуб присъстваше и генералният директор на компанията  Патрик Пуяне и дори Майкъл Сабиа, който формално представляваше Канада, но си беше човек на Франция. – А британското представителство? – То беше доста своеобразно. От една страна, въобще нямаше представители от  , която поддържа неформалната връзка с американския Бохемски клуб, но, за сметка на това, имаше такива могъщи фигури, като шефът на   и  Но   бяха тук по-скоро по друга линия. Тъй като присъстваше и кралицата на Холандия, всички си задаваха въпроса, дали само фон дер Лайен ще бъде обсъждана, или ще се обсъжда и кандидатурата на холандския политик Франс Тимерманс. – Но накрая Билдербергския клуб предпочете фон дер Лайен? – Очевидно, да. Но ако погледнем като цяло на Европейското разпределение, ще видим, че на поста директор на Европейската централна банка идва от Международния валутен фонд Кристин Лагард. А темата за ръководството на международните финансови институции е много важна за Билдерберг. И ако за тази ротация се предполагаше още през месец май, то това би намерило място в тематиката на клуба или, в крайна сметка, поне в неговия състав. А такова нещо не се наблюдаваше. Затова тази ротация, по-скоро е възникнала в последния момент, около месец след заседанието на клуба. Впрочем, когато издигаха от Билдербергския клуб Лагард за поста в Международния валутен фонд, на заседанието му присъстваше и нейнитя конкурент Стенли Фишер, бивш шеф на Централната банка на Израел. Това заседание също се проведе в Швейцария и беше толкова сложно, че след основното заседание, отделно започна някакво неформално заседание, което продължи още няколко дни. – А кои от присъстващите тази година на заседанието на Клуба са постоянни негови членове?  – Интересно е да се разгледат постоянните участници, от гледна точка на съвременните икономически сектори, които представляват. И тук на първо място трябва да споменем Томас Лейзън, който е свързан с няколко сектора в промишлеността. При това Лейзън беше председател на Изпълнителния комитет на Билдербергския клуб, като смени на този пост Етиен Давиньон, който поради възрастта си беше изпратен в пенсия. Но и Давиньон, и Лейзън са представители на една и съща корпорация, която се нарича  . Преди това тя се наричаше „Миннодобивен съюз на Горна Катанга“. Катанга е провинция в Демократична република Конго. – В миналото това не беше ли Белгийско Конго? – Да, но Томас Лейзън не е чисто белгийска фигура, а белгийско-германска. Майка му произxожда от рода Алерс, собственик на голяма германска корабна компания. Историята на богатството на Алерс е история на едно от многото довоенни богатства, макар че не е чисто германско, а германско-белгийско. Бащата на Томас Лейзън, макар и белгиец, е работил в структурите на Алерс. Връзките му с Германия са били много здрави, и неслучайно в началото на 1990 г. той влиза в съвета на директорите на организацията, създадена след обединението на Германия, в чийто баланс са вписани активите на всички промишлени предприятия и държавни земи на ГДР. А като вземем предвид, че в рамките на СИВ ГДР беше специализирана в производството на електроника и като цяло в такива области, от които впоследствие се роди IT сектора, то няма нищо чудно, че семейството Алерс-Лейзън  бeше много необходимо на тази структура, за която то традиционно доставяше и продължава да доставя необходимите за IT отрасъла руди от страните на Централна Африка. Сега Томас Лейзън е председател на съвета на директорите на  а генерален директор на компанията стана някой си Марк Гринбърг, за когото почти нищо не се знае. Впрочем, откъде се появи той? Тайната се крие в 1996-1997 г., когато президент на САЩ беше Бил Клинтън, а се предполагаше, че следващият президент ще бъде Албърт Гор, който беше известен, от една страна, като човека, отворил интернета за света, а от друга страна, като един от основоположниците на теорията за глобалното затопляне. Но нещо се обърка и Гор не стана президент. В резултат от това в Демократична република Конго се появиха конкуренти на белгийците. За да запазят позициите си в африканската република, особена роля изигра дъщерната компания на белгийците, в чийто борд на директорите бяха Томас Лейзън и Марк Гринбърг, чиято фамилия се появи тогава за пръв път. От 2010 г., когато приключи президентството на Буш и се появи Обама,  много бързо започна да се избавя от конкурентите си. Някои от тях бяха включени в „черните“ списъци на Федералния резерв на САЩ, някои се озоваха в „панамските досиета“ и т. н. – Компанията на Лейзън има заводи не само в Белгия, а и в Германия? – Да, в допълнение към това, в Германия все още живее част от диаспората хуту. Работата е там, че т. нар. Велика африканска война (1998-2002 г.), в която участваха няколко страни, започна със стълкновения между племената хуту и тутси. Всичко това може да има пряко отношение към избора на Урсула фон дер Лайен за председател на Еврокомисията. През нейния мандат, като министър на отбраната на Германия, станаха особено активни действията на Бундесвера, съвместно с френските сили в Африка. – А как се отнася към това самата Африка? – В нейното отношение се наблюдава известна двойственост. От една страна, ако говорим с езика на Маркс, това, с което се занимаваше Миннодобивният съюз на Горна Катанга, а сега се занимава  е хипер експлоатация. От друга страна, тази компания така или иначе е принудена да развива инфраструктурата на страната, тоест да строи железопътни линии, пристанища и т. н. И затова отношението на африканския истаблишмънт към тази и други подобни компании изглежда така: „Да, вярно е, че са експлоататори, но какво ще правим без тях“? – А обсъждаше ли се тази година традиционната за Билдерберг тема за промените в климата? – В списъка на участниците имаше само един човек, който в чист вид може да отнесем към лобито за климата. Това беше Борд Вегар Солджел, който ръководи Световния фонд за дивата природа в Норвегия. Явно, че структурите, които организираха заседанието на Клуба тази година, са заинтересовани в известна степен да засенчат публиката, която подкрепя Джордж Сорос. А той пък на свой ред е спонсор на Бърни Сандърс и Елизабет Уорън. – Тоест излиза, че на Сорос сега не му върви? – За това, че на Сорос не му върви може да съдим по Великобритания. Още през лятото на 2018 г. във в. „Гардиън“ имаше статия за това, колко стремително се развива движението  , което ръководеше забележителния депутат лейбърист Чука Умуна с подкрепата на лорд Мелок Браун. Това, че Браун работи за Сорос бе добре известно. Те заложиха на Чука Умуна, като лейбъристки центрист, който не влиза в екипа на Джеръми Корбин, а е от старите кадри на Тони Блеър. По баща Чука е нигериец, а на външен вид е малко по-тъмнокож, отколкото Обама. Отначало той беше претендент за длъжността, която зае Корбин, т.е. за председател на Лейбъристката партия. Но впоследствие го отхвърлиха и той си намери друга кауза. „Гардиън“ възторжено обясняваше как от движението  ще се роди нова партия, в която ще се влеят и представителите на други леви и десни партии, които твърдо стоят на европейски позиции и са категорично против Брекзит, за разлика от колебаещия се Корбин. – Участва ли тази нова партия в Европейските избори? – Да, те участваха в изборите за Европарламент, но не като  , а под името  . На пръв поглед изглеждаше необяснимо защо трябва да сменят името си. Но, ако се изпише съкратено новото име, се получава  (ЧУК). Или, намеренията им да направят от тази личност фигура, съпоставима поне с Найджъл Фараж бяха сериозни. – Тоест, съпоставим с лидера на Партията за независимост на Обединеното Кралство, в действителност, партията за Брекзит? – Да. Но още в началото на годината беше ясно, че няма да успеят да наложат Чука сред избирателите. Въпреки това Сорос и други хора продължаваха да харчат пари за него. За тази цел се опитаха да привлекат в   депутати от лейбъристите. В крайна сметка се съгласиха едва девет-десет човека. На изборите партията на Чука, получи едва 3 процента от гласовете и нула места в Европарламента. Затова Сорос трябваше да признае, че някъде сгреши. Дали в личността на Чука или пък в анализите. Но, в крайна сметка, това, което му се получаваше в САЩ, не се получи в Англия. – Да се върнем към днешната ситуация във Великобритания. Къде в дневния ред стои въпросът за политиката на новия министър-председател? – Да започнем оттам, че когато в Турция през 2016 г. беше направен опит за военен преврат, първият човек, който побърза да се солидаризира с Ердоган, беше посланикът на Великобритания в Турция. А след него и самият Джонсън, напомняйки, че дядо му е от турски произход. По-нататък Джонсън се опита чрез своя екип да се заеме с Афганистан, но там частично се провали. Той усети, че в този момент е по-добре да се оттегли и, както сега се вижда, го направи навреме. Но още тогава беше ясно, че тази линия, която се опитваше да утвърди, включваше Турция в геополитическия проект, продължавайки в този смисъл линията на Камерън. – И тази линия явно противоречи на линията на Евросъюза, имайки предвид и наложените на Турция санкции по повод геоложките и проучвания в шелфа на Кипър? – Да, тя   противоречи на всичко това, което се прави около Турция от европейска страна, включително и с участието на хора, които се занимаваха с това по-рано по американска линия. Тази група, приближена до Клинтън и Олбрайт, която подготвяше преврата в Турция, общуваше с вдъхновителя на този преврат Фетхуллах Гюлен и заедно с „Клуб Руми“ организираха различни конференции и поддържаха политическите амбиции на тогавашния министър-председател на Турция Ахмет Давутуглу. През 2016 г. Ердоган го отстрани от управлението, но сега той отново излиза на сцената и отново създава своя партия. Неотдавна напусна управляващата партия на Турция Али Бабаджан, човека, който често канеха Билдербергите. Напускането му стана непосредствено след Билдербергския форум, на който цялата турска делегация беше от опозицията. Струва си да отбележим, че тази година в Билдербергския клуб имаше две делегации, настроени срещу правителствата на страните си. Това бяха делегациите на Турция и на Полша. Отчитайки факта, че там присъстваха такива оператори на сурогатни революции, като американеца Джаред Коен и англичанина Тимъти Гардън Аш, който  преди „Арабска пролет“ водеше неформални преговори с т.нар. умерено крило на „Мюсюлманските братя“, можеше да се предположи, че и турският, и полският проекти се движат от една и съща ръка. А присъствието на „темата Русия“  в списъка от теми на Билдербергския клуб, се открояваше с това, че там действително бяха поканени няколко специалисти по Русия, в това число и доста недоброжелателни типове, като Том Тагендхет или Тимоти Снайдер. Това показваше, че промените, които се готвят да извършат в Полша, по някакъв начин са обвързани с руската тематика. Професорът по история от Йелския университет Снайдер преди време написа книга за Втората световна война в сегашна Източна Европа, където описва преплитането на това, което е ставало там, включително наказателните акции на поляци срещу украинци и на украинци срещу поляци. Впрочем, думата „кръв“ фигурира в заглавието на самата книга. Професор Снайдер нееднократно е говорил много злобно срещу Русия и неговото присъствие в Билдербергския клуб е знак за това, че там въпросът се разглежда като полско-украинско-руски, като по-скоро това е въпросът, който се крие под официално заявената „тема Русия“, а не въпросът за газопроводите. Макар че газопроводите също са важни. Аз вече споменах, за Ротшилд, но в тази връзка трябва да отбележим, че пет дне преди началото на заседанието на Клуба, Давид Рене дьо Ротшилд беше в Баку на редовния ежегоден форум по въпросите на нефта и природния газ. В неговото присъствие имаше определен смисъл, отчитайки факта, че поради политическия тупик в Израел и много по-острия от когато и да било конфликт между Турция и Гърция в Кипър, може задълго да бъде забравено предполагаемото строителство на тръбата   от Израел, през шелфа на Кипър и през Гърция до Европа. По тази причина, темата за Баку е много интересна, а ревността на Джо Байдън към Задкавказието разбираема. Нищо чудно няма в това, че в този регион ситуацията е доста напрегната. Но странно е, че в същото време напрежението на Балканите е много по-малко. Обичайно в тези два региона напрежението се повишава едновременно. – Когато издигнаха испанеца Жозеп Борел за поста еврокомисар по външните работи, бяха изказани опасения, че той няма да се справи с Балканите… – Това е предизвикано от обстоятелството, че Борел е категоричен противник на отделянето на Каталония от Испания. В този смисъл е напълно логично, че във връзка с каталонския и други сепаратистки въпроси, Испания не признава Косово, като отделна държава. – Макар че Косово го признаха много европейски страни, включително и Германия. – В Балканския регион Германия сега заема позиция за съхраняване на съществуващото статукво, тоест да не се променят границите. И не само на Балканите, но например и границите между Румъния, Молдова и Украйна. Но ако по въпроса за границите се следва стриктно позицията на Меркел, то тогава Украйна и Молдова трябва да отменят обмена си на сухоземни територии, в резултат, на който Молдова получи пристанището Джурджулешт. – Но темата за промяна границите на Балканите не слиза от дневния ред? – Тази тема, както е известно, се лансира от Джон Болтън. От друга страна, тази тема много по-рано поставяше Тони Блеър. А още по-рано се появи т. нар. „План Петерс“. Петерс е консерватор, даже много по-десен от другите консерватори. Той си беше нарисувал своя карта, на която, например, беше присъединил Косовска Митровица към Сърбия. Защо беше направил това? Защото има един комбинат „Трепча“, рудата, за който се намира от едната страна на границата, а обогатителното производство от другата страна. Присъединяването на Митровица към Сърбия означаваше, че този промишлен контур ще може да заработи. – А сега този комбинат бездейства ли? – След американските бомбардировки и обособяването на Косово, ръководството на комбината и сръбското правителство бяха убедени, че сега ще дойдат, ще ги превземат и погълнат. В действителност там всичко спря да работи. И в това имаше определена логика. Защото, ако погледнем хората, които подготвиха свалянето на Милошевич, то веднага се набива на очи командата на Джийн Шарп и Питер Акерман, в която от 20 души 16 бяха еколози. Прословутият Срджа Попович оглавяваше фонд „Екотопия“. Защо се наричаше така този фонд? Защото неговата задача беше да спре промишлеността. Да направи така, че Югославия никого повече да не бъде индустриална държава. Ние можем да се отнасяме към Болтън както си искаме, но нещата така се стекоха, че дали в Африка, дали на Балканите, дали в Австралия или където и да било другаде по света, неговата команда винаги е на страната на тези, които са свързани с добива на метали, нефт и т. н. Покрай икономическите интереси обаче, в сръбската тема има и идеологическа страна, която, в крайна сметка, не се свежда само до това дали ще работят заводите. Това са въпросите за съзнанието и за начина на живот на хората. Ще работят ли те в индустрията или вместо това ще употребяват наркотици? Ако стане последното, тогава това ще бъде съвършено друга страна, или по-скоро само територия.  ", "date": "2019.07.30", "title": "Господарите на света"}
{"url": "http://www.classa.bg/%D1%81%D0%B2%D1%8F%D1%82/item/398380-%D0%B0%D0%B7%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BF%D0%B5%D1%82%D1%80%D0%BE%D0%BB", "text": "Заплахата за жизненоважните петролни доставки от Близкия Изток към Азия рязко се повиши, тъй като на 13 май в Оманския залив бяха саботирани четири петролни танкера. Второ нападение срещу нефтени кораби в региона през юни, задържането на британския петролен танкер от страна на иранските военни, докато САЩ и Иран свалят взаимно шпионски дронове - всичко това сигнализира за продължителен проблем, който може да се влоши още повече, пише Вандана Хари за Nikkei Asia Review. Но тъй като най-големите азиатски консуматори на петрол изпитват затруднения с двойните предизвикателства на тази ескалираща враждебност и губят достъп до ирански суров петрол под сянката на американските санкции, тяхното решение - търсене на спасение при увеличен внос от САЩ - е рискова стратегия.     Американският петрол е добре дошъл нов вариант за диверсификация, но едва ли е заместител на доставките от Близкия изток по отношение на качеството, дългосрочната сигурност или цената на доставката. Голяма част от скорошните тревожни събития са ситуирани в един район - Ормузкия пролив, тясна ивица морски път, прилежаща към Иран, която свързва Персийския с Оманския залив. Това е най-важната точка за петролния транзит в света, с постоянен ежедневен поток от 21 милиона барела петрол, една пета от потреблението в света, преминаваща през него през 2018 г. Близо три четвърти от тези пратки са насочени към Азия.  За да увеличат своята издръжливост в случай на сривове в този район, Китай, Индия, Япония и Южна Корея, най-големите потребители на петрол в Азия, увеличиха своите покупки на петрол от САЩ, особено след 2018 г. Скорошният пик на кумулативния износ на суров петрол в Китай, Индия, Япония и Южна Корея беше малко под 1 милион барела на ден, отчетени през декември 2018 г. Но тези обеми са сравнително скромни. Почти половината от въпросните 21 милиона барела на ден петролен внос за четирите страни през първата половина на тази година са от Близкия изток. На световния пазар се предлага много по-големи количества петрол от Близкия Изток, отколкото от САЩ. Саудитска Арабия, Иран, Ирак, Кувейт, Катар, ОАЕ и Оман заедно изпомпват около 22 млн. барела на ден суров петрол и изнасят около 17 млн. За разлика от тях, продукцията в САЩ е била малко под 12 млн. барела на ден през първите четири месеца на 2019 г., от които средно само 2,8 млн. барела на ден са изпращани отвъд граница. Има разлика и в качеството. Шистовият петрол на САЩ е лек и с ниско съдържание на сяра. Производителите от Близкия изток най-често изпомпват по-тежки сортове петрол, с богато съдържание на серни съединения, които са по-евтини и отговарят на изискванията на азиатските рафинерии. И накрая, самата география прави доставките от САЩ по-малко удобни, с големи логистични разходи. Суровите товари в САЩ се доставят от терминали в Мексиканския залив и изминават голямо разстояние, за да достигнат азиатските дестинации. Азиатските вносители също трябва да помислят за бъдещето на своите източници на суров петрол. Въпреки че производителите в Близкия изток притежават множество доказани конвенционални запаси от петрол и резервен производствен капацитет, който гарантира дългосрочно предлагане на купувачите, растежът на производството на шистов петрол в САЩ вече се забавя и производството може да достигне пик след около десетилетие. Освен САЩ, почти няма производители извън страните от Организацията на страните износителки на петрол (ОПЕК), които да имат възможност за устойчиво повишаване на продукцията. Русия, Бразилия и Канада са сред малкото, но имат ограничена способност да увеличат производството и да го транспортират до задгранични пазари. Допълнително усложнявайки въпросите, иранският президент Хасан Рухани предупреди западните сили да стоят настрани от региона, настоявайки, че опазването на Ормузкия пролив и водите около него е отговорност на съседните страни. Въпреки това, дълбоко вкоренените регионални съперничества изключват координирани усилия на тези регионални играчи. Китай остава официално мълчалив по този въпрос, докато Южна Корея обяви, че разглежда всички варианти. Великобритания има желание за създаване на нов европейски морски съюз за защита на търговското корабоплаване в протока. Администрацията на САЩ се опитва да създаде коалиция със съюзници в Европа, Азия и Близкия изток за увеличаване на надзора и ескортирането на кораби в Близкия изток. Все още не са известни целевите времеви рамки и други подробности на плана, наречен операция „Сентинел“. Как би се вписало в други индивидуални и регионални планове също не е ясно. Като основни заинтересовани страни в стабилността в региона на Персийския залив, азиатските икономики трябва да поемат отговорност, да постигнат съгласие за колективен дипломатически или морски отговор на ситуацията, както помежду си, така и с правителствата на САЩ, Великобритания и Близкия изток, след което бързо да го приведат в действие, смята Вандана Хари.  ", "date": "2019.07.30", "title": "Азия не може да разчита на американския петрол"}
{"url": "http://www.classa.bg/%D1%81%D0%B2%D1%8F%D1%82/item/398381-%D0%B7%D0%B0%D1%89%D0%BE-%D1%82%D1%80%D1%8A%D0%BC%D0%BF-%D0%BD%D0%B5-%D0%B3%D1%80%D0%B5%D1%88%D0%B8", "text": "Миналия петък американският президент Доналд Тръмп отново нападна френското вино - след първите си критики през ноември миналата година и през юни тази година. Той даде да се разбере, че може да наложи допълнителни мита върху френските вина. „Франция наложи дигитален данък на големите американски технологични компании. Ако някой трябва да ги облага, това е родината им, САЩ“, написа американският президент в Twitter. “Скоро ще обявим значителни реципрочни действия след глупавата постъпка на Макрон. Винаги съм казвал, че американското вино е по-добро от френското!“, допълни той. През ноември миналата година Тръмп написа в Twitter: “Франция произвежда отлични вина, но САЩ – също. Проблемът е, че Франция прави задачата на САЩ да продава вината си във Франция много трудна и налага високи мита, докато САЩ улесняват продажбите на френско вино и налагат много ниски мита“. Тогава американският президент призова за промяна, припомня френският вестник Le Figaro.     В изявленията на Тръмп няма конкретика и това не позволява да разберем какво точно има предвид. Дали говори за фиксирането на цените от лозарите, за митата в глобален план или за националните акцизи за вината и спиртните напитки. Каквото и да има предвид, във Франция, както и в Европейския съюз и САЩ вината и другите видове алкохол са подложени на акциз, който е косвен данък върху потреблението на определени продукти. В ЕС, а следователно и във Франция, вносните мита върху виното зависят от два критерия. Първият е съдържанието на алкохол, а вторият е произходът му, т.е. дали виното е произведено извън ЕС или не. За вината, произведени в страни извън ЕС и със съдържание на алкохол под 13%, митата достигат 13,1 евро за хектолитър. Когато съдържанието на алкохол надхвърля 13%, но остава под 15 на сто, митата достигат 15,4 евро на хектолитър. Американските вина не са подложени на различни мита, а на същите като прилаганите за всички трети страни. За внасяните в САЩ чуждестранни вина американските налози също варират според два критерия – съдържанието на алкохол и този път размера на бутилката. Мнозинството френски вина се произвеждат в бутилки от 0,75 литра, така че за тях се прилага законодателната рамка за бутилки под два литра. За вината със съдържание на алкохол под 14% се прилагат мита от 5,6 евро на хектолитър. Когато съдържанието на алкохол надхвърля 14%, налогът достига 15 евро на хектолитър. „Цифрите показват, че равнището на прилаганите в САЩ мита за вина от трети страни като цяло е по-ниско в сравнение с митата в ЕС за същите продукти“, отбелязва пред Figaro френската митническа служба. По-конкретно, бутилка бяло американско вино с 13% съдържание на алкохол, внасяна в ЕС, е подложена на мито от 10 евроцента. Сходна френска бутилка вино, внасяна в САЩ, е облагана с мито от пет цента. За сметка на това за бутилка със съдържание на алкохол от 14,5% американските мита достигат 13 цента, а френските – 12 евроцента. Наред с акциза алкохолът във Франция е подложен и на обичайно ДДС от 20% като всички останали хранителни стоки. Тук изниква ново различие със САЩ, тъй като отвъд океана системата на ДДС не съществува. Американците плащат „данък върху продажбите“, който варира според щатите и е средно около 5%. Например, по данни на Sales Tax Institute щатът Ню Хемпшир прилага данък от 0%, а Вашингтон – от 6,5%. На практика този данък във Франция и цял свят е по-висок, отколкото в САЩ и механично повишава цената на американските бутилки с вино в магазините. Продажбите на френско вино в САЩ ( са донесли през последните 12 месеца 1,68 млрд. евро. Продажбите на алкохол извън виното са на четвърто място и са генерирали през същия период приходи от 1,53 млрд. евро. Френските вина имат дял от 32% от пазара на вносни вина в САЩ. В същото време вносът на американски вина и алкохол във Франция възлиза на едва 200 млн. евро. Накрая Доналд Тръмп настоява, че американските вина „също са с отлично качество“. Наистина, калифорнийското вино постигна голям напредък през последните години, особено от гледна точка на цена и качество, но едва ли скоро ще може да се мери с най-добрите френски вина, отбелязва Figaro.  ", "date": "2019.07.30", "title": "Защо Тръмп не греши..."}
{"url": "http://www.classa.bg/%D1%81%D0%B2%D1%8F%D1%82/item/398382-%D0%B2%D0%B5%D1%87%D0%B5-%D0%B8%D0%B7%D1%87%D0%B5%D1%80%D0%BF%D0%B0%D1%85%D0%BC%D0%B5-%D0%B7%D0%B0%D0%BF%D0%B0%D1%81%D0%B8%D1%82%D0%B5-%D0%BE%D1%82-%D0%BF%D1%80%D0%B8%D1%80%D0%BE%D0%B4%D0%BD%D0%B8-%D1%80%D0%B5%D1%81%D1%83%D1%80%D1%81%D0%B8-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "За няма и 7 месеца човечеството е изразходвало \"бюджета\" си от природни ресурси за цялата година. При тези темпове на потребление имаме нужда от 1,75 планети. САЩ и Германия са сред най-големите грешници.       Международната организация за устойчиво развитие Global Footprint Network ежегодно определя настъпването на деня на изчерпване на ресурсите, т.е. датата, до която човечеството е успяло да изразходва толкова природни ресурси, колкото всички екологични системи на планетата могат да възстановят за цяла една година. С всяка следваща година този ден настъпва все по-рано: ако през 1971, когато за първи път сме излезли \"на червено\", Денят на екологичния дълг е бил на 21 декември, миналата година той настъпи на 1 август, а през тази година - на 29 юли. Казано по друг начин:   ниви и пасища, риболовни площи и гори, отколкото му се полагат чисто математически. А изхвърляните емисии въглероден двуокис надвишават количествата, които екосистемите, напр. горите и океаните, не могат да поемат.  Според международната организация със седалище в Калифорния, резултатът от това потребление е все по-видим: изсичат се гори, почвата ерозираа, видово разнообразие намалява, в атмосферата прониква все повече въглeроден двуокис.  Големи регионални различия Различните страни по света потребяват природните ресурси с различна скорост. По данни на екологичната организация WWF, в Катар са изразходвали годишния си ресурс само за 42 дни, докато на една Индонезия той ще ѝ стигне 342 дни. Германия е изчерпала наличните природни ресурси за 2019-а година още на трети май. Чисто математически: за да задоволим консумацията си при сегашните темпове на потребление имаме нужда от 1,75 планети. А ако всички на Земята потребяваха колкото германците, щяха да са ни нужни даже три планети, или цели пет - ако бяхме като американците.     В Германия най-голям \"принос\" за изчерпването на ресурсите имат високите въглеродни емисии от енергетиката, транспорта и промишленото животновъдство. Фактор е също така и все по-голямата нужда от пространство. От 2009-а година насам   - продължаващото използване на въглища възпрепятства тяхното намаляване. Транспортът - основен грешник Според авторите на проучването, особено проблематично е положението в сферата на транспорта: от 1990-а емисиите в уличното движение не са намалели, а във въздушният транспорт са се увеличили значително. И потреблението на енергия на човек е по-високо от средното за Европейския съюз, като през последните години е спаднало съвсем малко. \"По отношение на ръста на възобновяемата енергия Германия има още какво да направи\", смятат от Global Footprint Network. А и застроената площ все повече се увеличава, критикуват природозащитниците. От 1992 до 2017 те нараснала с близо 23 процента.     \"Последиците от   и от климатичната криза стават все по-осезаеми\", посочват Global Footprint Network и други природозащитни организации. За да стимулира опазването на ресурсите, германското правителство би трябвало още тази година да приеме закон за защита на климата и да наложи данък на високите емисии въглероден двуокис. Възможното противодействие По думите на германския министър на развитието Герд Мюлер, защитата на климата е въпрос, от който зависи оцеляването на човечеството. Той настоява за повече инвестиции в опазването на климата в международен план. \"Най-вече Африка трябва да се превърне в зелен континент на възобновяемите енергии\", казва Мюлер. Според Матис Вакернагел от Global Footprint Network, ако човeчеството се опомни и вземе мерки, през 2050-а година можем отново да се заживеем така, че ресурсите да ни стигат за 365 дни в годината. За това обаче всяка година Световният ден на екологичния дълг трябва да започне да се отмества с пет дни по-назад. А това би могло да се случи, ако заменим например 50% от потреблението на месо с вегетариански продукти. Само от това бихме спестили 15 дни. А ако намалим с 50 на сто и изхвърляните в атмосферата количества въглероден двуокис от използването на твърди горива, това би отсрочило настъпването на Деня на екологичния дълг с цели 93 дни.    ", "date": "2019.07.30", "title": "Вече изчерпахме запасите от природни ресурси за годината"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398372-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%B5-%D0%B2-%D1%88%D0%BE%D0%BA", "text": "Константин, както и редица негови колеги от попфолк бранша активно релаксират край морето, но редом с хубавите емоции, има и не толкова положителни.   Тези дни изпълнителят е бил нагло ограбен, докато се препича на плажа, пише \"Телеграф\". 43-годишният певец е направо потресен от това, което му се случи.     Явно докато е бил в морето някой от околните плажуващи е бил достатъчно ловък и му е задигнал книгата от шезлонга и то не коя да е, а българската класика \"Тютюн\" на Димитър Димов.   Афектиран от кражбата обаче, докато описваше нелепата ситуация, Коцето обърка автора на романа и вместо Димитър Димов, каза Димитър Талев, който пък е написал \"Железният светилник\".     Грубата му грешка, разбира се, беше порицана от многобройните му почитатели, за които е недопустимо да се бъркат такива големи български автори, та дори и в такъв момент.   \"Искам да съобщя за един проблем. Днес някой изключително нагло, безцеремонно ми е откраднал книгата \"Тютюн\" на Димитър Талев. Ще разровя всички сепарета, чадъри, шезлонги и ще видя кой ми е гепил книгата. Каква наглост\", гласи дословното изказване на певеца.     В момента Константин е на почивка в Гърция заедно със съпругата си Надя и двете им деца – Мариана и Александър.   Компания на звездното семейство прави и братът на колегата му Борис Дали – Велислав, който от години работи съвместно с бившия пайнер.", "date": "2019.07.30", "title": "Константин е в шок"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398371-7-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B8,-%D0%BA%D0%BE%D0%B8%D1%82%D0%BE-%D0%BF%D0%BB%D0%B5%D0%BD%D0%B8%D1%85%D0%B0", "text": "Всяка година на 12 юли се отбелязва Световният ден на стюардесата. Дори и с малко закъснение   решихме да поздрави всички дами, които \"летят в облаците\" заради професията си.   Затова  събрахме историите на седем уникално красиви стюардеси. Оказа се, че заради житейските им преживявания цял свят говори за тях.   Причината се крие в това, че те са срещнали любовта в облаците. Изразът на \"седмото небе от щастие\" за тях важи с пълна сила, тъй като заради работата си те са се запознали с несметно богати мъже, а по-късно са станали и техни официални половинки.     Валентин Григориева     Тя е половинка на Михаил Абизов. Освен това Валентина е и многократна победителка в най-различни състезания за най-красива стюардеса на Русия.   Ирина Абрамович   Т я е бивша съпруга на милиардера Роман Абрамович. След развода им тя наследява значително състояние.   Мариам Абдул Азиз     Тя е   бивша втора съпруга на султан Бруней Хасанал Болкай.   Яна Хайниш     Яна е бивш модел и е сочена за една от най-огнените стюардеси в Германия. Освен това има над 113 хиляди последователи в Instagram.   Брижит Жагелависют       Тя е само стюардеса и просто прекрасно момиче от Литва, което има 76 хиляди последователи в социалните мрежи.   Кики Кирити     Красавицата е от Тайланд и успя да привлече 58 хиляди фенове в различните й социални акаунти.   Робин Фъргюсън       Тя е очарователна стюардеса от Шотландия с 47 000 фенове в Instagram.", "date": "2019.07.30", "title": "7 стюардеси, които плениха..."}
