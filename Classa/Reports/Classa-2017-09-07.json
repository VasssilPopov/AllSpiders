{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372449-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B8-%D1%81%D0%B0%D0%BC", "text": "В трудни времена човек трябва да разчита на собствените си сили, сам да се преборва с трудностите, сам да си прави ремонтите, сам да се справя с болежките – на Здравната каса вече всички разбраха, че не може много-много да се разчита.  Затова с възторг научихме от „ТЕЛЕГРАФ” за ново чудодейно и (в повечето случаи – безплатно) лекарствено средство – „Изчукайте се срещу зъбобол” – съветва ни изданието. „Пробвайте да правите секс, когато ви боли глава или дори зъб – болката мигом се изпарява” – твърди анонимният съветник. Според други източници, пожелали да останат анонимни, това твърдение показва, че авторът май никога не го е болял зъб, но ние на анонимните нямаме вяра за пет стотинки, така че второто им предположение изобщо няма да го споменаваме.  „24 ЧАСА” също се е загрижил за душевното ни и друго здраве – макар и по малко особен начин – според също така анонимен автор „6 групи храни скланят към диария”.  Бяхме чували за склоняване към престъпление, но за склоняване към стомашно разстройство (така ние, задръстеняците, наричаме  онова, което свободната от всичко преса назовава с истинското му име) – честно казано – за първи път. Предполагаме, храната се надига от чинията и започва да кандардисва неблагоразумния консуматор, докато той се навие, в смисъл – склони…  Богат е българският език, чудеса могат да се вършат с него, особено при виртуозното му използване! „Китайци строят Черно море” – тържествува на първата си страница „СТАНДАРТ”. Ние си мислим, че имаме море, пък то даже не било построено! А може би – все още си няма акт 16, та китайците ще ни го дооправят? Прочитаме по-дребните буквички под заглавието и с разочарование научаваме, че китайците не само, че нищо не строят в момента, ами и още  даже не са започнали. Дошли да питат искаме ли да ни построят магистралата „Черно море”.  А всички спорове около съдебната реформа вече започват да ни изглеждат безпредметни, след като от „ТЕЛЕГРАФ” научихме, че „Срещу два лева край морето икона решава съдебни спорове”! - „Хиляди миряни се кланят пред чудотворна икона в Бургас, кото има силата да накланя везните на Темида и да решава съдебни спорове”. По съвместителство иконата, дош­ла от братска Одеса, помагала и за зачеване, но опашката очевидно не е за това.  Иконите за съжаление не могат да гасят пожари, но ние си имаме други начини – след като сума ти народ не успя да загаси големия горски пожар в Сакар, дойде Той и го ликвидира моменталически – „Борисов прати 60-тонен булдозер за пожарите в Сакар” - прославя подвига „24 ЧАСА”. Знаехме, че премиерът си има стар мерцедес в гаража, очевидно досега е крил някъде в задния двор и 60-тонно чудовище, за да услужва с него на пожарната!  Докато учебникарите все още спорят как да опре­делят едно петстотингодишно стечение на обстоятелствата – робство, съжителство, присъствие или отсъствие, „ТЕЛЕГРАФ” открива, че сме били имали още едно робство – „България е под 50-годишно шведско робство” – твърди вестникът. Не се плашете, шведите не са ни окупирали незабелязано, става дума за това, че от петдесет години националният ни по футбол не е бил шведския. Мачът още не е започнал, гледайте внимателно, за да можем утре да не се питаме – единайсетте наши присъстваха ли на терена или съжителстваха.  А ако случайно се ядосате на телевизора (на кого другиго), не го изхвърляйте през прозореца, както направи един пловдивчанин по време на последното световно, на което участвахме – „ТЕЛЕГРАФ” ни дава полезен съвет какво да направим с него – „Превръщаме телевизора в бар”! Махаме излишните чаркове и си подреждаме в кутията чашки и шишенца – далеч по-смислено от гледането на новини и риалитита!   Наздраве!", "date": "2017.09.07", "title": "Направи си сам!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372451-%D0%B2%D0%BB%D0%B8%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B8%D1%82%D0%B0%D0%B9-%D0%BF%D0%BE%D1%87%D1%82%D0%B8-%D0%BD%D1%8F%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B8", "text": "            Тази година в складова база в Баркинг, Източен Лондон, пристигна първият пряк товарен влак от Китай за Обединеното кралство, който докара контейнери с потребителски стоки. Влакът, наречен “Източен вятър”, е пътувал 16 дни, изминавайки около 12 070 км през осем страни - в пъти по-кратко време, отколкото би било необходимо по море. Няколко месеца по-късно влакът извърши и първото си пътуване в обратна посока и докара уиски, лекарства и бебешки продукти за гигантските пазари на едро в град Иу, на източния бряг на Китай. Миналата година в Европа са пристигнали 1702 товарни композиции от Китай, двойно повече в сравнение с 2015 г., като броят на жп връзките се увеличава.   Името на влака е от прочутите думи на Мао Цзедун: “Или източният вятър ще надделее над западния, или западният над източния”, обявява той през 1957 г. Шейсет години по-късно китайското ръководство прави всичко възможно да направи така, че източният вятър да надделее. Движещите се през Евразия влакове са част от опита им да създадат нов “Път на коприната” - проект, вдъхновен от древните търговски пътища със същото название, които някога пресичали отдалечените пустини и степи на Централна Азия. Днес китайските лидери са мотивирани от стремеж към икономическо могъщество и национално величие. Изграждайки и финансирайки магистрали, железници и пристанища, китайското ръководство буквално иска всички пътища да водят към Пекин.   Новият “Път на коприната” има по-голям географски и икономически обхват от древния си съименник, който минавал предимно по суша и бил използван само за търговия. В супохътната си част проектът предвижда строителство на нова транспортна инфраструктура и коридори за превоз на индустриална продукция, свързващи Централна Азия с Близкия изток и Европа. По вода той включва нови пристанища и търговски маршрути, от Южнокитайско море към Южния Пасифик, както и от Индийския океан чак до Средиземно море. Пекин казва, че инициативата обединява около 65 страни, но засега няма окончателен списък на участниците. На дипломатически език това означава, че Китай финансира, инвестира и строи в голямата част от развиващия се свят.   Инициативата се лансира усилено от президента Си Цзинпин, който за петте години, откакто дойде на власт, се опитва да увеличи китайското влияние. Тя заема основополагащо място в програмата му за “Китайската мечта”, огласена от него в Националния музей на Китай на площад “Тянанмън” при първата му публична изява, когато оглави Китайската комунистическа партия. Тогава той разгледа изложба в музея, показваща как след “столетие на национално унижение” шестте десетилетия на комунистическо управление са донесли благоденствие на Китай и обеща “голямо възраждане на китайския народ”. На езика на комунистическата пропаганда това значи “Да направим Китай отново велик”.   Следващия месец Китайската комунистическа партия ще се събере на своя Деветнайсети конгрес, на който ще се реши кой ще управлява Китай следващите пет години и повече. Провъзгласен вече от ККП за “ядро” на ръководството на партията, Си изглежда се готви да затегне хватката си върху властта. При неговото управление в Китай стана по-страшно място и се засилиха репресиите - но Си с право може да претендира, че в международен план страната му вече е много по-силна и по-уважавана, отколкото при встъпването му в длъжност. Насърчен от отслабващите позиции на САЩ при Доналд Тръмп той използва икономическите мускули на Китай, за да възстанови историческото положение на Пекин на господстваща сила в региона.   Новият “Път на коприната” играе централна роля в националистическата визия на Си. Финансирайки и строейки транспортна инфраструктура, газови и електрически коридори Пекин цели за стратегически цели да изплете мрежа от икономически зависимости и така да привлече по-близо в орбитата си други страни. Очевидно интересите на Китай са на първо място, но слабо развитите страни, които биха пренебрегнали обещанието му за изграждане на така нужната инфраструктура, не са много. Единственото изключение е Северна Корея, където засега китайските икономически лостове като най-големия търговски партньор на Пхенян изглежда не могат да се мерят с ядрената заплаха и амбициите за пълна самостоятелност на Ким Чен-ун.   Някои основополагащи елементи на новия “Път на коприната”, като сухопътните коридори за товарни превози от Китай за Европа, вече са факт. Според данните на Пекин преките инвестиции по маршрута на пътя за 2015-2016 г. са възлезли на 30 милиарда долара, а китайските компании са сключили договори за строителство на стойност 189 млрд. долара и са спечелили 145 млрд. долара в над 60 страни.   Има съмнение обаче за сигурността и търговската целесъобразност на пътя. Както се твърди, пакистанските власти са разположили 14 500 служители на своите сили за сигурност, за да гарантират безопасността на около 7500-те китайски граждани, работещи по изграждането на икономическото трасе. През май отчетливо се видя опасността, след като двама учители по китайски бяха отвлечени и убити от въоръжени лица в Квета, отдалечен, но важен участък от коридора.   Товарните композиции от Китай за Европа може да се окажат недоходоносни, колкото и време да пестят. Държави с враждебни отношения с Китай в исторически план като Виетнам и Индия се опасяват от стратегическите измерения на разрастването на китайското влияние. Делхи окачестви строителството от Пекин на пристанища в Индийския океан, особено в Шри Ланка и Пакистан, като плацдарм за военен експанзионизъм - “перлена огърлица” около шията на Майка Индия. Военното противопоставяне с Китай това лято в района на спорната им граница в Хималаите само засили безпокойствата на Индия.   Заплахата от конфликт между двата азиатски гиганта хвърли сянка върху Деветата годишна среща на върха на петте страни от БРИКС - Бразилия, Русия, Индия, Китай и Южна Африка - започнала в неделя в китайския пристанищен град Сямън. Срещата между Си и индийския премиер Нарендра Моди може да успокои напрежението, но стратегическото съревнование ще се запази.   В други части на Азия китайската инфраструктурна дипломация носи ползи: във Филипините - в края на миналата година филипинският президент Родриго Дутерте се прибра от Пекин с няколко инвестиционни и търговски споразумения на стойност 24 млрд. долара, след като обяви “отделянето” на страната си от САЩ - и Малайзия, чийто премиер Наджиб Разак се обяви за “истински приятел” на Китай, след като си осигури споразумения за 34 млрд. долара. Малки страни, като Камбоджа и Таджикистан, също са силно зависими от Китай при осигуряването на жизненоважни за обществото услуги.   Геополитическите лостове на Китай се увеличават. След края на Втората световна война САЩ бяха доминиращата сила в Азиатскотихоокеанския регион - но погрешните дипломатически ходове на Тръмп са от полза за Пекин. Решението на президента да се откаже от Транстихоокеанското партньорство (ТТП), търговско споразумение с 12 страни, което не включваше Китай, отслаби регионалното влияние на Вашингтон. ТТП беше замислено от правителството на Обама като котва на американското икономическо и дипломатическо присъствие в Азия за сметка на Китай. Сега Пекин лансира сключването на алтернативно споразумение, този път включващо Китай, но не и САЩ.   С обръщането на американската страна при управлението на Тръмп повече към своите вътрешни проблеми един нов и самоуверен Китай се опитва да заеме нейното място. По-рано тази година Си призова делегатите на форум в Пекин за новия “Път на коприната” да отхвърлят протекционизма и да прегърнат виждането за глобална търговия, лансирано от китайската пиар машина като “Глобализация 2″. Голяма част от това са само приказки, но Си играе сериозна дипломатическа игра. На форума в Сямън присъстват 30 държавни глави - не толкова, колкото се надяваше Пекин, но достатъчна трибуна за китайския президент да се покаже като сериозен държавник от международно значение.   Китайското ръководство е наясно, че има още много дипломатическа работа за вършене, тъй като не са много страните, които гледат сериозно на мантрата му за “взаимоизгодно” сътрудничество. Казано просто, не й вярват. Но практичната му икономическа дипломация е доста по-смела и с по-далечен хоризонт, отколкото всяка от алтернативите. При Тръмп САЩ нямат единна политика за Азия и вече не са смятани за надежден партньор, дори от регионалните си съюзници. Япония все още е голям източник на инвестиции в Азия, но нейната икономика изглежда много малка в сравнение с китайската и не може да се съревновава във финансирането.   От британска гледна точка игрите за влияние на Китай в Азия изглеждат нещо далечно. Ако по новия “Път на коприната” пристига просто още един контейнер с евтини потребителски стоки, какво пък толкова. Но ако китайската икономическа дипломация успее, това вече ще засегне Великобритания. Шумът от това лято около решението на издателството на Кембридж “Кембридж унивърсити прес” да се съгласи с искането на Пекин да премахне 300 статии с политически чувствително съдържание показва доста ясно, че икономическите лостове купуват политическо влияние. Стопанският натиск върху Запада да изпълнява нелиберални искания на Пекин само ще се засилва.   В Азия и не само там възходът на Китай ще донесе много икономически възможности, но може да има и унищожителни последици в политически план. Мао предрече, че източният вятър в крайна сметка ще надделее над западния. Ако се окаже прав, силата му ще се усети от всички.", "date": "2017.09.07", "title": "Влиянието на Китай почти няма граници"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372455-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7-%D0%BF%D0%BE-%D0%BD%D0%B0%D1%88%D0%B5%D0%BD%D1%81%D0%BA%D0%B8-%D0%BF%D0%BE%D1%85%D0%BE%D1%82%D0%BB%D0%B8%D0%B2-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0%D0%BB%D0%B8%D1%82%D0%B0-%D0%BD%D0%B0-%D0%B2%D0%B0%D1%82%D0%BC%D0%B0%D0%BD%D0%BA%D0%B0,-%D1%88%D0%B5%D1%84-%D0%BD%D0%B0-%D0%BC%D0%B8%D0%BD%D0%B0-%D0%BE%D0%BF%D0%B8%D0%BF%D0%B2%D0%B0-%D0%BA%D0%BE%D0%BB%D0%B5%D0%B6%D0%BA%D0%B0,-%D0%B7%D0%B0%D0%B3%D0%BE%D1%80%D1%8F%D0%BB-%D0%B1%D0%B0%D0%BD%D0%BA%D0%B5%D1%80-%D0%BE%D1%82%D0%BD%D0%B5%D1%81%D0%B5-%D0%B3%D0%BB%D0%BE%D0%B1%D0%B0-4500-%D0%BB%D0%B5%D0%B2%D0%B0", "text": "Шефове отнасят глоби, защото във фирмите им е бил упражняван сексуален тормоз, а те не са го предотвратили. Има вече няколко случая, в които жени са се оплакали в Комисията за защита от дискриминация от неприлични предложения, посегателства и опипвания от страна на колеги на работното място, а в резултат освен самия извършител е бил санкциониран и чорбаджията, пише днес \"Телеграф\" репортаж по темата. В последните години жертвите на секстормоз все повече набират смелост да споделят за случилото се и да потърсят възмездие.    В един от случаите жена, работеща в дружество от минната индустрия в подбалкански град, се оплакала от свой пряк ръководител, който я обсипвал с откровени сексуални предложения, опипвал я, пишел ѝ писма, звънял ѝ по телефона през деня и през нощта. Жената, която е майка на две деца, твърдяла, че работи под непрекъснат стрес, а работата ѝ е отговорна и нейна грешка би застрашила живота на колегите ѝ. Затова потърсила помощ от ръководителя на цеха, шефа на „Човешки ресурси\" и дори от изпълнителния директор на фирмата. Те обаче не обърнали внимание на случая и дори я обвинили, че пречи на началника си „да си гледа работата\" и му „дава поводи\". Жената твърди, че едва удържала съпруга си, който бил запознат със случващото се, да не се саморазправи.    След като подала жалба в Комисията за защита от дискриминация са изслушани свидетели и от двете страни. В показанията им имало намеци за отколешна връзка между служителката и колегата, когото обвинява в посегателствата. Въпреки това е установено, че към него момент мъжът действително упражнявал сексуален тормоз над колежката си. Глобени са били както извършителят на деянието, така и управителят на дружеството, който е допуснал това да се случва в предприятието. Има и куриозен казус, в който санкция от 2000 лева отнесъл само шефът на фирмата, а служителят, обвинен в секстормоз, се отървал. Случката станала във филиал на варненска компания в столицата.    Една от служителките започнала да получава обаждания по телефона със запитвания за сексуални услуги. Оказало се, че номерът е публикуван в обява в сайт, предлагащ интимни забавления. След време жената установила, че компютърът, от който е публикуван номерът ѝ, е... на началника на офиса, в който работи. Тя подала сигнал срещу шегаджията в Комисията за защита от дискриминация. Той обаче се измъкнал от санкция, като казал, че много хора имат достъп до неговия компютър и няма доказателства, че точно той е качил номера в секссайта. За сметка на това одрусан с 2000 лева бил шефът на холдинга.    Причината е, че той не е реагирал на сигналите, които пращала до него служителката. Ватманка в столицата пропищя от сексуален тормоз от страна на началник на отдел в трамвайно депо. Жената се оплаква, че началникът я преследвал, опипвал я, досаждал ѝ с желания да ходят заедно на екскурзии за негова сметка, като ѝ отправял неприлични предложения и я злепоставял пред останалите колеги. Мъжът обаче отрича обвиненията като твърди, че те се дължат неговото принципно и стриктно отношение като ръководител. От Столичния електротранспорт заявили, че независимо, че не са убеден в наличието на сексуален тормоз, мъжът е наказан с предупреждение за уволнение заради жалбите срещу него.    Комисията за защита от дискриминация пък установила, че сексуален тормоз в случая е имало и наложила глоби както на извършителя, така и на шефа му – началника на депото. Сексуален тормоз е бил установен преди време дори и в полицейско управление в Русе, чийто началник имал нескрити аспирации към своя подчинена. Тогава Комисията по дискриминация издала предписание към вътрешния министър да вземе мерки и направи нужното срещу такива действия.    В много други случаи обаче оплакванията от сексуален тормоз остават без санкции. Тези случаи са трудно доказуеми, защото подобни интервенции обикновено се вършат без свидетели, а извършителите рядко са агресивни пред други хора, макар и това да не е изключено, посочват от комисията. Най-голямата глоба за секстормоз, налагана някога от Комисията за защита от дискриминация, отнесъл управител на банков клон. Той е одрусан с 4500 лева, задето тормозил своя служителка след връщането ѝ от майчинство.    Атаките му започнали още докато жената била в отпуск – пращал ѝ СМС-и, с които настоявал да му се обади, последвали обяснения в любов и предложения за съвместен живот. Тя самата твърди, че никога не е показвала лични симпатии към управителя. След като се върнала на работа, била посрещната от него с думите „най-добрият служител в клона\".    След като не откликнала на чувствата му обаче започнали проблемите - била нарочена за съкращаване, поставена е на друго работно място, без да има достъп до оперативната система за работа. Според правилника на банката в такива случаи жената трябвало да се оплаче на управителя на клона, но именно той бил човекът, който я тормозил. Затова потърсила съдействие от Комисията по дискриминация, където доказала чрез телефона си, че действително получавала неприлични СМС-и от шефа си. Наложени са му общо три глоби за общо 4500 лева.", "date": "2017.09.07", "title": "Секс тормоз по нашенски: Похотлив началник налита на ватманка, шеф на мина опипва колежка, загорял банкер отнесе глоба 4500 лева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372442-%D0%B7%D0%B0%D1%89%D0%BE-%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D1%81%D0%B8%D0%BD%D1%8A%D1%82-%D0%BD%D0%B0-%D0%BA%D0%B0%D0%BB%D0%B8", "text": "„Георги има приятел Влади, който е пълнолетен. Моят син е бил с придружител на 18 години, с тази разлика, че придружителят не му е бил роднина.\". Това заяви певицата Кали по повод глобата, наложена заради сина ѝ, защото е бил навън без придружител след 22 часа.    \"Става въпрос за 4-ма младежи в един автомобил. На светофар на зелен сигнал, вместо да завие, шофьорът продължава направо. Млад шофьор извършва нарушение и аз бих се объркала. Полицаите ги спират и проверяват документите\", разказва още певицата и пояснява. „Арестуван проверен и задържан от полицията за 24 часа. Две момчета по 17 години и месеца и 2 на по 18 години\", каза още Кали в ефира на bTV. От своя страна психологът Христо Монов, поясни, че когато през 2009 г е приет закона за защитата на детето е решено, че не трябва да има такъв документ, защото ще стане голямо объркване.      „Аз съм, гражданин на тази страна с позиция по всяко нещо. Не може да глобяваш детето ми 6 месеца преди навършване на пълнолетие, а да оставяш деца 14-15 годишни на морето са дрогирани и пияни\", каза още певицата. Извикали са майка ми, която носи отговорност за него и бабата на другото дете и са му съставили акт. Взели са книжката на другото момче, която не е издадена в България и служи като лична карта, като дебитна карта. Да изземат документ, който не е съставен в нашата страната.    Те сякаш имат някакъв норматив за съставени актове. Аз няма да си платя глобата и ще обжалвам, защото се чувствам дискриминирана\", недоволства още певицата. Тя показа и съставения акт, като поясни, че не се четат думите на полицая, а само на провинилия се. [null] \"Защо органите още не са се самосезирали. Аз ще го кажа съвсем направо. Случаят Сузанита. Защо да не сме морална полиция\", коментира от своя страна експертът.", "date": "2017.09.07", "title": "Защо е арестуван синът  на Кали"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372443-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Трябва да покажете постоянство и твърдост на духа, за да постигнете успех в бизнеса. Ако работите от сутрин до вечер, ще увеличите значително вашата заплата. Необвързаните, днес може да срещнат човек, с който, дори да решат незабавно да живеят заедно. Е, първо потърсете благословия от родителите си. Очаква ви натоварен ден, когато ще е необходимо да общувате и да се запознавате с нови хора. За вашата кариера, всички връзки ще се окажат полезни, така че не се затваряйте в себе си. Във финансово отношение, може да има измами и кражби на улицата. Ако сте невнимателни, може да останете без портмоне и лична карта. Днес, не трябва да се подписвате под подозрителни сделки, особено и ако роднините постоянно ви разубеждават за това. Използвайки на максимум високият си интелект, може да си намерите нова и обещаваща работа. Между другото, потърсете и в интернет. Вечерта, си позволете посещение на козметичен салон и се погрижете за външността си. Не трябва да се изолирате вътрешно от онези, които са ви близо по дух и кръв. Близките ви, наистина могат да се обидят, ако се затворите и не говорите за вашите планове за бъдещето. Вечерта е възможно да срещнете човек, в когото някога сте били влюбени. Времето лекува, както се казва. Но вие ще се убедите, че тази поговорка не е за вас. Трябва да се погрижите за баланса на душата и тялото си. Релаксация, йога и медитация са идеални за това. Често се притеснявате и нервничите по време на работа, което оказва влияние върху настроението и здравето ви. Ако днес ви предложат бизнес пътуване и откажете, очаквайте неприятности. Трябва повече да се доверявате на хората, с които имате съвместен бизнес. Ако непрекъснато търсите нещо, събирате информация и ги подозирате в измама, тогава накрая, ще останете сами. В личния си живот, трябва да избягвате краткосрочните романи. Огледайте се внимателно, все има някой, който е близо до вас повече от година. Като привърженици на консерватизма, днес ще страдате от себе си. Ще ви се струва, че всички ви обвиняват в нещо, не ви вярват и сте притиснати в ъгъла. Възможно е, това да е проява на умората, която се е появила след дълга работа. Ако си пишете с някого в интернет, трябва да сте по-внимателни. Може да бъдете провокирани към авантюри.   Работете върху своите недостатъци, вместо да се впускате да критикувате характерите на другите хора. През деня, се опитайте да промените материалистичните си възгледи, на духовни, така че да не изглеждате меркантилни. Криза е възможна в семейството, като самите вие, ще провокирате конфронтация заради дреболии.   Очаква ви един хармоничен ден, във всяко отношение. Дори ще забравите за интригите и лицемерието, с които се сблъсквате напоследък. Може спокойно да се потопите дълбоко в творческите си проекти или любимото си хоби. Вечерта, ще получите пари, които ще похарчите за желани покупки. Доверявайте се на вътрешния си глас по-често, отколкото на завистливите си колеги. Ако шефът ви е поръчал отговорна работа, опитайте се да не се бавите, а да я свършите до вечерта. Авторитета ви, в очите на хората около вас, ще нарасне значително, веднага след като покажете щедрост към неопитен и нов служител. Очаква ви, такъв радостен ден, че дори ще повярвате в чудеса. Всичко ще се окаже по-добре, отколкото сте си представяли. Основното нещо е, не бързайте да се хвалите пред колегите си. Не всички от тях, са толкова щастливи. В личния живот, трябва да усмирите ревността, тогава връзката ви, ще бъде още по-красива. Очаква ви, истинска идилия в любовта, когато нежността и чувствеността ще бъдат на преден план. Но в работата се очакват промени в колектива и борби с колеги. Намалявайки \"степента\" на раздразнителност, ще може да успокойте, както себе си, така и другите. Още повече, нервите ви, не са железн", "date": "2017.09.07", "title": "Дневен хороскоп 7 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372444-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%81%D0%BE%D0%B7%D0%BE%D0%BD%D1%82", "text": "Св. мъченик Созонт живял през трети век. Родил се в Ликаония, област Мала Азия. Той бил овчар. От ранни години се проявявал като ревностен християнин. Денем и нощем се упражнявал в Божия закон, на който поучавал и своите другари. Божият промисъл отсъдил Созонт да засвидетелства тържествено своята преданост на Евангелието. Той живял в тежко за Църквата време, когато жестокия император Диоклетиан подигнал кърваво гонение срещу изповедниците на Спасителя.     При царуването на този император Киликийският управител Максим устроил в град Помпеопол тържествен празник в чест на някакъв златен идол. Били принесени много жертви на идола.   Созонт чул за това езическо идолослужение и дошъл в тоя град. Пламнал от ревност по чистата и свята вяра, без да го види някой, той влязъл тайно в идолското капище, отчупил едната ръка на идола, раздробил я на части и я раздал на бедните хора. Езичниците узнали за това и се разгневили страшно. Градските власти започнали да търсят виновния.   За да не пострада невинен човек, Созонт се явил пред управителя на града, признал че е причина за тоя смут, и мъжествено изповядал вярата си в единия истински Бог. Подложен бил на ужасни мъчения, при които предал душата си на Бога. Това станало 288 година. На следващата нощ вярващите взели тялото му и го погребали с почести.  При гроба на светия мъченик се извършвали много изцерявания.   © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).", "date": "2017.09.07", "title": "Св. мъченик Созонт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372445-%D0%B3%D0%B5%D0%BD-%D0%BA%D0%B8%D1%80%D1%87%D0%BE-%D0%BA%D0%B8%D1%80%D0%BE%D0%B2-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D0%BA%D0%B0%D0%B4%D1%80%D0%B8-%D0%B5-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Кадровото състояние на ДАНС - 20% кадрови некомплект, и Държавната агенция „Разузнаване\" (ДАР) - 38%, съчетано с огромното число незаети бройки в армията, създава голям проблем в системата на национална сигурност и отбрана като цяло. Това каза бившият директор на Националната разузнавателна служба ген. Кирчо Киров в сутрешния блок на БТВ „Тази сутрин\", коментирайки доклада на ДАР.   Причините може да се търсят в много посоки - посочи той - например в недоброто състояние на образованието и продукцията от потенциални кадри на структурите за отбрана и сигурност, което то произвежда, недобре работещата кадрова дейност на структурите за кадрово обезпечаване на тези институции, което всъщност е въпрос на организация.   Според ген. Киров би трябвало работата в разузнаването да се смята за престижна, „макар че в последните години престижът му значително падна, не само на него, но и на специалните служби като цяло, в това число и на армията\".    Тежестта трябва да падне на външното разузнаване, чийто приоритет е придобиването на изпреварваща информация за сигурността на страната, за заплахите от тероризъм, за териториалната цялост на страната, от бежански поток и т.н. Защото в такава сложна обстановка, в която с намира страната, външното разузнаване е това, което трябва да даде изпреварващата информация за вземане на държавни решения, каза гостът.   За констатацията в доклада на ДАР, че ислямизацията на ромските махали е една от основните заплахи за териториалната цялост на страната, ген. Киров каза, че разрешението на тези проблеми има само държавнически измерения, това е въпрос на политика, на стратегия - в политиката, в икономиката, в интеграцията и приобщаването на малцинствата, включително образованието. Според него мигрантите не са проблем за България в такава степен, в каквато бяха преди 1 - 2 години.", "date": "2017.09.07", "title": "Ген. Кирчо Киров: Липсата на кадри е проблем за националната сигурност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372446-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D1%89%D0%B5-%D1%81%D0%B2%D0%B0%D0%BB%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BE%D1%82-%D0%B2%D0%BB%D0%B0%D1%81%D1%82", "text": "\"Със законодателните предложения, които правим, ще докажем, че сме алтернатива на това управление. Подходът ни ще е не просто да критикуваме предложенията на управляващите, а да представяме и нашето виждане - кое решение считаме за по-добро.\" Това заяви по БНТ зам.-председателят на ПГ на „БСП за България\" Жельо Бойчев.   Като пример, народният представител посочи антикорупционния закон на управляващите и го определи, като бутафория и опит за отбиване на дейност. „Правят това, което могат - събират няколко неработещи институции в една и искат до края на годината да отчетат дейност\". Бойчев обясни, че в предложението си за антикорупционен закон, левицата се е фокусирала върху проблема с корупцията по високите етажи на властта. „Досегашните превенции и административни производства не дават резултат. Вкарали сме силен разследващ елемент в нашия законопроект\", добави Бойчев.   Той поясни, че най-голяма корупция се генерира там, където се разпределя финансов ресурс и обществени поръчки - т.е. изпълнителната власт, която е функция на мнозинството в Народното събрание. Затова и БСП предлага председателят на антикорупционния орган да се избира от президента. „ГЕРБ, които са излъчили правителството и крепят изпълнителната власт, искат председателят да се избра от НС, а той да има смелостта да разследва представителите на това мнозинство\", обясни абсурда Жельо Бойчев и добави, че точно корупцията ще свали това правителство от власт.   „Най-големите проблеми в българското общество за нас са бедността и все по-големите неравенства. Преодоляването им изисква редица действия и ние сме готови да ги предложим и това ще е наш приоритет\", категоричен бе Жельо Бойчев. Сериозни проблеми Бойчев посочи в образованието, което трябва да е функция на потребностите на икономиката, която изисква нови умения и знания от страна на работещите кадри. Като друг проблем той изтъкна нуждата от подкрепа на българските производители, на предприемачите и достъпът им до ресурси. „Наясно сме, че без инвестиции и растеж няма как да има по-високи доходи и заетост, и очаквайте предложения от страна на левицата\", каза депутатът от левицата.   „След октомври, ще представим алтернативен бюджет, очаквайте и редица законодателни инициативи от БСП. Ние и досега задавахме политическия тон и насоки. И за антикорупционния закон започнахме темата ние. Очаквайте скоро да предложим и тема за дебатите на българското председателство. Това, което правим не е за нас, а за България, защото случващото се е крайно неприемливо. Тази агресия и брутален авторитаризъм трябва да спре\"- отбеляза депутатът.   Като проблем в образованието Бойчев посочи хаоса с учебните планове и безумието с цветни и черно-бели учебници, което е израз на философията на управляващите от ГЕРБ. „Тази сегрегация и разделение на българското общество не е само тук. Ако имаш пари си добре, ако нямаш си оставен да се оправяш. При демонополизацията на НЗОК предстои същото - каса за бедни и каса за богати. Това е политиката им. Трябва да се сложи край на това разделение\", отсече Бойчев.", "date": "2017.09.07", "title": "Корупцията ще свали правителството от власт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372447-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%B4%D0%B2%D0%B5-%D0%BC%D0%BE%D1%80%D0%B5%D1%82%D0%B0-%D0%BA%D0%B0%D0%BA%D0%B2%D0%BE-%D0%BF%D0%B5%D1%87%D0%B5%D0%BB%D0%B8%D0%BC-%D0%BE%D1%82-%D0%BD%D0%BE%D0%B2%D0%BE%D1%82%D0%BE-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%BE-%D1%82%D1%80%D0%B0%D1%81%D0%B5-%D1%81-%D0%B3%D1%8A%D1%80%D1%86%D0%B8%D1%8F", "text": "Нов транспортен коридор между България и Гърция. Железопътно трасе ще свързва пристанищата Русе и Солун и ще струва 1 милиард и 70 милиона лева и вероятно ще е готово до десет години.   Проектът в първата си фаза включваше връзка между пристанищата Бургас и Александруполис. Впоследствие придоби развитие и включихме повече пристанища от българска и от гръцка страна, както и да има възможност стоки, хора и товари да бъдат прехвърляни от един на друг вид транспорт. Добавиха се пристанищата Солун, Кавала, Александруполис през Свиленград, и българските Бургас, Варна и Русе. За участъка, който трябва да бъде доизграден, е остойностен като 1 милиард и 70 милиона, заяви в студиото на Нова телевизия „Здравей, България\" министърът на транспорта Ивайло Московски.     По думите му модернизацията на влаковата транспортна система е сложен процес. А там, където има проблемни участъци, влаковете трябва да намаляват до безопасна скорост. Създаваме съвместен екип с Гърция. Начинът за финансиране тепърва ще бъде договарян с Европейската комисия и Европейската инвестиционна банка, коментира още Московски. Участъкът Александруполис-Бургас може да стане до 2-3 години. Изграждането на интермодалните терминали на Варна и Русе ще отнемат повече време - може би до около 10 години този коридор ще бъде факт, поясни транспортният министър Ивайло Московски.   Министърът коментира и думите на премиера Бойко Борисов от началото на седмицата, че магистрала \"Хемус\" ще подмине Севлиево догодина, като отбеляза, че те не са разбрани правилно. Той уточни, че министър-председателят най-вероятно е искал да каже, че до тогава трябва да приключат тръжните процедури. Московски добави, че в първата половина на 2018 г. всички документи за отсечката между Плевен и Ловеч трябва да са готови и да започне строежът. Министърът уточни, че магистралата е сложна за изпълнение и няма как толкова бързо да бъде построена.   Ивайло Московски коментира и темата от последните седмици с пътници на авиокомпанията „Уиз Еър\", които се оказаха с дублирани места за пътуване и не успяха да излетят навреме за дестинациите си. Министърът на транспорта отбеляза, че проверката на министерството е показала, че съществуващия регламент по казуса е спазен, а именно, че хората с дублирани места са били идентифицирани и авиокомпанията се е погрижила в кратки срокове да ги обезпечи с храна, вода и напитки, а който е имал нужда му е бил осигурен хотел. Ивайло Московски коментира още, че подобни проблеми с дублирани места не се случват само на летище София. Според справка изискана от него, летище София дори не е сред 15-те европейски летища за юли месец, които имат подобни проблеми.", "date": "2017.09.07", "title": "България на две морета? Какво печелим от новото транспортно трасе с Гърция?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372448-%D0%BA%D0%B0%D0%BA-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D1%81%D1%82%D0%B0%D0%BD%D0%B0%D1%85%D0%B0-%D1%82%D0%B2%D0%BE%D1%80%D1%86%D0%B8-%D0%B8-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE", "text": "Данданията с шарените и черно-белите учебници не се роди на празно място. Тя е просто поредната брънка от разрухата в образованието, която започна преди 20-25 години. Както при всяко човешко дело в началото бе словото.   Политическите тарикати ни залъгваха как резиденциите ще станат детски лагери, служебни мерцедеси няма да има и др. такива али-бали. Сега старите държавни резиденции са като кокошарници на фона на новите частни резиденции, а служебните мерцедеси и БМВ-та из държавните служби са повече от всичките служебни лади, волги, ниви, уазки трактори, комбайни и валяци на предишния режим.  Даже някои кметове от горно нанадолнище си возят скъпоценните задници в лимузини, за много десетки и стотици хиляди левове. (Виж  ,   и  ).  Това не е извън темата. Парите за колите идват от същата торба, от която идват и парите за безплатни или субсидирани учебници, за заплатите на даскалите-творци и парното на училищата.   В образованието още преди 25 години се започна с нещо безобидно на пръв поглед. С глупотевината, че виждате ли, учителят бил творец. Изведнъж няколко десетки хиляди добросъвестни учители бяха обявени за творци, беше им казано, че имат право да решават какво и как да преподават. Беше им казано, че не са длъжни да възпитават, че не могат да наказват, а само творчески ще преподават. В политическата мътилка на прехода за демократичните учители Вапцаров стана червен терорист и посредствен поет, а за тоталитарните учители си остана гениален поет и борец срещу мракобесието.  Новата пазарна икономика имаше нужда и от нова математика. 2 и 2 е четири, ама ако има много клиенти 2 и 2 може да е 5, 6, че даже и 8. Ако няма търсене 2 и 2 може да е 3, че и по малко.   До тук беше добре. Учителите станаха творци, макар че не им се вдигнаха заплатите, а престижа на професията удари дъното. Наложи се да работят и на втора работа, да дават уроци на частно, да мият стълбища, за да оцеляват в пазарната икономика. Лично познавам двама, които се опитваха да търгуват с гумени ботуши и цървули, внос от Русия. После на творците от училищата даже им се наложи да стачкуват два месеца и един министър искаше да им разваля седенките. Само че вече бяха творци!   Появиха са творци във всички области. Във финансовата се появиха пирамиди, фараони и балъци за милиони. За учителите не беше лесно да са творци – как да си творец като има един единствен учебник по предмет за съответния клас. Въпросът беше решен светкавично. Щом даскалите са творци, значи имат право да избират от какво да преподават. И се намериха много автори да напишат учебници по един предмет за един и същи клас. И то много учебници.   по 2-3 физики за 8-ми клас, по 3-4 истории за 10-ти клас и т. н. Изведнъж учителите-творци станаха много ценни. Те станаха неофициалните брокери на издателствата, които бълваха учебници и учебни пособия с хиляди. Всяко издателство си има стимулиращи механизми, за да работят новите творци точно по неговите учебници. С подобни стимулиращи техники в училищата влязоха и туроператорите. Започнаха да организират екскурзии по близки и далечни места. С нощни преходи за по-евтинко. Легендата казва, че даскалите, че и децата им пътували безплатно… Ама това са само легенди… После дойде трагедията в реката Лим…   В тази образователна вакханалия често се надигаха гласове, че в един или друг учебник пише безобразия, че се премахват всякакви елементи на възпитание, на формиране на морални ценности, здрав разум, патриотични и др. полезни чувства. Че се заличават границите между добро и зло и др. Че се махат емблематични произведения. Помня, че още Николай Хайтов имаше позиция против подобни диващини. Гласове в пустиня. Образованието стана поле на щедро спонсорство от разни агенции и фондации, а някои щатни служители в системата си докарваха прилични кинти като консултанти на проекти, платени от външни донори и НПО-та. Не ви ли е ясно чий точно интерес са защитавали като експерти? На мен ми е ясно.   Въпреки многото чуждестранен акъл, многото учебници и хилядите даскали-творци, образованието бързо потъваше. При математиката как да е. Две и две все още е 4. При физиката ябълката все още пада на главата на Нютон, а не скача нагоре от земята към небето и не го бие по задника.  При историята и българския език, обаче, положението никак не е розово.   дето се бори с него. Отдясно на Цариградско шосе („Младост”-ите, „Дървеница” и „Мусагеница” все още учат за турското робство и баташкото клане. Отляво в „Гео Милев”, „Слатина” и „Дружба”, учат за османско присъствие, а баташкото клане било битова разправия между две села, а в НГДЕК, Разград, Кърджали изучават приноса на османската администрация (цивилизация) за добруването на народите от Нубия до Будапеща. Какво учат в Люлин и Перник не знам.   В литературата за учениците от гр. Елин Пелин, Бяла, русенско и за бъдещия персонал на Слънчев бряг каруцарят Андрешко е готин пич, защото е прецакал бирника и държавата и е скрил от фиска данъците и акциза от ракията в бидони. За търговско-банковата гимназия в София, за бившите икономически техникуми и особено за либералните и пазарните НПО-та Андрешко е разбойник, селска мутра, който пречи на служителите от НАП да си съберат данъците и акцизите от Слънчев бряг, за да се вдигнат пенсиите и заплатите на учителите, да има пари за броене на делфини, за 100 километра тунел под Кресна и за опазване на пъстроглавата кукумявка и дванайсетопръстното гущерче.   Черно-белите учебници са само брънка във веригата идиотски решения, които поразиха БГ образованието. Това е дело на някой маркетингов „корифей“. Проблемът е, че МОН като държавна институция е приело това и в това приемане е свинщината. Както тъжно, но основателно се подиграха във фейса следват нови идеи – издаване само на 30% от един учебник – ще стига за тройка, който си купи 50% от учебника ще има четворка. И що не – в един ВУЗ за празен лист даваха тройка, а ако напишеш нещо – двойка.   И всичко става на фона на бодряшките лакардии за високи технологии, цифрова икономика и др. дивотии, взети от речника на ТНТМ активистите и младежкия печат от късния соц. Всички промени бяха мотивирани с благородна цел – всеки 10-ти ученик Айнщайн, всеки пети Стив Джобс. Да прави висока добавена стойност, та малкото работещи да хранят многото пенсии.   Никой, обаче не казва кои са тези бъдещи генийчета. Напротив. Под сурдинка се говори, че май от години над 40-50% от първокласниците нямат за майчин българският език. Между другото, такъв евфемизъм не се измисля от прости хора – акъл трябва за това и политическа коректност. Те се учат с международна помощ. Такова е положението и при новородените – и там над 50% май вече нямат за майчин език българския. Има и отпадащи от образователната система. Вчера излязоха и числата –   Не са 2 хиляди, не са 26 хиляди, цели 206 хиляди. Колкото населението на община Бургас и много повече от населението на всяка една от цели 16 области като Видин, Враца, Монтана, Кърджали, Кюстендил, Габрово. Ловеч, Перник, Разград, Силистра и др. За тях е имало училище, чин, покрив (да не им капе на главата), врати и прозорци (да не им духа) и даскали-творци да им разказват за Андрешко, за Робинзон Крузо и да ги подготвят за цифровата икономика, за високата добавена стойност и др. такива чудеса. За баба Илийца няма нужда, щото колът не е компютър и няма високи технологии. Най-много да им споменат за спонсора на въстанието чорбаджи Марко. Кое е въстанието няма значение.   Резултатът. След 20 години реформи, много учебници по един предмет, учители-творци, оптимизация на училищната мрежа, средищни училища, международно сътрудничество, делегирани бюджети, частни и държавни училища и др. шменти-капели, международните тестове за грамотност ни слагат все по-ниско. В 4-ти клас децата още не могат да четат гладко. Тези, дето могат да четат не вдяват какво пише, не разбират значението на думите и изреченията. Били функционално неграмотни. Значи работата с високите технологии и добавената стойност няма да стане. Тези, дето ще я вършат тая функция учат в паралелното образование, платено още веднъж от мама и тате и заминават от територията. Ще изкарват пенсиите на баби и дядовци с висока добавена стойност, ама в някоя друга държава. Тука ще останат тия, дето ще се борят с кола на баба Илийца.   Е, за чий дявол са ни пет математики за 6-ти клас, ако децата отпадат от училище, а по тестовете за грамотност се търкаляме надолу като голям камък.   За какво са ни 4 учебника по история, когато примитивни биологични единици се гаврят с портретите на велики българи ( виж  ), а родителите, че и ученици налитат на бой на учителите (виж   и  )? Има ли нужда от учебник по биология или момичетата просто да питат учителките си дали са виждали полов член и дали са правили орална любов (виж  ). От няколко дни ни облъчват с електронни учебници по 6 лева. Не ни казват какво пише вътре, но това ни се представя като поредната панацея. Както казала Айшето, а дано, ама надали, макар и по друг повод.  Сегашните мерки, панически обявявани през ден, са предлагани по форумите още преди десетилетие – спиране на помощите при отсъствия, предоставяне на помощите под формата на учебници, дрехи и услуги, да не бъдат детските пропивани и изпушвани от родителите. Самоизхранване и спиране на парите за безработни, когато има и едно незаето работно място в държавата. Налагане на строга дисциплина в училище. Тогава тези, които ги предлагаха бяха наричани ксенофоби, фашисти и човекоядци. Сега стават политика на държавата (виж  ).  ", "date": "2017.09.07", "title": "Как учителите станаха творци и училището удари дъното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372440-%D0%BE%D1%80%D0%B0%D0%BB%D0%B5%D0%BD-%D1%81%D0%B5%D0%BA%D1%81-%D0%BD%D0%B0-%D0%BF%D0%BB%D0%B0%D0%B6%D0%B0-%D0%BF%D1%80%D0%B5%D0%B4-%D0%B4%D0%B5%D1%86%D0%B0", "text": "Полицаи от американския щат Флорида са задържали местните жители Джефри Джоузеф Кърнан и Александрия Роуел, след като те започнали да правят орален секс на плажа, съобщава NY Daily News. Инцидентът станал на един от плажовете в град Клируотър. В полицейския бюлетин е отбелязано, че сношението на 50-годишния американец и любовницата му било наблюдавано от няколко десетки плажуващи, включително и деца.", "date": "2017.09.07", "title": "Орален секс на плажа пред деца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372441-18-%D0%B3%D0%BE%D0%B4%D0%B8%D1%88%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D1%81%D1%82%D0%B0%D0%BD%D0%B0-%D0%BC%D0%B8%D1%81-%D1%83%D0%BA%D1%80%D0%B0%D0%B9%D0%BD%D0%B0", "text": "Във финала на \"Мис Украина\", който се състоя в Киев, победи 18-годишната студентка Полина Ткач, съобщават украинските медии. Девойката учи в Националния авиационен институт по специалност \"международен бизнес\". Полина дълго врече се е занимава с бални танци и живопис, пада си и по фотографията. Тя ще представя Украйна на конкурса \"Мис Свят\", който ще се проведе в Китай.                  ", "date": "2017.09.07", "title": "18-годишна студентка стана \"Мис Украйна\""}
{"url": "http://www.classa.bg/%D1%81%D0%B2%D1%8F%D1%82/item/372432-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-%D0%BB%D0%B8-%D1%81%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B8%D1%82%D0%B5-%D1%81%D0%B8%D0%B3%D0%BD%D0%B0%D0%BB%D0%B8,-%D0%BA%D0%BE%D0%B8%D1%82%D0%BE-%D0%BF%D1%80%D0%BE%D0%B5%D0%BA%D1%82%D1%8A%D1%82-%D0%BD%D0%B0-%D1%85%D0%BE%D0%BA%D0%B8%D0%BD%D0%B3-%D0%BE%D1%82%D0%BA%D1%80%D0%B8-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "На 26 август изследователският проект на екипа на астрономи от Breakthrough Listen, проектът на Стивън Хокинг за търсене на доказателства за съществуването на извънземни цивилизации, откри и изследва няколко странни сигнали, известни като бързи радиочестоти (FRB), които според някои теории на изследователите може да са резултат от използването на енергия от извънземни цивилизации. Въпреки това, в разгара на дискусиите за произхода на 15 открити сигнала, други експерти твърдят, че феноменът има научно обяснение и е малко вероятно да има извънземни корени. Астрофизикът и писател Етан Сигел подготви за \"Форбс\" списък от пет причини, поради които авторите на тези сигнали не са извънземни: 1. Те са твърде чести. Повече от 10 000 радиопредавания се записват отделно всеки ден по цялото небе. 2. FRB сигналът е променлив и има различни нива на енергийна плътност, сила на сигнала, нередовни интервали от време. Това е доказателство, че произходът на този феномен е естествен. 3. Активните галактики произвеждат подобни радио сигнали, а могат да ги създават също и мигащите супермасивни черни дупки. 4. Интензитетът на FRB надвишава с 10 на деветнадесета степен най-силните предавания, които човечеството е способно да произвежда. 5. Серия от астрофизични теории вече обясняват феномена FRB, като например активните галактически ядра (AGN) или магнитарите (известни също като магнито-звезди, вид неутронни звезди, притежаващи изключително силно магнитно поле).", "date": "2017.09.07", "title": "Извънземни ли са  мистериозните сигнали, които проектът на Хокинг откри в космоса?"}
{"url": "http://www.classa.bg/%D1%81%D0%B2%D1%8F%D1%82/item/372433-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BD%D0%B0%D0%B2%D0%BB%D0%B8%D0%B7%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B1%D0%B0%D1%81%D1%82%D0%B8%D0%BE%D0%BD-%D0%BD%D0%B0-%D0%B8%D0%B4", "text": "Сирийската армия е успяла да пробие обсадата около град Дейр ез-Зор, най-големият в източната част на града на страната, който остава окупиран от ислямска държава от 2014 г. Независимо от обсадата на града и летището, гарнизон на сирийската армия успя да остане вътре, осигурен по въздуха. Преди сирийските сили да успеят да разкъсат обсадата на терористите, бяха осъществени нови военни операции с интензивно подпомагане от авиацията. Според докладите на агенцията САНА, сирийските ВВС са унищожили конвой от 10 автомобила на Ислямска държава югозападно от Дейр ез-Зор. От руското министерство на отбраната са посочили, че сирийските войски се опитват да си възвърнат контрола над кварталите, окупирани от радикали, а в града все още се провеждат боеве. Министерството също така посочи, че офанзивата на сирийската армия се е възползвала от \"резултатите от атаката на руските авиационни сили и крилати ракети\", които са допринесли за напредването на сирийските войски. Журналистът и международен анализатор Рафаел Araya Масри заяви, че разкъсването на обсадата на Ислямска държава в Дейр ез-Зор \"има много важно значение, огромно, както беше освобождаването на Алепо\". Ръководителят на главното оперативно командване на Генералния щаб на Въоръжените сили на Руската федерация Сергей Рудской оцени, че ислямска държава има 9000 войници, концентрирани в централната част на Сирия и в районите, граничещи с Ирак. Според него падането на Дейр-ез-Зор би означавало окончателното поражение на тази терористична организация.", "date": "2017.09.07", "title": "Сирийската армия навлиза в \"последния бастион\" на ИД"}
{"url": "http://www.classa.bg/%D1%81%D0%B2%D1%8F%D1%82/item/372435-%D0%B5%D0%B4%D0%BD%D0%B0-%D0%B4%D0%B2%D0%BE%D0%B9%D0%BA%D0%B0-%D0%B7%D0%B0%D0%BF%D0%B8%D1%81%D0%B0-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D0%B7%D0%BE%D0%BD%D0%B0-51", "text": "Тим и Трейси Дойл, двойка изследователи и търсачи на неидентифицирани летящи обекти (НЛО), са заснели ексклузивни снимки на Зона 51, отделена част от Въздушната база Едуардс, разположена в пустинята Невада (САЩ). За да направят тези уникални кадри, безстрашните изследователи се изкачили до върха на планината Тикабу, на близо 2 500 метра височина и 42 км източно от военните съоръжения, където те се използвали специален обектив за дълги разстояния, за да заснемат обекта. Кадрите показват няколко комплекса сгради и структура, подобна на водна кула, както и няколко превозни средства, обхождащи съоръженията. Пентагонът построи Зона 51 през 1955 г., за да тества разузнавателния самолет Lockheed U-2. Оттогава в района са съобщени множество наблюдения на НЛО. В масовото въображение, тази силно защитена и затворена за обществото военна зона е свързана с истории за извънземни и за американски правителствени конспирации. Пикът на Тикабу е най-близката разрешена точка за наблюдение на Зона 51, след като властите затвориха достъпа до две други популярни места сред феновете, от които заснемаха зоната през 1995 г.", "date": "2017.09.07", "title": "Една двойка записа ексклузивни кадри от Зона 51"}
{"url": "http://www.classa.bg/%D1%81%D0%B2%D1%8F%D1%82/item/372436-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D1%86%D0%B8%D1%82%D0%B0%D1%82%D0%B8-%D0%BD%D0%B0-%D0%BF%D1%83%D1%82%D0%B8%D0%BD-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B1%D1%80%D0%B8%D0%BA%D1%81", "text": "Лидерите на Бразилия, Русия, Индия, Китай и Южна Африка засегнаха редица международни въпроси на деветата среща на върха на БРИКС на 4 и 5 септември в китайския град Ксиамен. По време на пресконференция руският президент Владимир Путин се фокусира, наред с други неща, върху ядрения тест на Северна Корея, подчертавайки неговия \"провокативен характер\". В същото време руският президент посочи, че \"безполезни и неефективни\" санкции няма да накарат севернокорейците да се откажат от ядрената си програма, така че той подчерта необходимостта от диалог. \"Военната истерия около Северна Корея може да доведе до планетарна катастрофа\", предупреди Путин. Руският президент също говори за решението на Държавния департамент на САЩ. да спре миналата седмица дейността на руското консулство в Сан Франциско, Калифорния, както и други руски консулски институции във Вашингтон и Ню Йорк. Путин заяви, че руските власти все още имат правото да намалят с 155 броя американски дипломати в Русия, за да постигнат \"пълен паритет\", какъвто за момента няма. Президентът добави, че Русия планира да се обърне към правосъдието, за да денонсира американските действия. \"Ще видим как функционира тяхната прехвалена съдебна система\", коментира той. Във връзка със сътрудничеството между Москва и Вашингтон Путин посочи съществуването на някои трудности в двустранните отношения. \"Трудно е да се говори с хора, които объркват Австрия с Австралия\", заяви руският президент. На пресконференцията също бе чут въпросът дали руският лидер се чувства разочарован от своя американски колега Доналд Тръмп. Путин отхвърли въпроса като \"наивен\" и посочи, че и двамата лидери отговарят за \"държавните си дела, всяка страна има своите интереси\". \"Вашият въпрос ми изглежда наивен, той не е мое гадже и аз не съм неговото гадже\", отговори Путин. Що се отнася до сирийския конфликт, Путин посочи, че \"ситуацията се променя в полза на правителствените войски\" и че през последните две години правителството на Башар ал-Асад успя да увеличи значително броя на териториите, които са под негов контрол. Може ли да се каже, че ислямската държава, фронт Ал Нусра и други терористични групи завинаги са изчезнали? Може би е рано да се говори за това, но факт е, че ситуацията на територията на Сирия се променя драстично. Путин също коментира решението на САЩ да доставят смъртоносни оръжия на Украйна. Въпреки че призна, че това е \"суверенно решение на Съединените щати и Русия не може да повлияе на този процес\", той припомни, че \"съществуват международни норми и подходи\". Президентът също така обяви, че Русия ще представи резолюция на Съвета за сигурност за изпращане на мироопазващи сили на ООН на границите на границите на Донбас. В тази връзка Путин изрази мнението, че присъствието на силите на ООН, за да се гарантира сигурността на мисията на ОССЕ в конфликтната зона, ще допринесе за \"разрешаването на проблемите в югоизточната част на Украйна\" и призова за контакт директно с представителите на самопровъзгласилите се популярни републики Луганск и Донецк.", "date": "2017.09.07", "title": "Най-добрите цитати на Путин от срещата на върха на БРИКС"}
{"url": "http://www.classa.bg/%D1%81%D0%B2%D1%8F%D1%82/item/372437-%D0%BA%D0%BD%D0%B4%D1%80-%D0%BA%D1%8A%D0%BC-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D0%B2%D0%B8-%D0%B8%D0%B7%D0%BF%D1%80%D0%B0%D1%82%D0%B8%D0%BC-%D0%BE%D1%89%D0%B5-%D0%BF%D0%BE%D0%B4%D0%B0%D1%80%D1%8A%D1%86%D0%B8", "text": "Хан Тае Сонг, който е посланик на Северна Корея за ООН в Женева, направи обръщение, по време на Конференцията по разоръжаването в Женева, която се порвежда под патронажа на световната организация, само два дни след изпитанието на водородна бомба, от страна на Пхенян. Той каза,   и отхвърли международния натиск, предизвикан от най-големия ядрен опит на страната, предаде Reuters. заяви Хан.  добави той.", "date": "2017.09.07", "title": "КНДР към САЩ: Може да ви изпратим още подаръци"}
{"url": "http://www.classa.bg/%D1%81%D0%B2%D1%8F%D1%82/item/372438-%D0%B5%D1%81-%D1%81%D0%B5-%D0%BD%D0%B0%D1%81%D0%BE%D1%87%D0%B2%D0%B0-%D0%BA%D1%8A%D0%BC-%D0%BF%D0%BE-%D1%82%D0%B2%D1%8A%D1%80%D0%B4%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BF%D0%BE%D0%BB%D1%88%D0%B0", "text": "Присъединяването на Германия към Франция в битката между Европейската комисия и Полша заради върховенството на закона увеличава вероятността ЕС да предприеме безпрецедентни наказателни мерки срещу Варшава.   Миналата седмица германският канцлер Ангела Меркел наруши обичайното си сдържано поведение при обществени изяви, критикувайки управляващата в Полша партия “Право и справедливост” и показвайки, че ЕК има подкрепата на най-влиятелната си държава членка.   Това може да е вододел в спора, възникнал заради цялостното преустройство на съдебната система и други предприети от ПиС мерки, които според Брюксел подкопават устоите на демокрацията в най-голямата държава в ЕС от бившия източен блок.   Полша рискува срещу нея да започне процедура по член 7, която никога досега не е била използвана и която ще подрони сериозно реномето й, ще задълбочи изолацията й в съюза и ще отслаби възможностите й да влияе на политиката му.   За ЕС залогът също е голям. Спорът задълбочи разногласията в съюза точно, когато той трябваше да се примири с излизането на Великобритания. Евентуално непредприемане на действия срещу държава членка, за която се смята, че пренебрегва демокрацията, може да бъде разчетено като отстъпление от решимостта му да защитава основните си ценности.   “Въпреки че много искам да имаме добри отношения с Полша - те са наш съсед и винаги ще се стремя към това с оглед на важността на нашите връзки - не можем просто да си мълчим само и само да има мир”, каза Меркел в Берлин. “Тук става дума за основите на сътрудничеството в ЕС.”   В продължение на десетилетие, след като се присъедини към ЕС през 2004 г., Полша беше витрината на процеса на разширяване на съюза в източна посока, тъй като се смяташе, че тя вярно спазва неговите демократични ценности, а икономиката й процъфтяваше.   Но след като в края на 2015 г. на власт дойде ПиС, ръководена от бившия премиер Ярослав Качински - дългогодишен политически противник на председателя на Европейския съвет Доналд Туск - отношенията бързо се влошиха.   През януари 2016 г. ЕК започна проверка за спазването на върховенството на закона в Полша заради нови закони, предвиждащи повече правомощия за правителството във Варшава, нещо, което според Брюксел отслабва контрола и баланса в демокрацията.   Основната битка е заради реформи, които според комисията подкопават независимостта на съдебната система, предоставяйки на министъра на правосъдието право да удължава мандатите на съдии в пенсионна възраст и да освобождава и назначава председатели на съдилища.   При друг безпрецедентен случай Варшава не се съобрази с решение на съда на ЕС, продължавайки с мащабна сеч в Беловежката гора.   Берлин отстъпваше водещата роля по отношение на Полша на френския президент Еманюел Макрон, откакто той дойде на власт през май. Според него Варшава се самоизолира и по време на неотдавнашната си обиколка в Източна Европа Макрон не отиде в Полша и нейния близък съюзник в ЕС Унгария.   Но миналата седмица Меркел, която на 24 септември ще се яви на избори за преизбиране за четвърти мандат, изрази безпокойство по отношение на Полша и обсъди въпроса с председателя на ЕК Жан-Клод Юнкер. Дипломатически източник заяви, че в разговорите си те са обсъждали и с какви темпове да се действа в спора с Варшава.   ПиС отхвърля обвиненията на комисията, западните членки на ЕС, политическите си опоненти в 38-милионна Полша и правозащитни организации, че подкопава устоите на демокрацията.   “Съвсем наскоро някои политици в ЕС направиха изказвания за Полша, които са необосновани. Именно затова искам да подчертая, че Полша е демократична страна, уповаваща се на върховенството на закона”, каза във видеообръщение от миналата седмица полският премиер Беата Шидло.   Застанала на фона на знамената на Полша и ЕС, тя заяви още: “Да не позволяваме отделни интереси на отделни страни да засенчат главната сега задача - да гарантираме сигурността на хората на нашия континент”.   ЕК може да задейства член 7, което означава да поиска от всички 27 държави от ЕС да обявят, че ПиС излага на риск демокрацията.   Но налагането на санкции ще изисква единодушие сред останалите членки, а унгарският премиер Виктор Орбан даде ясно да се разбере, че ще предпази Варшава от възможно най-голямото наказание - да бъде лишена от правото си на глас в ЕС.   Миналата седмица заместник-председателят на ЕК Франс Тимерманс каза, че ще предложи задействане на член 7, ако полските власти започнат да освобождават съдии във върховния съд: “Много сме близо до задействане на член 7″.   Той обаче заяви също, че Брюксел изчаква да види какви изменения по законите за съдебната система ще предложи полският президент Анджей Дуда, включително по отнасящия се до Върховния съд. През юли държавният глава им наложи вето, след като бяха приети по предложение на ПиС. Има и още два, които бяха подписани и влязоха в сила.   Изказването на Тимерманс загатва, че Варшава има последен шанс да избегне член 7. Малко вероятно е да има решение преди следващата среща на върха на ЕС в Брюксел, която ще е през октомври.   Неназован официален източник от съюза каза, че “нещата изглежда вървят” към задействане на член 7, но добави: “Никой не иска да посочва по този начин държава членка. Всеки си има грехове, а това задава опасен прецедент - ами ако ти си следващият?”", "date": "2017.09.07", "title": "ЕС се насочва към по-твърди мерки срещу Полша"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372439-%D0%B5%D0%BC%D0%B8%D0%BB%D0%B8%D1%8F-%D1%81%D0%B5-%D1%81%D1%8A%D0%B1%D1%80%D0%B0-%D1%81-%D0%BF%D1%80%D0%BE%D1%87%D1%83%D1%82-%D0%BD%D0%B0%D1%80%D0%BA%D0%BE%D0%B1%D0%BE%D1%81", "text": "След като вече окончателно прекрати отношенията си с Коко Динев и отново се котира на пазара, фолк певицата Емилия е забила един от най-актуалните наркобосове в родния ъндърграунд. Гореща клюка сочи, че пайнерката се навърта около небезизвестния Румен Дахлев, разследван от ГДБОП за трафик на дрога, пише \"Галерия\". Дахлев, популярен в подземните среди като Черния принц, е бивше гадже на друга една фолк певица – Лия. Навремето именно благодарение на неговото финансово благодетелство Лия успя да пробие на чалга пазара.    С Емилия се познават отдавна, като според запознати изпълнителката е имала отношения с Румен Дахлев още докато е била с Коко Динев. Дали бизнесменът е бил наясно с паралелната връзка на жена си, засега остава загадка. След раздялата на Емилия с Динев, отношенията й с наркобоса са се задълбочили. А заедно с това стандартът й на живот рязко се повишил.      Освен че изглежда подмладена, изпълнителката била засипвана със скъпи подаръци от Дахлев. Според клюката любовникът й дори я зарадвал с чисто нов автомобил, с който засега Емилияпредпочела да не се показва, за да не дразни Коко. Самият Дахлев разполага с автопарк за над половин милион лева. В родния си град Поморие е собственик на луксозна кооперация, а в столицата държи няколко апартамента. Кой е той? Румен Дахлев е тайният наркобос Номер 1 на България.    Името му не се среща толкова често в крими хрониките като това на Маджо или Маргините, но източници от родния ъндърграунд го класират като много по-голяма клечка от тях. В момента си партнира с крупния наркотрафикант от Хасково Димитър Начев-Сачмата, а преди това името му се свързва с големите играчи Михаил Младжов и Мето Илиянски. От известно време насам тече проверка на ГДБОП срещу него за търговия с хероин и кокаин.", "date": "2017.09.07", "title": "Емилия се събра с прочут наркобос"}
{"url": "http://www.classa.bg/%D1%81%D0%B2%D1%8F%D1%82/item/372434-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BE%D1%82-%E2%80%9E%D0%B8%D1%81%D0%BA%D0%B0%D0%BD%D0%B4%D0%B5%D1%80%E2%80%9C,-%D1%84%D1%80%D0%B0%D1%83-%D0%BC%D0%B5%D1%80%D0%BA%D0%B5%D0%BB", "text": "  На предизборен митинг в Трир кандидатът за канцлер на Германия от социалдемократическата партия Мартин Шулц направи следното категорично изявление:   .  .    Освен това Шулц се позова на агресивната политика на президента Доналд Тръмп.    подчерта кандидатът за канцлер на социалдемократите.   Изявлението на Мартин Шулц, разбира се, предизвика силен отзвук, макар че нещата не стоят така просто, както би му се искало. Истината е, че Социалдемократическата партия на Германия (СДПГ) е свързана с ХДС/ХСС с коалиционен договор, според който е налице общо съгласие по отношение на наличието на американски атомни бомби на територията на страната. Представителите на ХДС/ХСС веднага обвиниха Шулц, че изказването му е враждебно и несвоевременно – тъй като „голямата коалиция“ все още съществува.       Така Руската федерация не планира да върне ядреното оръжие в страните членки на Организацията на договора за колективна сигурност (ОДКС). Например в Беларус или Казахстан, откъдето бе оттеглено през 1990-те години.     Едновременно с това изказването на Мартин Шулц не е просто популистки ход преди изборите за Бундестаг. Успоредно с него и други водещи социалдемократи, в това число министърът на външните работи на Германия Зигмар Габриел, стигнаха до извода за необходимостта от изтегляне на атомните бомби от страната. Тоест акцията има планов характер, не става дума за импровизация на кандидата за канцлер, а за съгласувана маневра на неговата партия.   Твърде вероятно е на СДПГ да й предстои най-големият в нейната история електорален провал. Според специалистите партията ще получи не повече от 25% от гласовете на избирателите, а възможно е – и по-малко. При това ХДС/ХСС имат шанса да вземат половината от всички гласове. Тези прогнози насочват вниманието към порочността на линията на СДПГ и необходимостта партията да разработи принципно нов курс и в социално-икономическата област, и в сферата на сигурността.       А звездите на германския и международния небосклон се разположиха в полза на такова решение.       САЩ планират към 2020 година да ги заменят с тактически новите В61-12, които притежават най-висока точност на управление. Има и други данни. Както твърди американският експерт Ханс Кристенсен, автор на нашумялата на Запад книга „Ядреното оръжие в Европа след студената война“, е възможно общият брой на тези бомби да възлиза на между 150 и 240, а взривната им мощност – на няколко стотин мегатона.   .   Само че вълната от протести в Германия срещу американските ядрени бомби прави съвсем скоро вероятни не само зигзагите на Тръмп в областта на политиката за безопасност.   Изострянето на отношенията между САЩ и Руската федерация неотклонно води до нарастване на напрежението в света и става все по-вероятно фактът, че Ангела Меркел твърдо следва задачите на САЩ, да я доведе до ситуацията, в която се оказа канцлерът Хелмут Кол през 1983 година.     Германците почувстваха с кожата си смъртната опасност. ФРГ бе взривена от протести, които принудиха ръководството на НАТО да търси изход. Във Вашингтон и Брюксел разбраха че антиамериканските демонстрации могат да свалят германското правителство и започнаха преговори с Москва.   На 8 декември 1987 година във Вашингтон Михаил Горбачов и Роналд Рейгън подписаха безсрочен договор за ликвидиране на ракетите със среден и малък обсег на действие. Участниците в договора се задължиха да не произвеждат, да не изпитват и да не разполагат балистични и крилати ракети с наземно базиране от среден (между 1000 и 5500 километра) и малък (между 500 и 1000 километра) обсег.   Съгласно член 3 от договора на унищожаване подлежат ракетите със среден обсег както следва:   – от страна на СССР – РСД-10 „Пионер“, Р-12, Р-14 (според класификацията на НАТО съответно – СС-20, СС-4 и СС-5) и крилатите ракети с наземно базиране РК-55 (според класификацията на НАТО –  SSC-X-4 Slingshot); – от страна на САЩ – „Пършинг-2“ и BGM-109G (крилатата ракета с наземно базиране Tomahawk).   До юни 1991 година договорът бе изпълнен: СССР унищожи 1846 ракетни комплекси (около половината от тях – произведени ракети, които не се намират на бойни позиции); САЩ унищожи 846 комплекса. Договорът не реши окончателно въпроса за атомното оръжие на територията на Германия. САЩ не започнаха да оттеглят атомните си бомби от ФРГ, както и средствата за техните доставки, изтребителите бомбардировачи F-16. По своето предназначение те си остават същите средства за нападение като „Пършинг-2“ и присъствието им в Германия принуждава евентуалния противник да включи тази страна в своето ядрено планиране.   Тази перспектива обаче, разтревожи НАТО – като се има предвид унищожаването от страна на Русия на „евростратегическото оръжие“. След унищожаването на руските ракети с малък и среден обсег започна последователно придвижване на военни структури на Северноатлантическия алианс към руските граници.       Михаил Горбачов беше излъган, а нарушаването на евростратегическия паритет позволи на източноевропейските и прибалтийските държави да се присъединят към НАТО със завидна лекота.   Само че победната музика скоро секна.     Тази система се състои от комплекси „Искандер-М“ (с балистична траектория) и „Искандер-К“ (с изравняващ полет), на които не е в състояние да  противодейства нито една от съществуващите системи ПРО. „Искандер“ разполага с маневриращ боен блок с корекция за всеки един участък от полета. Радиусът на отклонение от целта е 2 метра.   .   От самото начало в НАТО знаеха за тази особеност на „Искандерите“, но полагаха всички усилия, за да не позволят да се разгори паника: помнеха  уроците от 1983 година в Германия. Немските социалдемократи, намирайки се в състава на „голямата коалиция“, се заиграха с тази политика. Затова сънародниците на Мартин Шулц днес се съмняват в искреността му по дадения въпрос. Ситуацията обаче се променя и безпокойството в страната расте. Във връзка с това Лявата партия в Германия излезе с искане въпросът за американските атомни бомби да бъде включен във вътрешнополитическия дневен ред.  се казва в изявлението на немската Левица.   Авантюризмът и безотговорността на военната политика на НАТО след разпадането на СССР връщат Европа в ситуацията от 1983 година. Американското ядрено оръжие на територията на Германия, разбира се, тревожи гражданите й отдавна, но докато отношенията между САЩ и  Русия не се влошиха, те се стараеха да не се фиксират върху проблема. Сега заради еквилибристиката на Тръмп безпокойството нарасна – хората се замислиха за собствената си сигурност. Защото, ясно е, че в случай на започване на конфликт първото, което Русия ще направи, е да се постарае да унищожи бойните глави, разположени в Европа, и това са само „цветенца“. Съвсем близкото бъдеще може да донесе на германците още по-голямо разочарование.   .   Всичко това не може да не тревожи руското военно командване – особено, ако се отчете фактът, че бомбардировачите изтребители на НАТО патрулират около руските граници и вероятността да се нанесе удар с ядрено оръжие от тях, трябва да бъде включена във военното планиране. Необходимо е да се има предвид, че след бомбите B61-12 ще се появят и комплекси „Искандер“ с радиус на действие от 1000 километра като  предупреждение към Брюксел и Берлин, че са се наели да се включат в недопустимо опасна игра.   В такъв случай опозиционният вече политик и не партньор на ХДС/ХСС в „голямата коалиция“ Мартин Шулц ще може с пълно основание да заяви: „Поздрави от „Искандер“, Фрау Меркел!“ А германците ще го подкрепят.    ", "date": "2017.09.07", "title": "Поздрави от „Искандер“, Фрау Меркел!"}
{"url": "http://www.classa.bg/%D1%81%D0%B2%D1%8F%D1%82/item/372431-%D1%84%D0%BB%D0%BE%D1%80%D0%B8%D0%B4%D0%B0-%D0%BC%D0%BE%D0%B1%D0%B8%D0%BB%D0%B8%D0%B7%D0%B8%D1%80%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B2%D0%B0%D1%80%D0%B4%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B0-%D0%B8%D1%80%D0%BC%D0%B0", "text": "Губернаторът на Флорида Рик Скот мобилизира Националната гвардия в щата, мощна доброволческа резервна сила, заради заплахата от урагана Ирма, който стигна до петата и последна категория и вече се счита за един от най-силните регистрирани атлантически урагани. Около сто членове на Националната въздушна и армейска гвардия вече бяха мобилизирани, а останалите 7000 ще започнат да функционират в петък, гласи туит на губернатора. От понеделник 67 окръзи във Флорида са в извънредно положение заради приближаването на Ирма, която се очаква да достигне щата този уикенд. Освен това започна задължителната евакуация на архипелаг Флорида Кийс, южно от щата. В момента ураганът засяга източната част на Карибите и се насочва към островите Лийвърд, източно от Пуерто Рико.", "date": "2017.09.07", "title": "Флорида мобилизира Националната гвардия заради заплахата от урагана Ирма"}
{"url": "http://www.classa.bg/%D1%81%D0%B2%D1%8F%D1%82/item/372426-%D0%B2%D1%81%D0%B8%D1%87%D0%BA%D0%B8-%D1%81%D0%B0-%D0%B4%D0%BB%D1%8A%D0%B6%D0%BD%D0%B8-%D0%B4%D0%B0-%D0%BF%D1%80%D0%B8%D0%B5%D0%BC%D0%B0%D1%82-%D0%B1%D0%B5%D0%B6%D0%B0%D0%BD%D1%86%D0%B8-%D0%B8-%D1%82%D0%BE%D1%87%D0%BA%D0%B0", "text": "          Европейският съд в Люксембург отхвърли иска на Словакия и Унгария срещу задължителното разселване на бежанци и търсещи убежище лица в страните от Общността. Временният механизъм за преразпределяне на бежанците на територията на ЕС беше приет в разгара на бежанската криза през септември 2015 от Съвета на министрите в Брюксел - с цел да се облекчи положението в Гърция, Италия и дори в Унгария. Общо 120 000 души трябваше да бъдат прехвърлени в други страни-членки от Общността. Навремето Словакия, Унгария, Чехия и Румъния се обявиха срещу това решение.   Сега обаче съдиите в Люксембург отсъдиха, че решението на Брюксел за квотното разпределение е правомерно. А това, че изпълнението му върви много бавно - с някои малки изключения - изобщо не променя правния аспект на въпроса, казват съдиите. Те отхвърлиха категорично представените от Словакия и Унгария аргументи. Сега дори и Полша, която дотук не е приела нито един бежанец и която подкрепяше иска, също ще трябва да промени бежанската си политика.     След звучния шамар, който получиха министър-председателите на Словакия и Унгария - Роберт Фицо и Виктор Орбан, ЕК може да продължи с наказателните процедури срещу страните, които отказват да приемат бежанци. Да припомним, че вече бяха открити процедури срещу Унгария, Полша и Чехия за нарушаване на европейските договори. Скоро и други страни могат да ги последват.   В Брюксел еврокомисарят Димитрис Аврамопулос обяви, че е твърдо решен до няколко седмици да заведе в Европейския съд съответните искове срещу Унгария, Полша и Чехия. На страните-нарушителки биха могли да бъдат наложени сериозни парични санкции. Австрия също досега не е приела нито един бежанец по линията на квотния контингент, но и страни като Германия, Франция, Великобритания и Испания са длъжници в това отношение.     Унгарският премиер Виктор Орбан досега отказваше приема на бежанци с аргумента, че миграцията е \"Троянският кон на тероризма\". Източноевропейските общества били традиционно против миграцията. В официално становище унгарският външен министър Петер Сиярто определи решението от Люксембург като \"нечувано и безотговорно\". В позицията се казва още, че Унгария \"ще продължи да търси легални начини за това сама да решава кого да допуска на територията си и кого не\". В Братислава пък словашкият министър-председател Роберт Фицо обяви, че уважава решението на Европейския съд, което обаче с нищо не променя отношението на неговото правителство срещу бежанците.   Същевременно германският външен министър Зигмар Габриел призова всички страни-членки на ЕС след решението на съда да започнат да изпълняват ангажиментите си според квотите за прием на бежанци от Гърция и Италия, за да облекчат тези две страни.   В Брюксел отговорната за преразпределението на бежанците евродепутатка Франциска Келер определи решението на съда като \"кръйъгълен камък\" в европейската политика за бежанците. По думите ѝ, сега вече няма никакви извинения и страните-членки трябва да се задействат. Зелената евродепутатка призова ЕК да продължи с наказателните процедури срещу Словакия, Унгария и други страни-членки. Още през пролетта на 2017 Европейската комисия предложи твърди квоти за прием на бежанци с цел да бъдат облекчени страни като Италия и Гърция - най-често те са първите страни, през които мигрантите влизат на териотрията на ЕС. В същото време обаче Дъблинското споразумение си остава в сила, постанови Съдът на ЕС в друго свое решение от юли. Според Дъблинския регламент, отговорна за предоставянето на убежище на даден кандидат е първата страна, през която той е влязъл в ЕС. През следващата седмица вътрешните министри от ЕС ще обсъждат бежанските квоти и мигрантските маршрути.   На този етап ЕС се опитва да спре нелегалната миграция. Търсят се начини мигрантите изобщо да не стигат до територията на Общността - например като биват спирани още в Турция, Либия или други транзитни държави. Само малка част от търсещите убежище ще бъдат прехвърляни в ЕС от Турция или Северна Африка. Редица страни, сред които Гърция, Италия и Унгария, сега получават средства от ЕС за затягане на контрола по техните граници, които са едновременно и външна граница на ЕС. Брюксел обаче отхвърля искането на Унгария ЕС да осигури половината от средствата, вложени от Будапеща в изграждането на скъпоструващите гранични заграждения. Във вторник председателят на Европейската комисия Жан-Клод Юнкер припомни на унгарския премиер Орбан, че \"солидарността не е еднопосочна улица\".", "date": "2017.09.07", "title": "Всички са длъжни да приемат бежанци и точка"}
{"url": "http://www.classa.bg/%D1%81%D0%B2%D1%8F%D1%82/item/372427-%D1%81%D1%8A%D0%B2%D1%81%D0%B5%D0%BC-%D1%87%D0%B5%D1%81%D1%82%D0%BD%D0%BE-%D1%82%D0%B0%D0%B7%D0%B8-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%B5-%D0%B7%D0%B0-%D0%B5%D1%81", "text": "        При всяко влошаване на политическата ситуация в Турция дебатът за и против преговорите за прием на Турция в ЕС се разпалва наново. От години президентът Ердоган гради своята авторитарна власт с огромна последователност. И всички в Европа отдавна знаят, че няма никакъв шанс замразените преговори да бъдат доведени до успешен край. Въпросът е дали от дипломатическа гледна точка не би било по-умно те да бъдат формално запазени? Или може би вече е настъпил моментът, в който ЕС трябва да ги прекрати поради провокативното поведение на турския президент.   Когато през 2005 бе поставено началото на преговорите с Турция, ЕС живееше във времена на големи и невинни надежди . \"Турският проект\" бе задвижен предимно от европейските социалдемократи, които вярваха, че процесът по присъединяването към Общността би могъл да \"опитоми\" и демократизира една страна, на която по време на следвоенното развитие на Европа е било обръщано твърде малко внимание.   Навремето дебатът се концентрираше предимно над това дали Турция може да бъде причислявана географски или политически към Европа. Съмненията относно стабилността на демократичното развитие на страната, както и по отношение на президента Ердоган, който тогава все още минаваше за модернизатор, бяха сравнително малко. А съпротивата от страна на консервативните европейски партии, например германските християндемократи, се базираше най-вече на инстинктивното нежелание да се приема една многолюдна мюсюлманска страна в ЕС.   Тогавашните съмнения бяха оправдани: всеки, който се беше вслушал внимателно в думите на Ердоган, можеше още по онова време да долови арогантните нотки в изказванията му, в които се намекваше, че не Турция се присъединява към ЕС, а ЕС се присъединявал към Турция. А що се отнася до мотивите на тогавашния британски премиер Тони Блеър, който минаваше за един от най-големите поддръжници на идеята за турското еврочленство, може да се каже, че те бяха изцяло в унисон с британските традиции. Блеър бе против задълбочаването на политическото сътрудничество в ЕС и затова настояваше за неговото безгранично разширяване под формата на търговски съюз. Германският канцлер социалдемократ Герхард Шрьодер пък искаше да изпълни обещанията, дадени от неговия предшественик Хелмут Кол.     Ако хвърлим поглед назад, ще забележим, че от самото начало е имало съмнения относно способността на Турция да се присъедини към ЕС. Междувременно обаче този европейски проект на надеждите се самовзриви и е вече крайно време да се сбогуваме с него.   Да, намират се и аргументи против окончателното прекратяване на преговорите с Турция. Например този, че трябва да запазим диалога с Анкара. Или пък, че не бива да се попарват надеждите на турската опозиция, която разчита на западната подкрепа. Но нима Западът изобщо би могъл да стори нещо за тази опозиция, при положение, че дори и онези турски граждани, които не са критично настроени към Ердоган, постепенно се превръщат в негови политически заложници?   Да не забравяме, че от месеци насам ЕС не е имал конструктивен диалог с Ердоган, който се е заобиколил с лакеи и все по-често се изявява като развилнял се автократ. При своето последно посещение в Турция и Ангела Меркел бе принудена да търпи обидно отношение. Факт е, че през последните години ЕС не успя да предотврати дори и частица от антидемократичния поход на Ердоган към властта. ЕС бе просто един безпомощен наблюдател.   Затова е време да се сбогуваме с илюзията, че ЕС може да бъде силата, която да окаже положително влияние върху Турция. Ако погледнем към Полша, ще видим, че когато една страна е тръгнала да руши демокрацията, подобно нещо е трудно постижимо дори и в рамките на Общността. Ако ЕС продължава да търпи разправиите с Турция, която редовно си позволява да отправя безпочвени ругатни към европейските правителствени ръководители, само би си навредил. ЕС не може да позволи да се отнасят с него по подобен начин. Става дума за опазването на имиджа на европейците и на европейските ценности.   Освен това заплахите на Анкара са твърде кухи. Турция ще остане в НАТО, защото геополитически тя няма почти никакъв друг избор. А въпросът за бежанците междувременно се реши от само себе си: напливът на сирийци и иракчани намаля, а мигрантите от Далечния Изток вече знаят, че ще остават заклещени в бежанските лагери в Гърция.     Европейците имат много възможности да покажат червен картон на Ердоган. Така например на срещата на върха на ЕС през октомври може да се вземе решение за формално прекратяване на присъединителните преговори с Турция. То може да бъде взето с квалифицирано мнозинство и да бъде аргументирано с актуалната ситуация в страната. Това би довело до замразяване на предприсъединителните помощи, а до 2020г. бяха предвидени още близо 9 милиарда евро за Турция, както и до блокиране на други кредитни програми. Не на последно място европейците навярно ще отправят предупреждения до своите граждани да се въздържат от пътувания до Турция, поради това, че там се извършват произволни арести на хора. А за разширяването на митническия съюз изобщо няма и да става повече дума.   Представителите на турската икономика, която най-силно ще пострада от подобно развитие, трябва да съумеят със собствени сили да спрат Ердоган и да сложат спирачка на неговия авторитаризъм. Едно е ясно: Европа не може да си позволи да наблюдава чистките и показните сталинистки процеси в Турция. Време е честно да си признаем, че проектът \"турско еврочленство\" е провален - поне докато владетелят в Анкара се казва Реджеп Тайип Ердоган.", "date": "2017.09.07", "title": "Съвсем честно: тази Турция не е за ЕС"}
{"url": "http://www.classa.bg/%D1%81%D0%B2%D1%8F%D1%82/item/372428-%D0%BA%D0%B8%D0%BC-%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B5-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "          Досега на Запад се смяташе, че Ким Чен-Ун никога не би повел война. Повечето политици и експерти застъпваха мнението, че Ким си прави следната сметка: самото наличие на атомни оръжия ще подсилии позициите ми и ще гарантира политическото ми оцеляване.     Междувременно обаче се появи и едно ново предположение. Пределно ясно е, че Ким няма да нападне САЩ, тъй като това неминуемо ще доведе до унищожителен ответен удар. Дали в такъв случай Ким не крои планове да изтласка САЩ в ролята на пасивен наблюдател, за да превземе Южна Корея?   Томас Райт, експерт по сигурността от вашингтонския Институт \"Брукингс\", казва в тази връзка следното: „Амбициите на Ким изглежда се простират по-надалеч от политическото му оцеляване. Той е един млад човек, който вярва, че ще остане власт още поне 40 години. И очевидно смята, че ракетите с далечен обсег ще променят из основи съотношението на силите в региона, принуждавайки САЩ да се изтеглят от Южна Корея. Не е изключено да се окаже прав\", казва Райт.   Бившият американски посланик Кристофър Хил, който в периода между 2005 и 2009 година беше и специален пратеник за преговорите с Пхенян, изказа още в началото на юли сходно предположение: че режимът в Северна Корея навярно се надява да убеди Вашингтон да не изпълнява съюзническите си задължения спрямо Южна Корея. Според Хил, севернокорейците вярват, че ако успеят да накарат Вашингтон да остане извън играта, ще могат да обединят полуострова както намерят за добре.   Дори и да нямаше атомно оръжие, Пхенян разполага с достатъчно възможности за евентуална инвазия в Южна Корея, казва още Хил и пояснява: „Като имаме предвид севернокорейските оръжия, които се намират точно по фронтовата линия, като имаме предвид техните химически и биологически оръжия, техните 14 000 артилерийски оръдия, насочени директно срещу южнокорейското цивилно население, няма как да повярваме, че това са въоръжени сили, които имат за цел единствено да се отбраняват\".   Когато Китай и Русия призоваха САЩ да прекратят съвместните си военни маневри с Южна Корея, а в замяна на това Северна Корея да замрази своята ракетна и атомна програма, постоянната представителка на САЩ в ООН Ники Хейли нарече апела им „нахален\". Президентът Тръмп също вече потвърди, че САЩ стоят зад съюзническите си задължения към Южна Корея и Япония. И заплаши Северна Корея с \"огън и жупел\".   Но Ким Чен-Ун очевидно е доловил съвсем други послания. Само два дни преди да бъде уволнен, бившият съветник на Тръмп Стив Банън даде интервю за списание \"The American Prospect\", в което се обяви за изтегляне на разположените в Южна Корея близо 30 000 американски войници, ако Пхенян замрази своята атомна програма и допусне в страната независими контрольори.   Има ли изход?   Банън вече го няма, но Томас Райт смята, че новият курс на Тръмп „Америка преди всичко\" се вписва много добре в сметките на Ким: „Именно заради този външнополитически курс на САЩ можем да изхождаме от предположението, че те няма да рискуват своята собствена сигурност заради сигурността на съюзниците си. Времената на Студената война, когато САЩ едва ли не бяха готови да пожертват Ню Йорк, за да спасят Западен Берлин или Париж, отдавна вече отминаха\", казва експертът. Според него САЩ дори трябва да засилят военния си ангажимент в региона, защото ако Вашингтон допусне да бъде въвлечен в пазарлъци, последиците за цяла Североизточна Азия ще са катастрофални: „Опасността от нова корейска война ще нарасне значително. Япония и Южна Корея ще станат атомни сили, а Северна Корея навярно ще се опита да заобиколи споразумението и ще продължи да развива атомната си програма, за да може да отблъсне евентуална американска подкрепа за Япония и Южна Корея\", посочва Райт.   Постоянната представителка на САЩ в ООН Ники Хейли заяви в началото на тази седмица, че Северна Корея си проси война. \"Не\", казва германският експерт за ООН Андреас Цумах, \"Пхенян си проси не война, а признание от страна на Вашингтон\". Според Цумах, мнозина в ООН смятат, че поведението на предишния американски президент Обама спрямо Иран би могло да послужи като модел за решаване на кризата с Пхенян. След 30 години на санкции и пълна изолация, през 2014 правителството на Обама поде първо тайни, а после и явни преговори за прекратяване на иранската атомна програма, които в крайна сметка се увенчаха с успех. По същия начин, според Цумах, би трябвало да действа и Тръмп в конфликта със Северна Корея.", "date": "2017.09.07", "title": "Ким иска да превземе Южна Корея?"}
{"url": "http://www.classa.bg/%D1%81%D0%B2%D1%8F%D1%82/item/372430-%D1%81%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5-%D1%88%D0%BF%D0%B8%D0%BE%D0%BD%D0%B8-%D1%89%D0%B5-%D0%BD%D0%B8-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0%D1%82", "text": "Засега космическите апарати могат да правят по две подобни снимки на ден, а към 2020 година спътниците   ще могат да заснемат планетата на всеки 20 минути. А по-късно ще могат да излъчват информация в реално време за всяка точка от планетата.   Спътниците WorldView Legion засега могат да правят снимки с резолюция 20 и 50 сантиметра, която по-късно ще бъде увеличена. Космическите апарати на   могат да заснемат фотографии около 40 пъти дневно. Първите сателити WorldView Legion ще бъдат изведени в орбита през 2020 година, а втората партида – през 2021 година.   DigitalGlobe предлага услугите си на правителствените агенции, нефтените компании и на собствениците на търговски мрежи. Компанията ще предоставя по поръчка необходимите данни от съответните точки, като например преместването на ракетните инсталации за изстрелване, изсичането на големи масиви дървета, броя на паркираните автомобили около търговските центрове и т.н.   Очаква се DigitalGlobe да стане лидер в спътниковите данни. Компанията възнамерява да се обедини с комуникационния гигант MDA, след което те ще владеят 54% от този специфичен пазар.", "date": "2017.09.07", "title": "Спътниците-шпиони ще ни наблюдават"}
{"url": "http://www.classa.bg/%D1%81%D0%B2%D1%8F%D1%82/item/372429-%D0%BD%D0%B0%D0%B9-%D0%BC%D0%BE%D1%89%D0%BD%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D0%B8-%D0%BF%D1%80%D0%B5%D0%B4-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE", "text": "Президентът на Колумбия, Хуан Мануел Сантос, обяви във вторник, че наркокриминалната паравоенна организация, известна като „Кланът от залива\" е готова да се изправи пред правосъдието, както посочи на 3-ти септември шефът й, Дайро Антонио Усуга Давид \"Otoniel \". По тази причина колумбийският президент поиска министърът на правосъдието на Колумбия Енрике Хил и генералният прокурор Нестор Умберто Мартинес, да оценят това искане. Колумбийското правителство смята, че „Кланът от залива\" е най-мощният в страната. Тази организация е обвинена в извършването на различни престъпления - от трафик на наркотици до убийства, отвличане, изнудване и набирането на непълнолетни. Поради тази причина, Хуан Мануел Сантос е убеден, че в този случай не става дума за \"политически преговори\", тъй като смята, че неговите членове са \"престъпници, които могат да постигнат някои облегчения в зависимост от условията, при които се предадат\". Миналия петък държавният глава на Колумбия призова престъпната банда да се предаде, след смъртта на втория в командването Роберто Варгас Гутиерес, с псевдоним \"Gavilán'- в резултат на хирургически действия, извършени от елитен корпус на колумбийските ВМС в Турбо (Антиохия). Тази новина идва един ден след подписването на двустранното временно примирие между правителството на Колумбия и Армията за национално освобождение (ELN), в навечерието на посещението на папа Франциск в Колумбия.", "date": "2017.09.07", "title": "Най-мощната престъпна организация в Колумбия иска да се изправи пред правосъдието"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372422-%D0%BD%D1%8F%D0%BA%D0%BE%D0%B9-%D0%B4%D0%B0-%D0%BD%D0%B8-%D0%B5-%D0%BF%D1%80%D0%B8%D0%BD%D1%83%D0%B4%D0%B8%D0%BB-%D0%B4%D0%B0-%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D0%B5%D1%81", "text": "          Старата дилема между равенство и свобода, която изучават още в първата година на политологията, днес раздира Европейския съюз. От една страна кипи битка за равенство между бедни и богати в Съюза. Като се започне от кохезионните фондове, които имат за цел изравняване на регионалните различия. Като се мине през идеите за паневропейска минимална заплата и неотдавнашните страсти около предполагаемото нееднакво качество на продуктите в търговските вериги на изток и запад. И се стигне до последната гражданска инициатива на унгарската крайнодясна партия „Йобик\", подкрепена от нашето ВМРО, за Доходен съюз (Wage Union) - тоест, равно заплащане за равна работа където и да се намираш. Ни повече, ни по-малко. Това, впрочем, щяло да спре изтичането на хора към страните с по-високо заплащане и съответно да предотврати демографската катастрофа, която традиционно мъчи патриотите.     Само че вижте сега парадокс. Същите тези горди източноевропейци - споменахме Унгария и България, но трябва да добавим и Полша, Словакия, Чехия, Румъния - се възмутиха дружно от искането на френския президент Макрон командированите шофьори да получават за престоя си в Западна Европа толкова пари, колкото взимат колегите им там. Това противоречало на свободата, на движението, на избора, на инициативата. Слушахме редови тираджии, които ни обясняваха колко ще е лошо да им се плаща повече, защото фирмите на началниците им щели да фалират и те - не дай си боже - щели да бъдат принудени да работят за западноевропейските им конкуренти.   Подобна е реакцията и към идеите за данъчна хармонизация, за която отново французите най-много натискат. Нали конкурентното ни предимство е да сме „чийп\" - борим се за свободата да подбиваме цените на конкуренцията, живеейки същевременно в кочина.   И неолиберали, и крайнодесни, пък и псевдолевите социалисти посрещат по този начин и всякакъв намек за регулации от екологическо естество например. От замърсяващите Марици до Натура 2000 около Калиакра, която не позволява на определени бизнесмени да застроят закупените от тях терени както са си го намислили.     На пръв поглед дилемата е класическа: ляво срещу дясно. На втори обаче нещата са доста объркани. Какво точно искаме, когато настояваме за равни заплати: да вдигнат източните (ляво) или да свалят западните (дясно)? Същото е с данъците: по-високи на изток или по-ниски на запад? Подобно объркване цари и около темата за свободата: икономическата свобода да печелиш безогледно ни се сервира като национален суверенитет - тоест, свободата гордо да се репчим на европейците, които, виждаш ли, ни налагат да си пазим здравето или природата.   Разбира се, във всяка реална политическа общност балансът между свобода и равенство е резултат от договаряне и битки, като в едни периоди надделява едното, в други - другото начало. Няма как утре минималната ни заплата от двеста и нещо евро да се изравни с почти две хилядите в Люксембург. Справедливо ли е неравенството? Ами не е. Разликите вътре в Съюза са толкова големи, толкова трудно преодолими, че чак те избива на екзистенциални мисли - защо трябваше да се родя латвиец, румънец, българин...   Проблемът е в това, че за разлика от националните държави ЕС няма централно управление; няма сила, която да извърши някое от нещата, които ни се струват правилни - например да премести едни пари от Люксембург към Вилнюс, да вдигне корпоративния данък в Ирландия, да закрие голфовете в България. Просто не сме делегирали това право на някакъв орган и колкото и да се сърдим на „евробюрократите\", че нищо не правят, вината си е в нас, защото не сме поискали европейско правителство.     Европа е пространство от друг тип и в идеалния случай участниците в него са мотивирани от ценности, които се рационализират в договори и правни норми. Думата „клуб\", която се използва за ЕС, казва именно това - членуват онези, които искат да спазват принципите му. Какви са тези принципи ли? Ами смятаме, че не бива да губим ориентира на равенството, за разлика от САЩ например. Не приемаме да се ограничава свободата на движение, затова и се разделяме с Обединеното кралство. И не на последно място: вярваме, че трябва да има солидарност.    Само че човешките ценности предполагат симетрия и ако само богатите проявяват солидарност, а бедните отказват да приемат квоти от по няколко хиляди бежанци, клубът се превръща в нещо друго, в един вид супермаркет, откъдето си взимаш онова, което ти трябва (по думите на Макрон). Но ценностната мотивация е точно обратното на супермаркета: някои неща просто не подлежат на пазарлък - и толкова. Няма как да откажеш санкциите срещу Русия вчера и срещу Турция утре. Същото е с човешките права, с природата, със смъртното наказание. Членството в ЕС не е задължително, то се крепи единствено на принципи, които в тази модерна общност се оказват много по-важни, отколкото в старите империи, защото заменят политическата принуда отгоре.   Днес обаче май вървим в обратната посока. Единият призовава за равенство при Е-тата в консервите, другият настоява да плаща на командированите работници според \"страната на произход\", третият жонглира с цифри за това колко несправедливо е разпределена екологическата тежест в различните страни-членки. Няма император, който да сложи точка и да нареди какво да правим. И така какофонията ни опиянява, а дигиталното ехо я усилва направо до крясък.", "date": "2017.09.07", "title": "Някой да ни е принудил да влизаме в ЕС?"}
{"url": "http://www.classa.bg/%D1%81%D0%B2%D1%8F%D1%82/item/372423-%D0%BA%D0%B0%D0%BA%D0%B2%D0%BE-%D0%BE%D1%81%D1%82%D0%B0%D0%BD%D0%B0-%D0%BE%D1%82-%E2%80%9E%D1%89%D0%B5-%D1%81%D0%B5-%D1%81%D0%BF%D1%80%D0%B0%D0%B2%D0%B8%D0%BC%E2%80%9C", "text": "          \"Ще се справим\" - тези думи на канцлерката Ангела Меркел станаха нарицателни за нейната политика спрямо бежанците. Тя ги изрече на 31 август 2015 г., за да окуражи сънародниците си, изправени пред едно от най-големите предизвикателства за страната.   Преди това германското правителство беше взело едно фундаментално решение: да отмени действието на Дъблинското споразумение по отношение на сирийските граждани. Това означаваше, че бежанците от Сирия няма да се връщат обратно в онази страна, през която за първи път са влезли в ЕС. Меркел тогава нарече закрилата за бежанците \"национален дълг\".   В продължение на дни Унгария блокира на своя територия бежанци, стигнали до нейните граници. На 4 септември Германия и Австрия приемат на своя земя бежанци, пристигащи от Унгария. На мюнхенската гара доброволци приветстват бежанците с „добре дошли\" и раздават бонбони. Кадрите от това посрещане се превръщат в символ за т.нар. \"култура на гостоприемството\" в Германия. Страната става най-желаната цел за търсещите убежище в Европа.   Но само две седмици по-късно, на 13 септември, Германия засилва контрола по границата си с Австрия, дори временно спира движението на пътническите влакове, пътуващи между двете страни. В същото това време хиляди бежанци преминават от Австрия в Германия. Притокът им изправя много от малките германски общини пред огромни трудности. ЕС и Турция договарят съвместни действия за справяне с бежанския поток. На 15 октомври германският парламент прави промени в Закона за даване на политическо убежище и обявява Албания, Косово и Черна гора за „сигурни трети страни\". Прословутото селфи на канцлерката с кандидат за убежище - септември 2015 Прословутото селфи на канцлерката с кандидат за убежище - септември 2015 За бежанците, които не се ползват с приоритетна защита, е ограничено правото да водят членове на семействата си в Германия. Освен това германското правителство решава да бъдат изградени специални приемни центрове за онези бежанци, които имат малки шансове да получат разрешение за оставане в Германия. През цялата 2015 г. в Германия пристигат около 890.000 кандидати за убежище. В същото време са регистрирани повече от хиляда нападения над бежански приюти.   В новогодишната нощ в центъра на Кьолн се стига до сексуални издевателства, регистрирани са и много случаи на кражби. В полицейските доклади и свидетелствата на очевидци извършителите са описани като мъже с \"арабски или северноафрикански външен вид\". За първи път се чуват критични гласове, според които, политиката на Меркел на отворените граници е виновна за увеличаването на престъпността в страната. Словения, Хърватия, Сърбия и Македония затварят границите си и на практика затварят т.нар. \"Балкански маршрут\". Популистката дясна партия \"Алтернатива за Германия\" извлича ползи от създалата се ситуация с бежанците и успява да влезе в три провинциални парламента. ЕС и Турция подписват споразумение, по силата на което Турция ще приема обратно бежанците, които от нейна територия са преминали в Гърция. Турция започва да приема обратно мигранти и бежанци от Гърция. Преминаващите по този маршрут сирийци обаче биват разпределяни в страните от ЕС.     Еврокомисията предлага да бъдат санкционирани страните от ЕС, които отказват да приемат бежанци. 17-годишен афганистанец, кандидат за убежище в Германия, напада с нож 20 пътници във влак за Вюрцбург. В град Ансбах, провинция Баден-Вюртемберг, сирийски кандидат за убежище в Германия задейства взривно устройство. Самият той загива, ранени са 12 случайни минувачи. Първите афганистанци с отхвърлени молби за убежище в Германия са върнати с чартърен полет обратно в родината им. На 19 декември тунизиецът Анис Амри, също кандидат за убежище, се врязва с камион в коледен базар в Берлин, където убива 12 души и ранява десетки. По-късно нападателят е застрелян от полицията в близост до Милано. Този атентат също поставя под въпрос бежанската политика на германската канцлерка.   Ангела Меркел представя нов план за ускорено екстрадиране на мигранти с отхвърлени молби за убежище. Повечето от тях са афганистанци. Планът е реакция на терористичния атентат в Берлин. Канцлерката Меркел договаря с правителството на Тунис репатрирането на 1 500 тунизийци, чиито молби за убежище са били отхвърлени.   ЕС обсъжда мерки за ограничаване на притока на бежанци от Африка - август 2017   Пред Върховния комисар на ООН за бежанците Филипо Гранди германската канцлерка обявява, че Германия ще отпусне 50 милиона евро помощ за Международната организация по миграция (МОМ), както и за Комисариата за бежанците. Освен това Меркел обещава Германия да се включи още по-активно в борбата срещу трафика на хора.   В края на месеца Меркел участва в мини-среща на върха в Париж, на която се разглеждат мерки за ограничаване на миграцията от Африка. Обсъжда се и създаването на приемни центрове за бежанци в самите африкански държави, както и възможността бежанците да подават молбите си за убежище още в родните си страни.", "date": "2017.09.07", "title": "Какво остана от „Ще се справим“"}
{"url": "http://www.classa.bg/%D1%81%D0%B2%D1%8F%D1%82/item/372424-%D0%B7%D0%B0%D1%89%D0%BE-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D1%89%D0%B0%D1%81%D1%82%D0%BB%D0%B8%D0%B2%D0%B8%D1%82%D0%B5-%D0%B2-%D0%B5%D1%81", "text": "          Германците гледат в бъдещето общо взето с оптимизъм: почти 60% от тях смятат, че страната им се движи в правилната посока, 63% са доволни от функционирането на демокрацията, а цели 77% казват, че през последните две години икономическото им положение или е останало непроменено, или дори се е подобрило.   Това става ясно от проучването \"еupinions\" на фондация \"Бертелсман\". Авторките му Изабел Хофман и Катерин де Фриз са се допитали не само до германците, а до гражданите на всички 28 държави от ЕС. Общият брой на интервюираните е 10 000. Резултатите за България ще публикуваме в следващите дни. А първият важен извод от допитването гласи: германците са по-доволни от всички останали европейци. Доволни обаче от себе си – не и от самия ЕС.   72 на сто от германците заявяват, че не са доволни от посоката, в която се движи ЕС. \"Нагласите в Германия в това отношение са странни, да не кажа изкривени: в Германия всичко е наред, ама в Европа нещата вървят на зле\", коментира Изабел Хофман.   Марсел Фрачер, президент на Германския институт за икономически изследвания, казва: \"Задоволството на германците от собственото им икономическо положение е в контраст с недоволството им спрямо недостатъчната социална справедливост.\" А това означава, че много хора в страната очакват повече солидарност и по-силна спойка на обществото, смята Фрачер. Според него обаче е опасно, когато толкова много хора са по-доволни от случващото се в собствената им страна, отколкото от процесите в ЕС - както е в случая с германците. Критиката срещу ЕС е резултат от засиления национализъм, казва той. \"Много национални политици, включително и в ЕС, злоупотребяват с ЕС и с еврото, оправдавайки с тях своите собствени грешки.\"   \"Доминиращото настроение в Германия е добро\", обобщава Изабел Хофман. А причините за това са фактори като стабилната валутна ситуация, която успокои германците, както и международната обстановка - Брекзитът, избирането на Доналд Тръмп и напреженията през 2016, които по-скоро ги притесни. \"Хората се питаха: Господи, накъде е тръгнал светът?\" Освен това предстояха избори в Австрия, Нидерландия и Франция, а десните популисти набираха сили.   После обаче дойде обратът. От началото на 2017 година настъпи известно успокояване и хората усетиха някакво облекчение, обяснява Хофман. Изборите в горепосочените европейски държави не завършиха така, както мнозина се опасяваха. И в Германия вътрешнополитическият спор около възможните решения на бежанската криза постепенно затихна. С две думи: положителни тенденции както в страната, така и в Европа, към които се добавя стабилното икономическо положение. \"Една необичайна ситуация, в която кокошката на съседа не ни изглежда като угоена гъска\", обобщава Хофман.     В други европейски държави обаче настроенията са съвсем различни. Според данните от допитванията на \"Бертелсман\", в Италия например едва 13% от хората са доволни от положението в страната. По този показател те всъщност са най-нещастните в ЕС. И това е разбираемо, защото повече от половината анкетирани италианци казват, че икономическото им положение се е влошило.   Пак италианците са най-недоволни и от друго: от посоката, в която се движи ЕС. Тенденцията там е очевидна. \"След като Италия получава слаба оценка, значи и ЕС трябва да получи слаба оценка\", обяснява Изабел Хофман. Хората очевидно вече не правят голяма разлика между общоевропейската и националната си политика.   И все пак, защо в шестте големи държави в Общността (Германия, Франция, Великобритания, Италия, Испания и Полша) максимум 38% от хората са доволни от курса на ЕС? Според Хофман обяснението е следното: повечето кризи, предизвикателства и трудности напоследък се обсъждат не на национално, а на европейско равнище . \"А медиите често представят работата на ЕС като някакво непрекъснато справяне с кризи\", казва Хофман.   Накрая: още няколко интересни цифри от Германия. За разлика от останалите страни в ЕС, в Германия цели 80% от хората се идентифицират с центристки политически възгледи, като 44 на сто клонят към лявоцентристки. И едва 7% от германците се обявяват за десни популисти. За целия ЕС видимо важи правилото: недоволните залитат към десния популизъм.   На предстоящите избори за Бундестаг така описаният оптимизъм на хората в Германия ще помогне най-вече на една жена: Ангела Меркел. По време на предишната си предизборна кампания тя излезе с мотото \"Вие ме познавате\", заложи на стабилност и приемственост и спечели. \"Разпространеното усещане в Германия може да се обобщи с думите \"Справяме се, независимо от всичко\", обяснява Хофман.", "date": "2017.09.07", "title": "Защо германците са най-щастливите в ЕС"}
{"url": "http://www.classa.bg/%D1%81%D0%B2%D1%8F%D1%82/item/372425-%D0%B7%D0%B0%D1%89%D0%BE-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BC%D0%B8%D0%B0%D0%BD%D0%BC%D0%B0%D1%80-%D0%BF%D0%BB%D0%B0%D1%88%D0%B8-%D0%BA%D1%80%D0%B5%D0%BC%D1%8A%D0%BB", "text": "            Не е ясно колко хора са протестирали в Грозни срещу преследването на малцинството рохингя в Мианмар. По информация на ДВ, те са били доста по-малко от официално обявените от властите 1,1 милиона души. Проявата в Грозни беше организирана от привърженици на чеченския президент Рамзан Кадиров. С други думи: ученици и студенти, работници от фабриките и дори възрастни хора от старческите домове настойчиво са били призовани да се включат в протестите, твърдят местни наблюдатели.   Кадиров очевидно е искал за пореден път да се демонстрира като значим лидер в мюсюлманския свят. Обективно погледнато малцинството рохингя в Мианмар няма никаква връзка с района на Кавказ и конкретно с Чечения. Но Кадиров се надява по този начин да спечели симпатии сред сънародниците си, а и да отбележи точки в своя полза пред властите в Кремъл, твърдят наблюдатели в Москва.   \"Той много иска да бъде припознат като влиятелен лидер в ислямския свят\", казва по този повод Алексей Малашенко от московския Институт за диалог между цивилизациите. Тъкмо поради тази причина 41-годишният Кадиров, който е мюсюлманин, обича да се изказва за близкоизточния мирен процес или за събитията в ислямския свят.     Рамзан Кадиров на гости при Путин (25.3.2016)   Демонстрантите в Грозни отправиха апел към руския президент Путин да използва \"международното си влияние, за да спре геноцида срещу мюсюлманите в Мианмар\". Винаги досега Рамзан Кадиров е подкрепял политиката на руския президент Владимир Путин и ще продължи да го прави и в бъдеще, смята Малашенко.   „В същото време местният велможа Кадиров си запазва правото да взима отношение по редица външнополитически въпроси. Кремъл, който де факто определя външната политика на иначе автономната република Чечения, може да изтълкува това като хвърляне на ръкавица. Но Москва едва ли ще рискува да влезе в схватка с Кадиров. \"Путин не може без Кадиров, и обратното - Кадиров зависи от Путин\", казва московският политолог.   Междувременно президентът Путин заяви, че изявленията на Кадиров за събитията в Мианмар са негово лично мнение. Руският лидер не каза обаче нито думичка за демонстрациите в Грозни, където ситуацията вече се успокои. По-критично е това, че в Москва също имаше протести - пред посолството на Мианмар в руската столица. Силите за сигурност задържаха 17 демонстранти. Твърди се, че всички те били чеченци.     Протести в Грозни срещу потискането на малцинството рохингя в Мианмар   Официално Кремъл се опитва да омаловажи случващото се в Мианмар. Говорителят на Путин - Дмитрий Песков - отказа да коментира темата за положението на малцинството рохингя. \"Знаем, че мюсюлманите реагират много емоционално на събитията в Мианмар\", каза Песков. През миналата година Русия и Мианмар се договориха да засилят сътрудничеството си във военната област. Затова и никой не очаква от Кремъл да осъди сега действията на мианмарското правителство.   По-важен въпрос за Москва е подобряването на отношенията с Китай. Ръководството в Пекин по традиция оказва поддръжка на Мианмар и е важен партньор на Русия, която се стреми да разшири политическото и икономическото си влияние в Югоизточна Азия.   Във всеки случай Кремъл ще гледа на всяка цена да предотврати евентуални конфликти между мюсюлмани и будисти в самата Русия – тъкмо поради това Москва не желае да обръща прекалено голямо внимание на темата за Мианмар.", "date": "2017.09.07", "title": "Защо кризата в Мианмар плаши Кремъл"}
