{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374391-%D1%82%D0%B0%D1%82%D0%B5-%D1%89%D0%B5-%D0%BC%D0%B8-%D0%BA%D1%83%D0%BF%D0%B8-%D0%BA%D0%BE%D0%BB%D0%B5%D0%BB%D0%BE,-%D0%B0%D0%BC%D0%B0-%D0%B4%D1%80%D1%83%D0%B3-%D0%BF%D1%8A%D1%82", "text": "Да си купиш приличен сгъваем градски велосипед (тип \"Балканче\"), струва по-малко от една минимална работна заплата. Струва колкото едногодишен абонамент за градския транспорт в София. Калкулирайте спестените билети за Х седмици по пет работни дни: колелото ще се изплати за сезон и половина.   Удоволствието да не зависиш повече от Центъра за градска мобилност - е безценно.   И не става дума само за големия келепир да икономисаш 1,60.   Става дума за свободата да се движиш доволно бързо и автономно, да избираш сам кога да тръгнеш и кога да стигнеш до офиса, какво да заобиколиш и откъде да се отбиеш на връщане към вкъщи.       В момента велосипедистите са пренебрежимо малцинство в София, това е факт. Малцинство - защото  , за да стигнат до работа. Пренебрежимо - защото не си лепят винетки и стикери за гражданска отговорност, не се преброяват с регистрации в КАТ и трудно могат да смутят властта с манифестация пред Народното събрание, така като го правят такситата, например.     Съответно - скоро няма и да видите Бойко Борисов да повърти педали по Дондуков, за да събере симпатии от електората. Но като всички останали граждани, и велосипедистите плащат данъци, и те издържат администрацията, и те попълват дефицитите от несъбрани приходи на ЦГМ. \"Щетите\", които нанасят на инфраструктурата, са нулеви. Като всички останали граждани, и те имат право да очакват базови условия за безопасност.     Не е привилегия обаче и това да живееш в град, който от понеделник до петък изглежда като гигантски полулегален паркинг за коли n-та употреба, бивши надежди на автомобилостроенето от 90-те, някои от които днес струват колкото две \"Балканчета\" от Декатлон.   Идеалният случай не е да защриховаме всички улици с жълта боя, за да избегнем всички възможни точки на конфликт (очевидно невъзможно), а просто шофьорите да проявяват внимание към колелетата на пътното платно като към всяко друго превозно средство.   И това значи да не ги засичат, да не ги притискат в улей по-малък от 50 см до бордюра, да няма клаксони и подвиквания по светофарите, да не ги изпреварват само за да паркират на метър от предната им гума, да дават предимство, когато знаците ги задължават.   Бъдете сигурни, че опитният велосипедист няма особена необходимост от това да се строява в коловоз, ограничен с гумени прегради, бетонени колци или шпалири. Още по-малко има смисъл от 500-метрови отсечки със специален режим на движение като в някаква миниатюрна имитация на правителственото трасе \"Мизия\", но за две гуми.   За него не е проблем автомобилният трафик по булевард, по който практически средната скорост е около 30 км/ч. заради пешеходните пътеки, спирките и светофарите. Колелетата и досега се движеха по пътното платно на \"Раковски\", без това да се превръща в централна новина на Републиката.     Ползите от това да има (смислено) визуално предимство за колоездачите са колкото директни, толкова и задочни.   Много хора сега се колебаят да излязат по шосетата заради несигурност, а не заради нежелание или неподходящи атмосферни условия. Това е само един от начините да се разбие митът, че да караш велосипед вместо кола в София е страшно, опасно, скъпо, непрактично или непрестижно.   Иначе с малко повече бдителност и съобразяване с околната флора и фауна, бъдете сигурни, че по улиците ще има достатъчно място за всички.", "date": "2017.10.26", "title": "Тате ще ми купи колело, ама друг път"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374387-%D0%B4%D0%B5%D0%BB%D1%8F%D0%BD-%D0%BF%D0%B5%D0%B5%D0%B2%D1%81%D0%BA%D0%B8-%D0%B2%D0%BD%D0%B5%D1%81%D0%B5-%D0%BF%D1%80%D0%BE%D0%B5%D0%BA%D1%82-%D1%81%D1%80%D0%B5%D1%89%D1%83-%D0%B2%D1%82%D0%BE%D1%80%D0%B8%D1%87%D0%BD%D0%B8%D1%8F-%D0%B3%D1%80%D0%B0%D0%B1%D0%B5%D0%B6-%D0%B2-%D0%BA%D1%82%D0%B1", "text": "            Проектът, внесен в съавторство с Йордан Цонев и Хамид Хамид, предвижда да се забрани на синдиците на банки в несъстоятелност да заличават обезпечения в полза на банката чрез прихващания или други способи, различни от реални плащания.     Законопроектът иска още да се въведе \"относителна недействителност на всяка сделка за прехвърляне на вземания с произход от банката, когато вземането е прехвърлено фиктивно. Третото предложение на депутатите от ДПС е да се увеличи срока за предявяване на отменителни искове по несъстоятелността от 2 на 5 години.   \"С това ще се увеличи ефективността на синдиците и няма да останат случаи, при които изтичането на срока да преклудира действията по несъстоятелността\", се казва в мотивите.   Текстът на Пеевски предвижда още две мерки, които засягат специално КТБ: да се обявяват за нищожни всички заличени от квестори или синдици на КТБ обезпечения (в периода от поставянето под особен надзор до началото на осребряването), учредени от длъжници на банката; и да се въведе относителна недействителност върху сделки с прехвърляне на дялов и акции, извършени от длъжници на КТБ след поставянето й под специален надзор.   \"С така предложените промени съществено ще се подобри ефективността на нормативната уредба в производствата по несъстоятелност на банки, както и фактическите и правни възможности на синдиците за попълване на масата на несъстоятелността\", се казва още в мотивите.     В отделно изявление, публикувано в \"Епицентър\" след внасянето на проекта, Делян Пеевски разяснява причините, поради които иска промяна в законодателството заради КТБ.     \"Ние искаме да бъде създадена законова рамка, която да се противопостави както на порочния пирамидален модел на функциониране на банката, реализиран от Цветан Василев и неговото обкръжение, така и на създадената след затварянето на банката престъпна организация за отклоняване на активите.    Предвид, че методите за вторичния грабеж на активите, закупени с пари на КТБ, представляват фактически и правен прецедент - основно чрез фиктивни и многократни цесии, позволяващи формиране на „вземане\" в полза на новорегистрирани дружества с минимален капитал, които на свой ред предявяват това вземане към дружество с активи, с произход от КТБ, то адекватния законодателен отговор е крайно необходим.    По същия начин стои въпросът и с неправомерно заличените обезпечения от страна на бившите квестори на КТБ, което позволи активи за стотици милиони лева да преминат в собственост на физически лица, кухи дружества и офшорни фирми, без срещу това да са постъпили пари в масата на несъстоятелността\", се казва в изявлението.   Пеевски пише, че очаквал \"съпротива от страна на лицата, стоящи зад ограбването на банката, както и от страна на медиите, даващи трибуна на тези лица\", като твърди, че дебатът по проекта \"неминуемо ще разкрие кои политици и народни представители искат да защитят националния интерес и кои са зависими от лицата, ограбили и продължаващи да ограбват КТБ\".", "date": "2017.10.26", "title": "Делян Пеевски внесе проект срещу \"вторичния грабеж\" в КТБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374388-%D1%82%D1%80%D1%8A%D0%B3%D0%B2%D0%B0%D1%82-%D0%BB%D0%B8-%D1%81%D0%B8-%D0%BC%D0%BB%D0%B0%D0%B4%D0%B8%D1%82%D0%B5-%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "\"Все повече млади лекари заминават за чужбина\", \"Кадрите в здравеопазването са остарели\", \"След 20 години вече няма да има кой да ни лекува.\" Тези констатации вече години наред битуват в обществото. От една страна в цяла Европа се наблюдава глобално преселение на медици от Изток на Запад, както и от Западна Европа към САЩ.       Точни данни за броя на лекарите, които годишно напускат страната няма. За него обаче може да се съди по косвените данни от броя подадени документи, които позволяват на даден медицински специалист да практикува или да специализира в чужбина.   Важно е да се отбележи обаче, че тези данни обаче не дават информация нито за възрастовия профил на заминаващите лекари, нито колко от тях заминават, само за да следват, нито колко се завръщат в България.   Документите за работа в чужбина за лекари се издават от Министерството на здравеопазването (МЗ) и от Българския лекарски съюз (БЛС).   Според д-р Юлиан Йорданов от БЛС годишно за лекари и бъдещи специализанти се подготвят между 430 и 450 сертификата за добра лекарска практика. Другият изискван документ е специално удостоверение за съответствие на дипломата, издаван от здравното министерство. За 2016 г. 258 души са подали молба за такова удостоверение. \"Има категорична тенденция към намаляване на желаещите.    През 2007 г., 594 души са подали заявления в Министерството на здравеопазването, докато за миналата година броят на издадените документи е 258. За 10 години близо два пъти са намалели исканията на българските медици за работа в чужбина на фона на увеличаването на броя студенти, които учат медицина. Ние обаче не знаем колко лекари отиват да работят за постоянно в чужбина, една част от тях само специализират, а някои просто си вадят документи за всеки случай.\", казва пред Webcafe зам.-министърът на здравеопазването д-р Мирослав Ненков.     Според данни на НСИ в момента в системата на здравеопазването работят 125 009 души, като от тях лекарите са 29 539. За сравнение броят на лекарите у нас за 2010 г. е 27 997 души и спазва посока на постоянно нарастване с между 200 и 500 души на година.   По информация на Министерството на здравеопазването в периода 2015-2017 г. към различните акредитирани болници в страната са зачислени 3350 специализанти. Иначе казано, младите и тепърва навлизащи в професията лекари са около 10% от общия брой за цялата страна.   Междувременно според данните на НСИ завършващите магистри в направление здравеопазване за миналата учебна година са 18 437 души. Техният брой също следва тенденция за повишаване през последните години.   Така например през учебната 2011/2012 г. завършващите магистри в направление здравеопазване са 12 168, през учебната 2012/2013 г. - 12 953, през учебната 2013/2014 г. - 14 125, през учебната 2014/2015 г. - 15 032, а през учебната 2015/2016 г. - 16 150. В по-голямата си част тези магистри са завършили медицина, тоест са евентуални бъдещи лекари. Данните на НСИ обаче не показват какъв точно дял са те от общия брой на магистрите в направление здравеопазване.     Фактите показват, че най-много лекари има в местата с медицински университети и университетски болници - 22,6% от докторите са в София, а над половината от работещите лекари в България са концентрирани в 6 области - София, Пловдив, Варна, Стара Загора, Плевен и Бургас. Най-голям е броят на личните лекари - те са 4407, следват анестезиолозите - 1615, хирурзи - 1469 и други.   Съсредоточаването на лекарите в горепосочените шест области се дължи предимно на техните предпочитания за работа и живот във въпросните места, но също така тенденцията отговаря на демографските тенденции на намаляване на населението в определени области.   По подобен начин съществува и струпване на лекари в определени специалности. Докато за едни направления има сериозни струпвания на кадри и места за специализация се намират трудно, при други специалности като анестезиология, педиатрия, патология, патоанатомия, спешна медицина, първична медицина и т.н. има хронична липса на кадри.   За да се справи с този проблем Министерството на здравеопазването заплаща част от обучението на специализантите в т.нар. редки специалности, с което се цели да се стимулира записването на повече желаещи.     Заплащането на лекарите специализанти може да варира. Според бившия здравен министър д-р Петър Москов \"в момента младите лекари се назначават по кодекса на труда и получават основна заплата колкото всеки друг лекар във въпросното отделение\".   По думите на д-р Йорданов са възможни дори случаи, когато лекар специализант получава повече от този, който го обучава. Това значи, че ако си добър, имаш качества и висок успех, ще намериш работа. Москов обяснява, че \"никъде по света младите лекари не са богати\".     \"Проблемът се появява в момента, когато пациентите не получат това, което очакват от здравната система, независимо че са здравноосигурени лица\" - обяснява д-р Петър Москов. Според него \"в здравната система никой от страна на държавата не търси резултати и ефективност, влаганите пари в здравеопазване от година на година стават все повече, а жертвите са и пациенти, и лекари\"   В момента всяка болница е търговско дружество, което разчита на здравната каса, за да получи пари за извършени здравни услуги. От тези средства се плащат заплатите на лекарите, които работят в болницата. От друга страна касата е задължена да сключи договор и с болниците, които не успяват да се справят финансово, а най-вероятно и не покриват всички нужни критерии. Другото обаче означава затваряне на болници - процес, който през годините предизвиква напрежение, протести и отново наливане на пари от страна на държавата.   \"Генералната реформа е свързана с ясен ангажимент на държавата, като е във всяка европейска държава. Медицината и здравеопазването трябва да излязат от сферата на търговията, което беше мантрата на 90-те и да се върнат към смисъла на една система на здравеопазване - а именно да дава максимално качествен продукт срещу количество пари, което обществото може да отдели\", смята д-р Москов.   От Министерството на здравеопазването коментират, че преди да бъде направена подобна генерална промяна, се изисква дълбок и мащабен дебат, тъй като това не просто би засегнало работата на всички в здравната система, но би я променило из основи.     \"Действително причините са комплексни. Една от тях определено е разминаването между очаквания ефект от проведеното лечение и възможността пациентът да бъде излекуван. Пациентите и техните близки очакват веднага да се започне оздравяване, но това не винаги е възможно. И именно тук възниква този конфликт\", коментира д-р Йорданов. Според зам.-министър Ненков вина за негативното отношение към лекарите имат и медиите.   \"При последните три случая, които бяха изнесени в медиите, два от казусите са се случили месеци преди да се появят в публичното пространство. При тях близките са потърсили директно медиите, за да се оплачат от \"ужасната\" здравна система, а не са минали по установения и работещ законов ред. При общо над 1 милион хоспитализирани годишно, подобни шумни скандални случаи са около пет\".   По негови думи също така повечето жалби са подадени не за качеството на медицинската помощ, а за отношение. Това обаче показва и друг значим фактор за негативния образ на лекарите – самото поведение на лекуващите спрямо пациентите. И макар тук да не става въпрос за медици, когато някой болен или близките му се сблъскат със студено и дори грубо отношение на някой лекар или медицинска сестра, това оставя ясен отпечатък.   Негативното отношение към медиците и насилието срещу тях съществуват не само в България.   \"В Германия, Австрия, Румъния и Полша също се говори за насилие над лекари, като навсякъде се отчита покачването му като в Словения дори има регистрирани два смъртни случаи на лекари\", коментира д-р Юлиан Йорданов от БЛС.     И все пак лекари има и все по-малко са желаещите да заминават в чужбина. Това не променя обаче състоянието на българското здравеопазване и нулевата превенция на редица заболявания, които след това струват скъпо и прескъпо на здравната каса. Част от лекарите имат частни практики, които са почти изцяло в сивия сектор - плаща се на ръка, не се издават касови бележки и документи. И тъй като държавата е длъжник на системата, тя си затваря очите за това неясно колко голямо \"перо\" от частния бизнес.   Нужни са реформи, дори и това да означава дълъг и труден процес, подкрепен от сериозен обществен дебат, в резултат на който ще има и много недоволни.  И системата, и лекарите, и пациентите ще трябва да преглътнат много неща, а връщането на изгубеното доверие помежду им зависи от всички тях.", "date": "2017.10.26", "title": "Тръгват ли си младите лекари от България?"}
{"url": "http://www.classa.bg/%D1%81%D0%B2%D1%8F%D1%82/item/374389-%D0%B4%D1%83%D1%87%D0%B5-%D0%BC%D1%83%D1%81%D0%BE%D0%BB%D0%B8%D0%BD%D0%B8-%D0%BC%D0%B5%D0%B6%D0%B4%D1%83-%D1%84%D0%B0%D1%88%D0%B8%D0%B7%D0%BC%D0%B0-%D0%B8-%D1%84%D1%83%D1%82%D0%B1%D0%BE%D0%BB%D0%B0", "text": "Създаден главно за забавление, футболът притежава неподозирана сила. Временното примирие между феновете на свирепите врагове от Замалек и Ал Ахли помогна за свалянето на египетския диктатор Хосни Мубарак по време на Арабската пролет, а през 1969-а войната между Салвадор и Хондурас се разгоря след безредици по време на световната квалификация между двете страни.   Малцина усещат силата на футбола по-добре от Бенито Мусолини, фашисткия лидер на Италия между 1922-ра и 1943-а, и той се възползва максимално от нея.     След Първата световна война страната е несигурно място, а икономиката напредва бавно, силно засегната от четиригодишния конфликт, а преходът към възвръщане единството на нацията е много труден.     Голямата амбиция на Мусолини да превърне Италия в световна сила, възстановявайки величието, свързано с Древния Рим и създаването на нова империя, се уповава на установяването на вътрешно единство и диктаторът вижда във футбола идеалното средство, което да използва, за да осигури широка подкрепа за своето националистическо движение.     Организацията все още не е на нужното ниво, но вече съществуват две отделни лиги - една само за италианците и друга, в която се позволява участието на чужденци - и всяка от тях е разделена на регионални групи.     Очевидно осъзнал потенциала на играта, Мусолини инициира редица реформи в опит да бъде координирана дотогава разпиляната футболна администрация и да циментира играта като безспорното забавление и атракция номер 1 за италианския народ.     През 1926 г. фашиският президент на Италианския олимпийски комитет Ландо Ферети е назначен за шеф на футболната федерация и е натоварен с преструктурирането й, като са му предоставени значителни средства, с които да оперира, от най-високо държавно ниво.   Документ, наречен Carta di Viareggio, премахва аматьорския статут на играчите и проправя пътя към професионалния футбол, а клубовете са ограничени до включването на до двама чужденци в техните състави. На практика се създава Серия \"А\" в сегашния й национален формат, а фашисткият диктатор дава благословията си за строителството на внушителни за онова време стадиони.     Дуче вярва, че с развиването на местни футболни таланти \"скуадра адзура\" може да е световна сила на Олимпийските игри и зараждащото се световно първенство. Мусолини е убеден, че всеки футболен успех ще утвърждава имиджа на Италия като силен и важен фактор на световната сцена във всички аспекти.   За него е без съмнение, че позитивите ще са много и във вътрешен план. Ако италианците са обединени под футболния трикольор на страната, те ще са единни във всичко. Диктаторът е убеден, че спортните постижения ще напомпат патриотичния дух и ще са от полза за укрепването на националистическия манталитет сред гражданите.     Мусолини е изкушен от това да види гордостта на италианския народ от факта, че вторият в историята Мондиал ще се проведе в страната. В същото време фашисткото правителство иска да покаже на света своята сила. Новите стадиони на Ботуша трябва да са демонстрация на индустриалната мощ на фашистка Италия и да послужат като доказателство за бързия икономически прогрес при управлението на Мусолини.   Така футболът става най-оптималното средство за представяне на нарастващото благосъстояние и стремежа към иновации на Италия.   Подобно на много други диктатори Мусолини е фанатик на тема микромениджмънт - една мания, която трудно се вписва в спорта. Не за друго, а поради факта, че на терена понякога нещата опират до късмет и е трудно да се контролира всеки детайл. Колкото и да се анализира преди това, колкото и изчисления и разбори да се правят, едно събитие като футболен мач остава непредсказуемо и това предизвиква остро усещане за уязвимост у Мусолини.     Твърди се, че Иван Еклинд - реферът, назначен да ръководи полуфинала на домакините с Австрия през 1934-а, е бил поканен на охолна вечеря от Мусолини в навечерието на мача и когато \"адзурите\" печелят с 1:0 на подгизналия терен в Милано, австрийците (вероятно с право) претендират, че мачът е решен зад кулисите.   Много полемики предизвиква и четвъртфиналът с Испания, в който трима от Ла Фурия са изнесени на носилка с тежки контузии след агресивната игра на \"адзурите\".     За първи път финалът се предава на живо по радиото, а Бенито Мусолини и цялото правителство на Италия е в ложите на стадиона в Рим. Съдиите и двата отбора поздравяват Мусолини от терена с фашисткия поздрав, а той им отвръща под овациите на възторжената публика.   Италианците очакват, че ще спечелят лесно, но мачът е изключително завързан. Грубата игра на домакините не им помага и те губят с 0:1 двайсетина минути преди края. Орси атакува по левия фланг и стреля за 1:1 в 80-та минута. В началото на първото продължение Меаца намира Скиавио близо до вратата и последният носи победата.   След триумфа Мусолини нарежда на церемонията по закриването да бъде връчен и втори трофей на победителите, наречен Coppa del Duce (Купата на Дучето), който е няколко пъти по-голям от титлата на Жул Риме.           И въпреки че това отчасти е опровергано със спечелването на олимпийската титла в Берлин през 1936 г. пред погледа на Адолф Хитлер, Дуче приема защитата на световния връх през 1938 г. като въпрос на живот и смърт.   Италианците обаче не са добре дошли, когато пристигат във Франция за шампионата. Подкрепата на Мусолини за Франко в испанската Гражданска война разгневява много от местните жители, които организират антифашистки протести извън стадионите и по улиците на градовете-домакини.   Отговорът на Дуче е повече от красноречив. Той нарежда на италианските фланелки да бъде изобразен символът Fascio Littorio, а играчите на \"скуадра\" продължават да правят своя традиционен фашистки поздрав под освиркванията на ядосаните френски запалянковци.   Водена от изкусния тактик Виторио Поцо, \"скуадрата\" категорично опровергава тези, които твърдят, че възходът й се дължи единствено на корупционни схеми и печели втора поредна световна титла с победи над Норвегия, Франция, Бразилия и Унгария.     На пръв поглед вероятно изглежда доста странно, че родените в Аржентина играчи като Монти, Орси и Енрике Гуаита са толкова важни за страна, която има за цел да насърчи чистокръвието на нацията, но тяхното присъствие всъщност е приспособено към фашисткия идеал за разрастването на Италия, която естествено включва процъфтяваща диаспора.   На терена отборът играе типично по фашистки. Поцо е авторитетен треньор, който подчертава значението на себераздаването, саможертвата и единството на отбора. Политическата ориентация на селекционера остава неизвестна и до днес, но той се възползва от чадъра на Мусолини и режима му, за да мотивира \"адзурите\" по неповторим начин.   \"Италия не е отбор толкова техничен, колкото унгарците или австрийците тогава, но компенсира с невероятната сила на футболистите си и физическата им подготовка\", пише легендарният футболен летописец Брайън Гланвил.   Тактически Скуадрата е отбор, който се фокусира върху борбата на терена и бързината, а най-важното нещо е стабилността в отбрана.     Иначе експлозивни играчи като Меаца, Силвио Пиола и Джино Колауси загърбваха своите индивидуални дадености за доброто на колектива, а прагматизмът на Поцо го превръща в един от пионерите на персоналното покритие.   Ако италианските футболисти успеят да обезличат звездите на съперника, преследвайки ги като сенки през целия мач, значи са демонстрирали дисциплина и саможертва - две качества, високо ценени не само от Поцо, но и от Мусолини и неговото фашистко правителство.Трудно е да се оцени категорично дали Италия щеше да бъде толкова успешна на терена, ако Мусолини не беше поел нещата в свои ръце през 1926 г.     Това, което не може да се отрече, е политическото значение на футбола за Мусолини.   Титлите през 1934-а, 1936-а и 1938-ма са много важни за обединяването на италианския народ зад една-единствена национална кауза, а Дуче бе прозрял, че обществената подкрепа е постижима чрез успехи в спорта.   Изумителното е, че дори фашистки диктатор, който контролира безпрепятствено държавната икономика, обществените служби, полицията и армията, се е нуждаел от футбола като катализатор на личната си и на политическата си кауза. Още едно красноречиво свидетелство за неподозираната сила на феномена футбол.", "date": "2017.10.26", "title": "Дуче Мусолини - между фашизма и футбола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374390-%D0%BA%D0%B0%D0%BA-%D0%B3%D1%8A%D1%80%D0%B4%D0%B0%D1%82%D0%B0-%D0%BD%D0%B0-%D0%B4%D0%B6%D0%B0%D0%BD%D0%B5%D1%82-%D0%B7%D0%B0%D0%BA%D1%8A%D1%80%D0%BC%D0%B8-youtube", "text": "Животът е кръговрат и често се връщаме на места, на които вече сме били, макар че вече нищо не е същото, както преди. През февруари 2018 г. Джъстин Тимбърлейк ще затвори 14-годишен знаменит цикъл не само на собствената си кариера и история, но и на електронните медии и интернет.       Програмата е съвместен проект, който събира много от най-големите поп звезди от началото на новото хилядолетие, сред които Бритни Спиърс, Кид Рок, Нели, Пи Диди и, разбира се, Джъстин Тимбърлейк и Джанет Джексън.     Когато Тимбърлейк се приближава до сестрата на Майкъл Джексън в края на парчето си \"Rock Your Body\" и откъсва част от роклята й, светът на медиите се променя завинаги.     Непосредствено след \"Nipplegate\" (nipple - зърно от англ.) постъпват рекорден брой оплаквания за непристойност във FCC (Федералната комисия по комуникации на САЩ), а NFL, CBS и MTV (изпълнителен продуцент на шоуто) незабавно променят своите правила за работа с артистите по време на живи излъчвания.     След като над 140 милиона души виждат гърдата на Джанет в пряко предаване, шоуто е тема номер 1 не само в Щатите, а в световен мащаб в продължение на седмици.     През 2004 г. все още няма друг начин да изгледаш нещо, което си пропуснал пряко в ефира, ако не го запишеш или не го хванеш на повторение. Макар и да не е първият, случаят на сцената с участието на Тимбърлейк и Джанет е христоматиен за силата на FOMO (fear of missing out - страх да не пропуснеш от англ.), която се превърна в крайъгълен камък на маркетинга днес.     \"Nipplegate\" предизвиква истински бум в продажбите на TiVo, но за мнозина дигиталните видео рекордери не са достатъчни. И се ражда платформа, която всички ползваме ежедневно, но малцина знаят какво е било вдъхновението за нейната поява, въпреки че историята определено си заслужава.     Програмистът полага големи усилия, но не успява да намери онлайн видеоклип на инцидента. Така заедно с приятелите си Стив Чен и Чад Хърли започват работа върху код за сайт, в който хората да могат да качват свое собствено съдържание. Не след дълго уебсайтът за видеосподеляне е наречен YouTube.     Платформата се радва на небивал успех (отчасти и благодарение на хората, търсещи все още клипове с изпълнението на Джанет Джексън и Джъстин Тимбърлейк).     Останалото е история.   14 години по-късно Тимбърлейк се завръща в шоуто на полувремето на Super Bowl през февруари 2018 г. Дали не ни очаква отново нещо революционно? Едва ли.   Но никога да не казваме никога. Защото кой е вярвал, че гърдата със звездичката ще закърми такъв гигант като YouTube?", "date": "2017.10.26", "title": "Как гърдата на Джанет закърми YouTube"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374382-%D0%B3%D0%B0%D0%BB%D0%B0-%D1%81%D0%B5-%D0%BF%D0%B0%D0%BA-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Водещата на \"На кафе\" Гала отново втрещи зрителите в национален ефир.      Блондинката лъсна неглиже тази сутрин пред камерите точно на светлия празник Димитровден и в деня на траур за жертвите на наводнението в Бургаско. Гала се появи с разголено розово потниче, наподобяващо нощничка.      И с просто око се забелязва, че водещата не носи сутиен и ни най-малко се смущава от този факт, а гърдите й се развяват свободно пред мъжа й Стефан.      Припомняме, че преди дни Гала изгря с ефирна черна рокля, която отново бе много разголена, което предизвика лавина от възмущение от страна на зрителите на лайфстайл предаването.", "date": "2017.10.26", "title": "Гала се пак се разголи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374383-%D0%BD%D0%B0%D0%B9-%D0%BA%D1%83%D0%BF%D1%83%D0%B2%D0%B0%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "Три са най-продаваните български продукти в Европа –     и някои хлебни изделия, като  . Това съобщи една от големите германски хранителни вериги, които оперират на българския пазар.    Родни стоки за над 5 млн. лв. е реализирала компанията в своите магазини на Стария континент. „Приходите са от износа на 11 артикула на четирима производители.           През миналата Коледа биволската луканка е била хит на пазарите в Германия и Ирландия, а през предстоящата има заявки за този продукт от още пет държави\", каза Милена Драгийска управител на компанията.      Друг артикул, който ще бъде предлаган в магазините на хранителната верига през 2018 г.,   Общо 131 000 бутилки вино на стойност 1.3 млн. лв. от 7 български доставчика са поръчани за пазарите в Словакия, Румъния, Полша и Великобритания.       също се радват на силно търсене от западноевропейците. Една от българските фирми, производител на сладкото изкушение, изнася близо 50% от продукцията си. „Годишно произвеждаме около 3000 тона. Изнасяме в държави като Япония, САЩ и Израел и доста от страните от ЕС. Да изместиш някой на рафта е постижение\", казва Георги Жеков пред факти.бг. Той не пропусна да отбележи и основните предизвикателства пред сектора, в който работи.    Едното от тях е, че все още сред част от производителите на плодове се среща неразбиране относно критериите за качество. „Съществува и елементът със субсидиите, който е много тежък.    Хубаво е да има повече субсидии за производителите на плодове и зеленчуци\", допълва Жеков. Според него обаче, най-голям е проблемът с липсата на работна ръка, която да събира реколтата.", "date": "2017.10.26", "title": "Най-купуваните български стоки в чужбина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374384-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B3%D0%BE%D1%82%D0%B2%D0%B8-%D0%B3%D0%BE%D0%BB%D1%8F%D0%BC%D0%B0-%D0%BF%D1%80%D0%BE%D0%BC%D1%8F%D0%BD%D0%B0,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BA%D0%BE%D0%BB%D0%B0%D1%82%D0%B0-%D0%B2%D0%B8-%D0%BC%D0%B8%D0%BD%D0%B5-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4", "text": "Автомобилите с техническа неизправност ще бъдат спирани от движение незабавно. Такава промяна готви държавата, съобщи Нова телевизия. Ако по време на годишния технически преглед, през който са задължени да преминат шофьорите, бъде открита техническа неизправност, органите на реда ще бъдат уведомявани веднага.      Сигналът ще се подава електронно, като за целите на по-строгите правила ще се изготви специална система.   Превозното средство няма да може да бъде използвано на пътя, докато повредата не се отстрани. Санкцията цели борба с инцидентите по пътя.", "date": "2017.10.26", "title": "Държавата готви голяма промяна, след като колата ви мине технически преглед..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374385-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BA%D0%B0%D0%B7%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%86%D0%B8%D1%82%D0%B5-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE", "text": " Това коментира в предаването „Здравей, България” по Нова телевизия Цветан Цветанов, председател на ПГ на ГЕРБ.     Той добави, че не само в България, а в целия свят, действията, които предприемат властите, са на базата на метеорологичната прогноза.      заяви Цветанов. Той цитира и жители на засегнатите райони, които твърдят, че дерето на реката, която минава през селото им, е изчиствано два пъти тази година.     заяви Цветанов.     каза още председателят на парламентарната група на ГЕРБ и зам.-председател на партията.''     Припомняме, че трима души загинаха при наводнението в Бургаска област. Те са били възрастни и трудно подвижни хора. По случаите се води разследване. Продължава издирването на човек от село Полски извор. Засегнати са осем села, както и южните квартали на Бургас. Община Камено е в бедствено положение. В община Бургас е обявено частично бедствено положение.", "date": "2017.10.26", "title": "Цветанов каза: синоптиците са виновни за трагедията в Бургаско"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374386-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D1%8F%D0%BC%D0%B0-%D0%BF%D0%B0%D1%80%D0%B8-%D0%B4%D0%B0-%D0%B4%D0%BE%D0%B1%D0%B8%D0%B2%D0%B0-%D0%B2%D0%BE%D0%B4%D0%B0-%D0%B2-%D1%81%D1%83%D1%85%D0%B8%D1%82%D0%B5-%D1%87%D0%B0%D1%81%D1%82%D0%B8-%D0%BD%D0%B0-%D1%81%D0%B2%D0%B5%D1%82%D0%B0,-%D0%BD%D0%BE-%D0%B8%D0%BC%D0%B0-%D0%BF%D0%B0%D1%80%D0%B8-%D0%B4%D0%B0-%D1%82%D1%8A%D1%80%D1%81%D0%B8-%D0%B2%D0%BE%D0%B4%D0%B0-%D0%BD%D0%B0-%D0%BC%D0%B0%D1%80%D1%81-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B5-%D0%B8%D0%BC%D0%B0-%D0%BB%D0%B8-%D0%B2%D1%8A%D0%BE%D0%B1%D1%89%D0%B5-%D0%BD%D1%8F%D0%BA%D0%B0%D0%BA%D0%B2%D0%B0-%D1%84%D0%BE%D1%80%D0%BC%D0%B0-%D0%BD%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%B5%D0%BD-%D0%B6%D0%B8%D0%B2%D0%BE%D1%82-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "През март 1993 г. Кевин Картър заминава за Судан. Близо до село Айод, Южен Судан, намира момиченце, което е спряло, за да си почине на път към центъра за храна на ООН. Докато момичето си почива, до нея каца лешояд. Фотографът изключително внимателно изчаква лешоядът да се приближи в продължение на 20 минути. Едва след като заснема ужасяващата действителност, Кевин прогонва животното.          В този момент той не осъзнава, че е направил една от най-съдържателните и дискутирани снимки в историята на фотожурналистиката.      Той кара до мястото, където най-често си е играел като дете в Йоханесбург, и слага край на живота си. Отива си от този свят едва на 33 години.             ", "date": "2017.10.26", "title": "Човечеството няма пари да добива вода в сухите части на света, но има пари да търси вода на Марс! ВЪПРОСЪТ Е: Има ли въобще някаква форма на интелигентен живот на Земята ?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374381-%D0%BD%D0%BE%D0%B2%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D1%81%D0%B2%D0%B0%D0%BB%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD%D0%B0", "text": "Цената на биткойна падна значително, след като криптовалутата претърпя поредния сплит, а новата издънка биткойн голд поевтиня с 60%, съобщи CNBC. Днес биткойнът се срина до $5374,60, но успя да възстанови $300. Разцеплението е свързано със системата на създаване на биткойни, при което малка група от хора с изключително мощни машини \"копаят\" най-голямото количество от новоемитираната валута. Биткойн голд е идея на Джак Ляо, шеф на компанията LightningASIC, която продава оборудване за \"копаене\", като целта му е да даде възможност за по-голям принос в продукцията на валута и от хора с по-слаби машини, като така системата ще получи по-широка база. \"Разцеплението\" се получава, като екипът зад биткойн голд създава софтуерен код, който разделя блок-веригата на биткойна. Това се случи на 24 октомври и доведе до създаването на биткойн голд. През юли имаше подобно разкъсване на веригата, довело до създаването на биткойн кеш. В началото цената на биткойн кеш скочи до $914,45, но оттогава пада и в момента е $330. Пазарната капитализация на биткойн кеш възлиза на $5,5 млрд., докато тази на биткойна е $93 млрд. Как се търгува биткойн голд? Всеки, който притежава биткойн, ще получи и биткойн голд в съотношение 1:1. Откакто започна емитирането на биткойн голд, неговата стойност падна с 66%, като в момента той струва $161. Според експерти сривът се дължи на разпродажби, защото инвеститорите нямат вяра в новосъздадената криптовалута. Индустриалните експерти не са единодушни дали разцеплението на биткойна е добро или лошо. Според някои това е зле, защото пазарът се пренасища с еднакво звучащи валути, което обърква инвеститорите. Други смятат, че това е нещо естествено за екосистемата на криптовалутата, защото това цивилизовано решава проблеми вътре в общността ѝ. Все още прогнозите за биткойна са оптимистични - проучване на CNBC сред 23 118 анкетирани сочи, че 49% от тях очакват водещата криптовалута да поскъпне над $10 000.", "date": "2017.10.26", "title": "Нова криптовалута свали цената на биткоина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374376-%D1%82%D1%80%D1%8A%D0%BC%D0%BF-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D1%8F%D0%B2%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D0%BE%D0%BD-%D0%BA%D0%B5%D0%BD%D0%B5%D0%B4%D0%B8", "text": "Президентът на САЩ Доналд Тръмп обяви в Туитър, че хиляди документи от Националния архив, свързани с убийството на 35-ия президент на страната Джон Кенеди, ще бъдат публикувани в уречения срок, т.е. днес, предаде ТАСС.   \"Отдавна очакваното публикуване на документите за Кенеди ще стане. Много интересно!\", отбеляза държавният глава.   Още в събота той обяви, че ще разсекрети досието по убийството на Кенеди, но при условие, че бъде получена \"допълнителна информация\".      По-късно Белият дом поясни, че Тръмп иска файловете да бъдат публикувани, а ако някое ведомство смята това за неправилно, то следва \"да представи убедителна и ясна обосновка\".   Асошиейтед прес отбеляза в свой коментар снощи, че по този повод Тръмп се е оказал под натиск от две страни.   Изследователи на \"убийството на века\" настоявали той да се съобрази със закона от 1992 г., който изисква тази седмица да бъдат публикувани всички 3150 изцяло засекретени и 30 000 частично засекретени досега документи по случая.     Американските разузнавателни служби обаче, позовавайки се на същия закон, го призовавали да задържи някои от тях \"далече от очите на публиката\" по съображения за националната сигурност.     По всичко личи, че Тръмп е подкрепил искането на първата страна.", "date": "2017.10.26", "title": "Тръмп разсекретява документи за убийството на Джон Кенеди"}
{"url": "http://www.classa.bg/%D1%81%D0%B2%D1%8F%D1%82/item/374377-%D1%85%D0%B8%D0%BB%D1%8A%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D0%BB%D0%B8%D0%B1%D0%B8%D1%8F", "text": "Причините са били лични политически амбиции. Това разкри основателят на Уикилийкс (WikiLeaks) Джулиан Асандж. Той говори пред руската телевизия “Първи канал”. То трябва да бъде излъчено на 30 октомври.  .. каза Асандж. Той отбеляза, че анализаторите на ЦРУ и командването на Пентагона предупредиха за военните действия  – каза Асандж. Крахът на либийската държава започва през 2011 г., когато страните от НАТО подкрепиха бунтовниците в Бенгази, въстанали срещу либийския лидер Муамар Кадафи. С масивна въздушна подкрепа на бунтовниците на НАТО след шест месеца на борба успяха да окупират столицата на страната, а след това намериха и убиха самият Кадафи. След смъртта му НАТО прекрати въздушната си кампания. Свалянето на Кадафи е довело до сериозна дестабилизация на политическата ситуация, в резултат на което страната е започнала пълномащабна гражданска война.", "date": "2017.10.26", "title": "Хилъри Клинтън организирала държавния преврат в Либия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374378-%D0%B4%D0%B5%D0%BB%D1%87%D0%B5%D0%B2-%D0%BD%D0%B5-%D1%81%D0%BE%D1%86%D0%B8%D0%B0%D0%BB%D0%B5%D0%BD,-%D0%B0-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%B1%D1%8E%D0%B4%D0%B6%D0%B5%D1%82", "text": "Цялостната тежест върху бизнеса се увеличава с 10 процента. На практика се удря свободната стопанска инициатива. Това ще засили корупционния модел, по който бизнесът бива каран да слуша властта. Това коментира председателят на Движение \"България на гражданите\" Димитър Делчев. \"Сивият сектор се разширява с Бюджет 2018-а, истината е, че предприемачеството е враг на такъв бюджет. Той беше снаречен социален, но според нас е социалистически. Вместо да прави реформи, той храни определени групи, които вдигат глас за заплати\", отбеляза Делчев. \"Не се прави истинска реформаторска политика, не се запушват корупционните дупки, от които изтичат милиарди.На практика се избират групи от хора, които са в социални затруднения и се нахранват с оглед на следващите избори. Надявам се хората да разберат, че този модел, който ГЕРБ създава, ги прави бедни. Социалистите пък направиха направо комунистически бюджет - увеличаване на данъците и т.н. И ГЕРБ, и БСП създават дългова спирала. В един момент ще се изправим пред много тежки мерки. Но управляващите не мислят за това, те само искат гласове. Те не искат реформи\", добави Делчев. \"Рецептата се знае открай време и тя се нарича реформи\", подчерта Димитър Делчев.", "date": "2017.10.26", "title": "Делчев: Не социален, а социалистически бюджет"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374379-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%BF%D0%BE%D0%BB%D1%83%D1%87%D0%B8-%D0%BD%D0%B0%D0%B4-2-%D0%BC%D0%BB%D1%80%D0%B4-%D0%BE%D1%82-%D0%B5%D1%81-%D0%BF%D1%80%D0%B5%D0%B7-2018", "text": "Над 2 милиарда евро ще получи страната ни догодина от бюджета на ЕС. Това стана ясно, след като Европейският парламент одобри бюджета на съюза за 2018 година. Бюджетът предвижда инвестиции в проучвания, научна дейност, инфраструктура, заетост и борба с младежката безработица, както и плащания към земеделските производители. Предвидените междинни плащания са почти 800 милиона - директни плащания към фермерите. Почти 800 милиона са предвидени за градско развитие и инфраструктура. Още 380 милиона са насочени към развитие на селските региони, 185 милиона са за заетост, поясни българският евродепутат Андрей Новаков (ГЕРБ-ЕНП). Според еврокомисаря по бюджета и човешките ресурси Гюнтер Йотингер, ЕС трябва да направи всичко възможно, за да засили българската конкурентноспособност. \"Този бюджет - за 2018 - ще направи много за стабилизирането на Европа. Да вземем за пример кохезионните фондове. С тези милиарди от европейския бюджет съфинансираме инвестиции в инфраструктурата, сградите, конкурентноспособността, главно в селските райони и в страни като България. България е нова страна-член, БВП на човек е около 6500 евро. За сравнение в Люксембург той е 90 хиляди, в Германия - 40 хиляди, а средният БВП на човек в Европейския съюз е 30 хиляди евро. Трябва да направим всичко възможно, за да засилим българската конкурентоспособност, българския БВП чрез инвестиции в инфраструктура\", каза Йотингер.", "date": "2017.10.26", "title": "България ще получи над 2 млрд от ЕС през 2018"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/374380-%D1%89%D0%B5-%D0%BE%D1%82%D0%BF%D0%B0%D0%B4%D0%B0%D1%82-%D1%83%D0%B4%D0%BE%D1%81%D1%82%D0%BE%D0%B2%D0%B5%D1%80%D0%B5%D0%BD%D0%B8%D1%8F-%D0%BF%D1%80%D0%B8-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%BF%D0%BE%D1%80%D1%8A%D1%87%D0%BA%D0%B8", "text": "В процес на изготвяне са изменения и допълнения на Закона за обществените поръчки и на други закони, които предвиждат отпадането на някои удостоверителни документи за участие в процедури за обществени поръчки и за кандидатстване за финансиране със средства от ЕС, съобщи пресцентърът на Министерски съвет. Това е обявил вицепремиерът Томислав Дончев по време на Съвета за административна реформа, чието първо заседание под негово председателство се проведе днес. Предвижда се също при гладка процедура по разглеждане в Народното събрание до края на годината в сила да влезе и пакетът закони, свързан с отпадането на свидетелството за съдимост и осигуряване на техническа възможност за предоставяне на служебни справки за съдимост. До края на годината Държавна агенция „Електронно управление\" ще изготви проект на Архитектурна рамка на електронното управление и списък на административни услуги на централните администрации, които да бъдат електронизирани. В рамките на този ангажимент ще бъде осигурена връзка между Централния компонент за служебен обмен на данни и информация (RegiX) и регистъра „Булстат\". Съветът за административна реформа е определил Министерството на здравеопазването като една от пилотните администрации за участие в проекта за споделени услуги, изпълняван от Световната банка. На заседанието е бил представен експертен доклад за най-честите нарушения на Закона за държавния служител, е е постигнато съгласие за търсене на институционално решение за засилване на контрола в областта на държавната служба.", "date": "2017.10.26", "title": "Ще отпадат удостоверения при обществените поръчки"}
{"url": "http://www.classa.bg/%D1%81%D0%B2%D1%8F%D1%82/item/374372-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BD%D0%BE%D0%B2%D0%B8-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8-%D0%B8-%D0%B7%D0%B0%D1%82%D1%8F%D0%B3%D0%B0-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%B7%D0%B0-%D0%BF%D0%BE%D0%B4%D0%B1%D0%BE%D1%80", "text": "Съединените щати са решили да възобновят влизането на бежанци от страни с \"висок риск\", но са затегнали условията за подбор, заявиха висши държавни служители. Според Ройтерс, президентът Доналд Тръмп е подписал съответния указ, който ще влезе в сила днес. Тази резолюция заменя ветото над имиграцията чрез по-строг контрол на търсещите убежище, особено от 11 държави, които все още не са официално идентифицирани. За тази цел правителството ще направи 90-дневен преглед, за да определи допълнителните мерки за проверка, необходими за да се гарантира, че приемането на всяко лице \"не представлява заплаха за сигурността и благосъстоянието\" на страната. Решението идва след крайния срок на изпълнителната заповед на Тръмп, която преустанови програмата за приемането на бежанци за 120 дни въз основа на необходимостта от по-внимателен подбор.", "date": "2017.10.26", "title": "Тръмп поднови приемането на бежанци и затяга условията за подбор"}
{"url": "http://www.classa.bg/%D1%81%D0%B2%D1%8F%D1%82/item/374373-%D1%81%D0%B8-%D0%BD%D0%BE%D0%B2%D0%B8%D1%8F%D1%82-%D0%BC%D0%B0%D0%BE-%D0%B1%D0%B5%D0%B7%D0%BA%D1%80%D1%8A%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D0%BA%D0%B8%D1%82%D0%B0%D0%B9", "text": "Делегатите на 19-ия Национален конгрес на Китайската комунистическа партия одобриха редица изменения в основния документ на партията. Най-важната от тях беше въвеждането на името и основните идеи на Си Дзинпин в текста на Хартата. Делегатите единодушно одобриха изменението, в което се споменава \"идеята на Си за социализъм с китайски характеристики за новата ера\". Си Дзинпин става вторият китайския лидер - след първия президент на Китай, Мао Цзедун - чието име е вписано официално в Хартата на народната република, преди да изтече неговия мандат. Документът включва също и името на екс-лидера и важен реформатор Дън Сяопин. Някои медии твърдят, че събитията, които се случиха на конгреса на Комунистическата партия на Китай са \"еквивалентни на безкръвен преврат\", след което настоящият лидер на страната е официално \"недосегаем\". \"Това е символична и важна стъпка за засилване позицията на Си в партията\", каза експертът Александър Габуйев от Карнеги център в Москва. Според думите му това е следващият етап от превръщането му в лидер, толкова мощен, колкото и Мао Цзедун. Уставът на Комунистическата партия също така записа инициативите на Си за борба с корупцията. Според президента \"партията трябва твърдо да прилага самоконтрол и да следи отблизо дейността си във всички аспекти\". При откриването на конгреса Си Дзинпин нарече корупцията най-голямата заплаха, пред която е изправена партията. През последните пет години, Китай разследва \"нарушаване на партийната дисциплина\" на над 440 регионални и национални длъжностни лица, някои от тях членове на партията. Глобалната инициатива \"Един пояс, един път\" за създаването на три икономически коридора, също беше включена в Хартата. В документа също така се закрепи застъпваният от Си \"абсолютен контрол\" на комунистическата партия над въоръжените сили. Директорът за Азия към Съвета за външни отношения в Ню Йорк, Елизабет Икономи, каза пред Блумбърг, че консолидирането на идеологията на Си Цзинпин в документа означава, че сега политикът се възприема като един от основните трансформатори заедно с Мао и Дън. Това е \"консолидация на властта около Си, което ще му позволи да влияе на китайската политика в продължение на десетилетия\". \"Преди XIX Конгрес той взе в ръцете си почти всички области на политиката. Затова може да се каже, че върви към култ на личността. Но истината е, че не е въвел нищо идеологически ново\". Според китайската конституция, държавният глава може да заема поста за два мандата, а именно 10 години, но в този момент по всичко личи, че Си може да остане на власт по-дълго.", "date": "2017.10.26", "title": "\"Си - новият Мао\": безкръвен преврат в Китай"}
{"url": "http://www.classa.bg/%D1%81%D0%B2%D1%8F%D1%82/item/374374-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D1%82-%D0%B4%D0%BE-%D0%B5%D0%B2%D1%80%D0%BE%D0%BF%D0%B0-%D0%B1%D0%B5%D0%B7-%D0%B2%D0%B8%D0%B7%D0%B8", "text": "Европейският парламент гласува за край на свободното пътуване на американците към страни от ЕС заради България и Румъния. Щатите отказват да свалят визовия режим за тези две страни. Засегнати са и Хърватия, Полша и Кипър, пише „Индипендънт”.     До момента, американците можеха да пътуват до всяка страна без документ. Очаква се промяната да влезе в сила до два месеца, като на всеки жител на Щатите ще се наложи да кандидаства за допълнителни документи за 12 месеца.   Представители на ЕК коментираха, че явно това трябва да стане, за да се замисли американската администрация, че промяна трябва. Досега не би взимано подобно действие.", "date": "2017.10.26", "title": "Американците вече няма да пътуват до Европа без визи!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374375-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B4%D0%B8%D0%BC%D0%B8%D1%82%D1%8A%D1%80-%D1%81%D0%BE%D0%BB%D1%83%D0%BD%D1%81%D0%BA%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": " бил родом от Солун, баща му, управител на града, имал в дома си стая с икона и кандило. След смъртта на родителите си Димитрий заел висок военен пост, получил заповед да преследва християните. Но той, обратно, ги покровителствал.     Император Максимилиан, на връщане от поход на Изток, спрял в Солун, поискал Диомитрий да се откаже от вярата в Христа. Увещанията били напразни, хвърлили го в тъмница. Устроили тържество в цирка. Лий, прочут борец, приканил осъдените християни на борба и ги хвърлял там в падина върху копия, забити с острието нагоре. Оръженосецът на Димитрий, Нестор, изпросил разрешение от господаря си да иде на борба - отишъл и захвърлил Лий в пропастта. Затуй по нареждане на императора Нестор бил обезглавен, а Димитрий - прободен с копие в 306 година.   [На същия ден] Възпоминание на голям и страшен земетръс.   † Траянополский епископ Иларион, Пространен православен месецослов, изд. Тавор.   Християните запазили мощите на светеца. След като гоненията били прекратени, над лобното място и гроба на св. Димитър в Солун бил построен малък храм. В него ставали много чудеса. По-късно храмът бил разширен и тогава намерили нетленните останки на мъченика. От тях потекло благовонно миро и затова Църквата го нарекла Свети Димитър Мироточиви. Заради чудотворната сила на мощите му, св. Димитър бил почитан като покровител на гр. Солун. За мироточивите му мощи се говори в паметници от Х век.     Днес мощите на св. Димитър се съхраняват във великолепната базилика, издигната на мястото на малкия храм. В деня на неговата памет в Солун се стичат поклонници от цял свят.  Почитта към великомъченик Димитрий Солунски се разпространила широко на Балканите. Особено почитан е в Света Гора (Атон). В манастира Ватопед, Панталеймоновския и Ксенофския манастир се пазят частици от неговите мощи.   Името на св. Димитър е свързано и с историята на българския народ. През 1185 година, по време на двувековното византийско робство, братята-боляри Асен и Петър обявили в Търновград, че не признават повече византийската власт. Това станало на 26 октомври, на храмовия празник на построената от тях църква, наречена на св. Димитър. Закриляни от него, въстаниците довели борбата за независимост и възстановяване на българската държавност до успешен край: през пролетта на 1187 г., след неуспешна обсада на гр. Ловеч, византийският император подписал мирен договор, който признал властта на Асен и Петър над Северна България. Така започнала историята на Второто българско царство.   В иконографията е изобразяван като конник на червен кон, който с копието си убива военачалника Лий.   Баща му имал висок служебен пост. Бил градоначалник. Тайно вярвал в Христа. Не смеел открито да изповяда вярата си, понеже в онова време имало голямо и много свирепо гонение срещу християните. Една от стаите на своя богат дом той превърнал в молилня. В нея били поставени на подобаващо място две икони - на Спасителя и на света Богородица. Тук той идвал да се моли заедно със своята благочестива съпруга. Пред иконите те запалвали полилей. Кадели тамян. Възнасяли топли молитви към Бога.   Дълго време съпрузите нямали деца. Много скърбели и усилено се молели на Бога да ги дари с наследник. Бог чул молитвите им. Родил им се син, когото нарекли Димитрий.   Целият град взел участие в радостта на добрия градоначалник. Щастливите родители изразили благодарността си към Бога с богати милостини към бедните солунчани.   Когато Димитрий поотраснал и бил вече годен да разбира истината, родителите му го въвели в молилнята и почнали да го учат на вярата в Господа Иисуса Христа.   С цялата си чиста и невинна душа малкият Димитрий вярвал в истинския Бог. Родителите радостно повикали в дома си свещеник. И синът бил кръстен.   След смъртта на родителите си Димитрий наследил голямо богатство.   Максимиан Херкулий, съимператор на Диоклетиан, узнал за смъртта на солунския градоначалник. Размислил и решил да извика при себе си сина му Димитрий. Като го видял високо образован, разсъдлив и умен, възложил му същия пост - управител на Солун. Изрично му заповядал да очисти града от християните, да убие всеки, който призовава името на Разпнатия.   Димитрий бил приет от жителите на Солун с голяма радост и почит. Вместо да преследва християните, както му било поръчано, той започнал открито пред всички да изповядва и слави името на Спасителя, за жителите на Солун той станал нов апостол Павел. Учил всички на истинската вяра.   Св. Димитър Солунски. Руска икона. Днес в Московския Ермитаж. Късно през есента на 306 г. новият източен император Галерий се връщал с войската си от далечен поход на изток. Пътят му минавал през Солун. Димитрий, като узнал, че ще мине през града този нов ужасен гонител на Църквата, дал половината от своето богатство на верния си слуга Леп, а другата половина раздал на бедните. Почнал да пости, да се моли и да се готви за близката смърт.   Като пристигнал в Солун, Галерий почнал да разпитва, дали са верни обвиненията, насочени срещу Димитрий. Повикал го при себе си. Димитрий се обявил смело за християнин и изобличил езическото многобожие.   Затворен бил в тъмница. Още като прекрачвал прага на тъмницата, Димитрий почнал да изговаря многократно и свободно думите на Псалмопевеца:   - Побързай, Боже, да ме избавиш! Побързай, Господи, да ми помогнеш! Господ е мое упование от младини!   В тъмницата св. Димитрий не претавал да пее и слави Бога. Там той имал чудно видение, което още повече възпламенило сърцето му с любов ъкм Бога и с желание да пролее кръвта си за спасителното Христово дело в света. Видял светъл ангел, който му показал мъченически венец и рекъл:   - Мир на тебе, страдалецо Христов! Бъди мъжествен!   Димитрий отговорил:   - Радвам се в Господа и се веселя в Бога, моя Спасител!   В това време, когато Димитрий бил в затвора, в открития градски театър, стадион, се устройвали игри за увеселение на императора, който обичал да гледа жестоки борби, стигащи до смърт.   Императорът имал свой любим борец на име Лий, който умъртвявал своите противници, като отвисоко ги хвърлял извън арената върху остри копия. Обикновено го карали така да се бори с християните.   Свети войни Арета, Нестор и Никита. Стенопис от сръбския манастир Манасиjа. Източник: spcportal.orgВ Солун имало тогава един момък християнин на име Нестор. Той с негодувание гледал колко много християни са умъртвявани по тоя ужасен начин. И решил сам да отиде на борба срещу императорския любимец. Той отишъл в тъмницата при св. Димитрий, открил му намерението си и поискал да го благослови и да се помоли за него.   Св. Димитрий го прекръстил и му казал:   - Ти ще победиш, но ще бъдеш мъчен!   Нестор излязъл на арената срещу бореца Лий, като предварително извикал:   - Боже Димитриев, помилвай ме!   В гнева си императорът веднага заповядал: Нестор да бъде убит с копие. Заповедта била изпълнена.   Като узнал, че св. Димитрий благословил Нестор за борба с Лий, императорът издал втора заповед: Димитрий да бъде наказан със смърт по същия начин, по който бил наказан Нестор.   Рано сутринта на 26 октомври 306 г. войници влезли в тъмницата, нахвърлили се върху Димитрий с копия в момент, когато се молел, и го убили.   Тялото му лежало в тъмницата до вечерта. Християни дошли, взели го и тайно го погребали.   Верният Димитриев слуга бил в тъмницата и видял мъченическата кончина на своя господар. Той прибрал дрехата и пръстена му, обагрени с мъченическата му кръв, и ги занесъл на вярващите. С тях извършвал много чудеса. Давал на страдащи от различни болести и недъзи изцеление.   Като узнал това, императорът заповядал да умъртвят и Луп.   Минали години. Гонението се прекратило. Вярващите построили върху гроба на св. Димитрий малък храм, където се извършвали много чудеса.   Един илирийски велможа на име Леонтий, получил изцерение при гроба на светеца. В знак на благодарност построил голям храм. При събарянето на малкия храм намерили мощите на св. Димитрий. Положили ги в сребърен ковчег и ги поставили в новата църква. От мощите му текло миро. Затова Църквата е нарекла светеца - мъченик св. Димитрий Мироточиви.   Св. великомъченик Димитрий много пъти спасявал град Солун от вражески нападения.   Култът на св. Димитрий рано бил пренесен в Тракия и Македония. Българи и гърци започнали разпалено да си оспорват \"покровителството на небесния стратег св. Димитрий от Солун\". Българите казвали, че той бил от славянски произход.   У русите и въобще у всички славянски народи се вижда още от древни времена особено честване на св. Димитрий. Сърбите и българите го почитат като патрон изобщо на славянството.   Свети Великомъченик Димитрий(1), син на благородни и благочестиви родители, произхождал от град Солун, където баща му бил градоначалник. По това време нечестивите царе повдигнали жестоко гонение срещу християните. Затова баща му, който тайно вярвал в Господ Иисус Христос и изпълнявал Неговите заповеди, не се осмелявал явно да изповядва Неговото пресвято име, боейки се от страшните заплахи на езичниците.        В тайна стая вътре в дома си той имал две свети икони, украсени със злато и със скъпоценни камъни; на едната от тях бил изобразен нашият Господ Иисус Христос, а на другата - Пресвета Богородица. Пред тях той палел свещи и кадял тамян. В тази уединена молилня заедно със съпругата си често възнасял молитви към Истинния Бог, живеещ във висините, към Единородния Негов син и към Пренепорочната Владичица. Тези благочестиви съпрузи щедро обдарявали бедните с милостиня и никога не отказвали помощ на нуждаещите се. Само едно нещо силно ги натъжавало: нямали си деца. Те усърдно молели Господа да им дари наследник. И след известно време желанието им се изпълнило.   Всевишният чул молбите и им дарил син Димитрий. Голямо било ликуването на родителите; те горещо благодарили на Бога. Целият Солун бил съпричастен с радостта на своя градоначалник, който устроил трапеза за всички и особено за сиромасите. Когато детето поотраснало и вече можело да разбира истината, родителите му го въвели в молилнята, където били светите икони и като му ги посочили, казали:   - Ето образът на Единия Истинен Бог, сътворил небето и земята, а това е Пресвета Богородица.   Те го научили на светите Христови заповеди, обяснили му всичко, чрез което човек може да познае Господ Иисус Христос и му показали колко суетна и пагубна е вярата в скверните езически богове.   От този момент Димитрий, напътстван както от думите на родителите си, а още повече наставен свише от Дух Светий, познал истината; Божията благодат вече почивала върху него. Той повярвал в Господа от цялата си душа и като се поклонил на светите икони, с благоговение ги целунал.   Тогава родителите му повикали свещеник и неколцина познати християни и кръстили детето в своя таен храм в името на Отца и Сина и Светия Дух.   Като приел своето кръщение Димитрий се поучавал в истинската вяра, растял както на години, така и по разум, изкачвал се все по-високо по стълбицата на добродетелите и Божията благодат все повече го просвещавала и го извисявала.   Когато Димитрий достигнал пълнолетие, родителите му се преселили от този временен живот, като успели да предадат на своя син пример за Богоугоден живот и го оставили наследник на целия си имот.   Междувременно цар Максимиан, узнавайки за смъртта на солунския градоначалник, повикал при себе си неговия син Димитрий. Като забелязал, че той е разумен и храбър, царят го назначил за управител на цялата Солунска област. Поверявайки му тази длъжност, той казал:   - Пази родния си град и го очисти от нечестивите християни; предавай на смърт всеки, който дори само призове името на Разпнатия.   Като приел царското назначение, Димитрий се върнал у дома си и бил посрещнат с чест от жителите на града. Той отдавна желаел да утвърди в родния си град светлината на истинската вяра и скърбял, когато виждал, че жителите на Солун се покланяли на бездушни идоли. След пристигането си в града той открито започнал да изповядва и да прославя нашия Господ Иисус Христос; поучавал всички на заповедите Христови, обръщал езичниците към светата вяра и изкоренявал скверното многобожие; с една дума той станал втори апостол Павел за жителите на Солун.    Слухът за това скоро стигнал и до самия Максимиан. Царят, като узнал, че поставеният от него за управител Димитрий е християнин и вече е обърнал мнозина към своята вяра, силно се разгневил. Връщайки се от Сарматската война, царят се спрял в Солун. Още преди пристигането на Максимиан в града Димитрий поверил на своя верен слуга Луп цялото имущество, което наследил от родителите си - злато, сребро, скъпоценни камъни и дрехи, и му наредил да раздаде всичко това на бедните и на нуждаещите се.   - Разпредели това земно богатство между тях - добавил светецът, - а ние ще търсим за себе си небесно богатство.   Самият той започнал да се моли и да пости, готвейки се по този начин за мъченически венец. Царят незабавно започнал да разпитва дали това, което е чул за Димитрий, е истина. Като излязъл пред царя, без да се смути, Димитрий изповядал, че е християнин и порицал езическото многобожие. А злият мъчител веднага заповядал да затворят изповедника на истинската вяра в тъмница. Като влязъл там Димитрий се молел със словата на пророк Давид: \"Побързай, Боже, да ме избавиш, побързай, Господи, да ми помогнеш. Защото Ти си моя надежда, Господи Боже, мое упование от младините ми. На Тебе съм се крепил от рождение; Ти си ме извел из майчината ми утроба; моята хвала към Тебе няма да престане... Радват се устата ми, когато Те възпявам, и душата ми, която си Ти избавил; и езикът ми всеки ден ще разгласява Твоята правда...\"   Димитрий седял в тъмницата като в светъл чертог, прославяйки Бога. Дяволът, който желаел да го уплаши, се превърнал в скорпион и искал да ужили светеца по крака. Като се осенил с кръстно знамение, Димитрий без боязън настъпил скорпиона, произнасяйки словата на Давид: \"Аспида и василиск ще настъпиш, лъв и змей ще стъпчеш\".   Прекарвайки по такъв начин времето си в тъмницата, светецът бил удостоен с посещение от Божий ангел; небесният пратеник се явил пред него в ярка светлина с прекрасен райски венец в ръцете и рекъл:   - Мир на тебе, страдалецо Христов! Бъди мъжествен и твърд!   А светецът отвърнал:   - Радвам се в Господа и се веселя в Бога, моя спасител!   Това явление на ангела утешило и ободрило страдалеца; той още по-силно възжелал да запечата с кръвта си изповядването на истинската вяра Христова.   Междувременно царят устроил игри и започнал да се забавлява със зрелища. Той имал един прочут борец, родом вандал (2) на име Лий. Максимиан заповядал да построят висок подиум и с голямо удоволствие наблюдавал как Лий побеждава противниците си и ги хвърля отвисоко върху копия, като ги обрича на мъчителна смърт. Сред зрителите се намирал един юноша християнин на име Нестор. Силна духовна дружба го свързвала с Димитрий, който бил негов наставник във вярата.   Като видял, че Лий убива мнозина и особено мъчително погубва християните, които били заставяни насила да влизат в бой с него, този момък, като добил кураж, пожелал да излезе срещу царския борец. Но преди това отишъл в тъмницата при Димитрий. Нестор му разказал всичко, което правел Лий с християните и признал, че иска да се бори с този убиец, и поискал да го благослови. Като го осенил с кръстното знамение, Димитрий му предрекъл:   - Ти ще удържиш победа над Лий, но ще претърпиш големи мъки за Христа!   Като излязъл на арената, Нестор на всеослушание извикал:   - Боже Димитриев, помогни ми в борбата с моя противник!   След това смело влязъл в бой с Лий, надвил го и го хвърлил върху острите копия. Гибелта на Лий силно опечалила царя и той веднага заповядал да предадат блажения Нестор на смърт.(3) Но това не могло да утеши Максимиан, цял ден и цяла нощ той скърбял за смъртта на Лий. Като узнал, че Нестор е излязъл да се бори с Лий по съвет и с благословията на Димитрий, царят наредил да пронижат с копия и светия великомъченик.   - Лий, - казал Максимиан, - беше хвърлен върху острите копия. Нека и Димитрий да загине от същата смърт, с каквато Нестор погуби нашия любим борец.\"   Но безумният мъчител се заблуждавал, като мислел, че смъртта на праведника и на грешника е еднаква. Защото смъртта на грешниците е жестока, но кончината на светиите е честна пред очите на Господа.   Веднага щом се зазорило утрото на 26 октомври в тъмницата при Димитрий влезли войници. Те заварили светия мъж да се моли. Въпреки това на мига се хвърлили върху него и го пронизали с копията си. Така Христовият изповедник предал своята свята душа в ръцете на Създателя.(4)   През нощта християните тайно взели тялото на светеца, захвърлено без чест в праха, и благоговейно го погребали.   Свидетел на блажената кончина на светия великомъченик бил неговият верен раб Луп. Той благоговейно взел ризата на своя господар, напоена с кръв, в която натопил и пръстена му. С тази риза и с пръстена той извършил много чудеса, като лекувал всякакви болести и прогонвал духа на лукавия.   Слухът за тези чудеса се разнесъл из Солун, така че всички болни започнали да се стичат при Луп. Като узнал за това Максимиан заповядал да хванат блажения Луп и да му отсекат главата. Така добрият раб последвал господаря си в небесната обител.   Когато изминали много години и гоненията срещу християните престанали, над гроба на Свети Димитрий издигнали неголям храм. Тук ставали много чудеса, много боледуващи получавали изцеление. Един знатен илирийски велможа на име Леонтий(5) имал тежък, неизлечим недъг. Като чул за чудесата на светия страдалец, той се обърнал с вяра към него. Когато го внесли в храма и го положили на мястото, където били погребани мощите на светия великомъченик, той в същия миг получил изцеление и станал съвършено здрав, като благодарял на Бога и прославял Неговия угодник Свети Димитрий.   В знак на благодарността си към светеца Леонтий пожелал да издигне в чест на този славен великомъченик голяма и прекрасна църква. Предишният неголям храм бил съборен. Когато започнали да копаят, за да положат новите основи, намерили мощите на Свети Великомъченик Димитрий съвършено непокътнати, без никакво тление; от тях изтичало благовонно миро, така че целият град се изпълнил с благоухание.   Св. Димитър Солунски. Руска икона. Днес в Московския Ермитаж. На това духовно тържество се събрал много народ. Светите мощи били изкопани от земята с голямо благоговение, при което много болни получили изцеление чрез помазване с изтичащото миро.(6) Леонтий се зарадвал не толкова за своето изцеление, колкото за откриването на светите мощи. Той скоро завършил започнатото дело и построил прекрасен храм на името на Свети Димитрий. В специален ковчег, обкован със злато и сребро, и украсен със скъпоценни камъни, били положени благословените мощи на великомъченика.    Но грижите на Леонтий не спрели дотук: той купил села и лозя и ги завещал за издръжка на служещите при храма. Когато му дошло времето да се върне в родината си, той решил да вземе със себе си част от мощите на светеца, за да построи в своя град църква в чест на Свети Димитрий. Но светецът му се явил и му забранил да отделя мощите. Тогава Леонтий взел само обагрената с кръв плащаница и като я сложил в позлатен ковчег, се отправил у дома си в Илирия.   През време на пътуването тази плащаница по молитвите на светеца станала причина за много чудеса. На Леонтий му се наложило да премине през една голяма река, която била силно придошла и страшно бушувала (7), страх и ужас го обзели, но изведнъж пред него се явил Свети Димитрий и рекъл:   - Вземи в ръцете си ковчега с плащаницата и престани да се боиш.   Леонтий постъпил според съвета на светеца; и сам той, и всички, които били с него, благополучно преминали. Когато се върнал в родината си, най-напред съградил прекрасен храм в чест на Свети Великомъченик Димитрий. Като призовавал с вяра името му, самият Леонтий по молитвите на светеца вършел чудеса. Управителят на Илирия бил жестоко болен, гной и струпеи покривали цялото му тяло от главата до нозете. Леонтий избавил болния, като се обърнал с молитва към Свети Димитрий; по същия чудодеен начин той изцерил един кръвоточив и излекувал един бесноват; и много други чудеса станали там по молитвите на светеца. Но особено много чудеса станали в Солун, където почивали мощите на този великомъченик.   Веднъж в храма, посветен на светия великомъченик, възникнал пожар. Особено силно бил повреден сребърният сенник над мощите на Божия угодник: от огъня той се разтопил. Тогавашният архиепископ Евсевий много искал да направи нов сенник. Но имал твърде малко сребро. В храма се намирал сребърен трон, останал съвършено невредедим от пожара. Този трон архиепископът намислил да претопи на сенник, но не бързал да казва на никого за намерението си. В същото време при храма имало един благочестив презвитер на име Димитрий. Светият великомъченик му се явил и рекъл:   - Иди и кажи на епископа на града: не дръзвай да претопяваш трона, който се намира в моя храм.   Димитрий веднага се отправил към Евсевий, за да му предаде желанието на светеца да се откаже от намерението си. Отначало архиепископът бил поразен от думите на своя подопечен, но после, предположил, че Димитрий е успял по някакъв начин да узнае за намерението му и престанал да се учудва, дори направил забележка на презвитера. След няколко дни архиепископът заповядал на майсторите да се явят при него. В същото това време презвитерът Димитрий дошъл за втори път при Евсевий и казал:   - Светият великомъченик отново се яви в съновидение на мен, грешния и ми заповяда да ти кажа: \"Заради любовта ти към мен, не претопявай трона.\"   Архиепископът отново отпратил рязко презвитера, но и не наредил да се претопи трона, решил да изчака малко. След известно време отново поискал да предаде трона за претопяване, но Свети Димитрий, като се явил на същия презвитер, рекъл:   - Не унивайте, аз сам ще се погрижа за моя храм и за моя град; предоставете на мен грижата за това. Тогава архиепископът вече не можал да сдържи сълзите си и казал на всички, които го заобикаляли:   - Братя, да почакаме още малко, защото самият Христов угодник ни обещава помощта си.   Архиепископът още не бил изрекъл тези думи, когато дошъл един солунски гражданин на име Мина и донесъл със себе си 75 фунта сребро.   - Свети Димитър - казал Мина - често ме е избавял от опасности и дори ме е спасявал от смърт. Отдавна исках да направя пожертвование в храма на моя милостив покровител и голям застъпник. А днес още от сутринта някакъв глас ме подбуди: \"Върви и направи това, което отдавна възнамеряваше да направиш.\"   Предавайки среброто, Мина пожелал то да бъде изразходвано за сенник при гроба на великомъченика. След това се явили и други солунски граждани и също донесли сребро. От пожертвованията бил направен прекрасен сенник.     При царуването на Мавриций(8) аварите(9) поискали голям данък от жителите на Византия, но императорът отказал да изпълни искането им. Тогава те събрали огромна войска, в която влизали главно славяни и решили да превземат Солун, който се отличавал със своята оживена търговия и големи богатства. Император Мавриций изпратил войска, но разразилата се малко преди това епидемия силно засегнала солунските жители, а и неприятелската войска била огромна - броят й достигал сто хиляди души. Десет дни преди пристигането на враговете Свети Димитрий се явил на архиепископ Евсевий и му казал, че над града е надвиснала страшна опасност. Солуняни мислели, че неприятелската войска няма да се приближи скоро. Но неприятелят изведнъж се появил недалеч от градските крепостни стени.    Даже можел безпрепятствено да влезе през нощта в града, но могъщата десница на Всевишния по молитвите на Свети Димитрий спряла по чудодеен начин страшните врагове. Те помислили един от укрепените манастири, намиращи се извън града, за самия Солун и престояли там цяла нощ; на сутринта разбрали грешката си и се устремили към самия град. Вражеските пълчища направо тръгнали в атака, но тук, на градската стена, пред очите на всички се появил Свети Димитрий като въоръжен воин и поразил с копие първия от неприятелите, който се покачил на стената, и го изхвърлил от нея. Падайки той повлякъл със себе си другите настъпващи. Тогава изведнъж ужас обзел враговете и те незабавно отстъпили.       със   и св. Димитрий Солунски. Икона от 11-12 в. Днес в Московския Ермитаж   Но обсадата едва започвала. При вида на множеството врагове отчаяние обладало даже най-храбрите. Всички мислели, че гибелта на града е неизбежна. Но после, като видяли бягството на враговете и покровителството на божествения застъпник, жителите се ободрили и започнали да вярват, че защитникът на Солун Свети Димитрий няма да изостави родния си град, няма да допусне да бъде превзет от враговете.   Междувременно неприятелите започнали да настъпват пак към града, придвижили се по-близо и с непрекъснат обстрел разтърсили основите на градските стени. Облаци от стрели и камъни, пуснати от метателните оръдия, закрили дневната светлина. Цялата надежда останала на помощ свише и тълпи народ изпълнили храма на Свети Димитрий. По това време в града имало един богобоязлив и много добродетелен човек на име Илюстрий. Като дошъл през нощта в църквата на светия великомъченик той горещо се помолил на Бога и на Неговия славен угодник за избавянето на града от враговете.   И изведнъж се сподобил да види необичайно видение: пред него се явили двама светли юноши, които приличали на царски телохранители - това били Божии ангели. Вратите на храма сами се разтворили широко пред тях и те влезли в църквата. Илюстрий ги последвал, воден от силно желание да види какво ще се случи. Като влезли те със силен глас извикали:   - Къде е господарят, който живее тук?   Тогава се появил друг юноша, приличащ по външен вид на слуга, и ги попитал:   - За какво ви трябва?   - Господ ни изпрати при него за да му предадем нещо - отвърнали те.   Като посочил гроба на светеца, слугата казал:   - Ето го!   - Възвести му за нас - казали те.   Тогава юношата повдигнал завесата и оттам излязъл Свети Димитрий. На външен вид той бил такъв, какъвто го изобразявали на иконите. От него се излъчвала ярка светлина, подобна на слънчевата. От страх и от ослепителния блясък Илюстрий едва можел да гледа светеца. Дошлите юноши поздравили Димитрий.   - Благодатта да бъде с вас - отговорил светецът. - Какво ви води при мене?   А те му отвърнали:   - Владиката ни изпрати. Заповядва да напуснеш града и да отидеш при Него, защото Той иска да го предаде в ръцете на враговете.   Като чул това, светецът преклонил глава и мълчал, проливайки горчиви сълзи. А юношата слуга казал на дошлите: - Ако знаех, че вашето идване няма да донесе радост на моя господар, нямаше да ви пусна в храма.   Тогава и светецът започнал да говори:   - Така ли реши моят Господ? Такава ли е волята на Владиката на всички - да предаде града, изкупен с честна кръв, в ръцете на враговете, които не Го познават, не вярват в Него и не почитат Неговото свято име? На това дошлите отговорили:   - Ако нашият Владика не би решил така, не би ни изпратил при тебе!   Тогава Свети Димитрий казал:   - Вървете, братя, и кажете на моя Владика, че Неговият раб Димитрий казва така: Познавам Твоята щедрост, човеколюбиви Владико Господи; дори беззаконията на целия свят не могат да надминат Твоето милосърдие. Заради грешниците Ти проля Своята свята кръв; Ти положи за нас душата Си; прояви и сега милостта Си върху този град и не искай от мен да го напусна. Ти Сам ме постави за страж на този град. Позволи ми да подражавам на Теб, моя Владика: дай ми да положа душата си за жителите на този град и ако им е съдено да загинат, тогава и аз ще загина заедно с тях. Господи, не погубвай града, в който всички призовават Твоето свято име. Дори и да са съгрешили, тези хора все пак не са отстъпили от Тебе; а нали Ти Си Бог на каещите се?   Дошлите юноши попитали Димитрий:   - Така ли да отговорим на изпратилия ни Владика?   - Да, така отговорете - казал той, - защото зная, че Господ \"не се гневи докрай, нито се вечно сърди\".   Като казал това, светецът влязъл в гробницата и свещеният ковчег се затворил; а беседвалите с него ангели станали невидими. Ето за какво бил избран Илюстрий - да види това чудно и страшно видение. Накрая, като дошъл на себе си, той паднал на земята, благодарил на светеца за грижата му за града, възнесъл му хвала за това, че помолил Владиката да не предава жителите на Солун в ръцете на враговете. На сутринта разказал на гражданите за всичко видяно и чуто и ги окуражил мъжествено да се борят с неприятелите.      Мощите на св. вмчк Димитър Мироточиви, Солунски чудотворец в  .   Като чули разказа на Илюстрий, всички със сълзи молели Господа да им изпрати милост и призовавали Свети Димитрий на помощ. Със застъпничеството на светеца градът останал цял; скоро враговете отстъпили от стените с голям срам, нямайки сили да превземат града, пазен от славния Божий угодник. На седмия ден от обсадата без никаква видима причина враговете се обърнали в безпорядъчно бягство, като изоставили палатките и метателните оръдия. По-късно някои от враговете, попаднали в плен, разказали следното:   - Още от първия ден на обсадата видяхме при вас такова множество защитници, че те далеч превъзхождаха нашата войска. Бяхме убедени, че голямо ваше войнство се крие зад стените. Вчера то изведнъж се устреми към нас и ние побягнахме.   Тогава изумените граждани попитали:   - Кой предвождаше войнството?   - Видяхме - отговорили пленниците - огнен сияещ мъж на бял кон в снежнобяла дреха.   Като чули това, солунските граждани разбрали кой бил обърнал враговете в бягство. Така Свети Димитрий защитил своя град. Скоро след като неприятелите отстъпили, друго бедствие сполетяло града. Враговете, които били огромно множество, опустошили по време на обсадата всички зърнени запаси в областта, така че в самия град настанал голям глад; много хора започнали да умират от недостиг на храна. Като видял, че родният му град загива от глад, светецът няколко пъти се явявал на кораби, плаващи в морето, обхождал пристанища и много острови, като навсякъде заповядвал на корабите с пшеница да плават към Солун. И по този начин избавил от глад града си.(10)   Когато благочестивият цар Юстиниан(11) съградил прекрасния и великолепен храм в Цариград в чест на Премъдростта Божия, той изпратил в Солун достойни мъже, за да донесат оттам част от мощите на светеца за украса и за освещение на новоиздигнатия храм. Като дошли в Солун, пратениците се приближили до ковчега, където почивали мощите на великомъченика, за да изпълнят царската заповед; изведнъж от ковчега се издигнал огнен стълб, посипвайки всички със снопове искри, а от огъня се чул глас:   - Спрете и не се осмелявайте!   Обзети от страх, присъстващите паднали на земята. След това пратениците, като взели само малко пръст от това свещено място, се върнали при царя и му разказали всичко, което се случило с тях. Всички, които слушали разказа им, били поразени и удивени. Едната половина от взетата свещена пръст пратениците предали на царя, а другата положили в църковната съдохранителница.   В задълженията на един юноша на име Онисифор влизало да запалва свещите и да оправя кандилата в църквата на Свети Димитрий. Подучен от дявола, той започнал да краде свещи и тайно ги продавал, а парите, спечелени от тази продажба, присвоявал. Свети Димитрий не понесъл това злодеяние, извършвано в храма, посветен на него; той се явил в съня на Онисифор и с най-голяма снизходителност започнал да го изобличава:   - Брате Онисифоре, неприятно ми е, че крадеш свещи. С това ти причиняваш загуба на тези, които ги принасят; не по-малко вредиш и на самия себе си. Спомни си, че хората, постъпващи като теб, ги чака наказание. Остави това зло дело и се покай.   Онисифор, като се събудил, почувствал срам и страх. Но след време забравил заповедта на светеца и отново започнал да краде.И наказанието скоро го постигнало. Един благочестив човек, като станал рано сутринта, дошъл в църквата на Свети Димтрий и принесъл няколко големи свещи. Той ги запалил, поставил ги на гроба на великомъченика и като се помолил, излязъл от храма. Като се приближил до свещите, Онисифор протегнал ръката си, за да ги вземе, когато изведнъж се разнесъл глас от гроба на светеца:   - Ти отново правиш същото!   Поразен от този глас като от гръм, Онисифор на мига рухнал на земята и лежал като мъртвец дотогава, докато не влязъл някой от клириците. Дошлият вдигнал обзетия от страх юноша. Веднага щом дошъл на себе си, Онисифор разказал всичко: и за греховната си страст, и за първото му явяване насън на светеца, и за повторното изобличение. Тогава всички, като чули този разказ, изпаднали в голяма възбуда и преклонение пред светеца.   Много пленници били освободени от Свети Великомъченик Димитрий от игото на неверниците. Един епископ бил хванат и отведен окован от варварите, но светецът му се явил, освободил го от оковите и охраняван, епископът благополучно се върнал в Солун. Друг път варварите, като нахлули в града, пленили много жители. Между пленените се намирали две прекрасни девици; те умеели прекрасно да бродират на гергеф и да изобразяват върху тъкан различни цветя, дървета, птици, зверове и човешки лица. Варварите ги отвели в своята земя и ги предали на своя княз. Като узнал за тяхното изкуство, князът им казал:   - Известно ми е, че във вашата страна има един велик Бог - Димитрий, който върши чудеса; избродирайте ликът му върху платно и аз ще му се поклоня.   Девиците отговорили:   - Не, княже, Димитрий не е Бог, а само велик Божий слуга и християнски застъпник. А твоето искане няма да изпълним, защото знаем, че ти не искаш да му се поклониш, а да се погавриш с изображението му.   - В моята власт са животът и смъртта ви - отвърнал им князът. - Изберете, което искате: направете това, което искам от вас, и ще бъдете живи; а ако не изпълните заповедта ми, незабавно ще ви накажа със смърт.   Като се бояли да не загинат, пленничките започнали да бродират лика на Свети Димитрий. Преди деня, когато се празнува паметта на светеца, девиците завършили работата си. И през нощта, на 26 октомври, седейки зад гергефа, те, като се навели над избродирания от тях образ започнали да плачат:   - Не се гневи срещу нас, мъчениче Христов - казали те, - ние знаем, че варварския княз иска да се присмее над тебе. Призоваваме те за свидетел, че не искахме да избродираме твоя образ; заставиха ни да направим това под заплаха от смърт. Плачейки по този начин над изображението на светеца, те заспали.   По време на съня им същата нощ Свети Димитрий по чудодеен начин пренесъл, както някога ангелът - Авакум(12) , тези девици, заедно с ръкоделието им, в Солун на своя празник и ги оставил в църквата до своите мощи по време на всенощното бдение. Като видели това чудо, всички се удивили, а девиците, като се пробудили, възкликнали: - Къде се намираме?   От удивление не можели да дойдат на себе си и мислели, че всичко това е сън.   Накрая те окончателно се убедили, че наистина се намират в Солун, виждат пред себе си гробницата на светеца, стоят в неговия храм, където се намира множество молещ се народ. Тогава на всеослушание благодарили на своя закрилник Свети Димитрий. И разказали всичко, което се е случило с тях. Жителите на Солун, зарадвани от това предивно чудо, с голямо ликуване отпразнували паметта на Свети Димитрий, а бродирания образ поставили над олтара и много чудеса се извършили от него, за слава на Бога, Единния в Троица. Нему да бъде слава, чест и поклонение от цялата твар, во веки, амин...   По молитвите на Свети Великомъченик Димитър, Господи Иисусе Христе, Боже наш, помилуй нас. Амин.       Мощите на св. Димитър в  .     Братя,   Настана светлият празник на Христовия воин и мъченик Димитър, който с вярата си светло озарява всичко и с любовта си подбужда към вечния живот.   Този преблажен мъченик за Христа, Димитър, от млада възраст придоби знания и израсна като доброплодна лоза, напоявайки всички с духовна сладост, а разумът му разцъфтя като лилия (по Ос. 14:6). С благоуханната си обич той привличаше всички към Христовата вяра. Украсен беше с добротата на Христа и с красотата на лицето си блестеше като ангел. От него бликаше мъдрост - като съкровище, което носи живот. Той беше далеч от всяка нечистота и плътска похот.    Като насочваше твърдо ума си към възвишеното, той търсеше прародителското място и достойнство, от което отпадна прародителят Адам. От ранни зори той отдаваше цялото си сърце на молитва към въплътилото се божие слово, назидавайки се винаги с псалми, славословия и духовни песни, казвайки: \"Ще те възлюбя, Господи, крепост моя! Господ е моя твърдина и мое прибежище, мой Избавител (Пс. 17:2-3). \"Нему се уповаваше сърцето ми, и Той ми помогна, и сърцето ми се зарадва; аз ще Го прославя с моята песен.\" (Пс. 27:7).   А всички, като се учудваха на особената светлост на лицето му, пламтяха от обич, желаейки да се приближат до него и да се приобщят към животворните слова, които като мед течаха от устата му. Той пък с радост ги поучавате, казвайки:   - Вие, мои възлюбени братя, не се съблазнявайте, гледайки тези омразни на Бога царе, които се помрачиха от бесовската измама, отстъпиха и се отвърнаха от Бога, който сътвори небето, земята и морето и създаде всичко от нищо. От него се отвърнаха и се прелъстиха, и се поробиха като обикновените човеци, и си направиха идоли.    ижте, прочее - [идолите] имат уста, но не говорят; имат очи, но не виждат; имат уши, но не чуват; нозе имат, но не ходят. Подобни на тях да бъдат ония, които ги правят, и всички, които се надяват на тях (Пс. 113:13-16). А вие, братя, познайте Бога, който не живее в ръкотворни храмове, нито приема служение от човешки ръце и е неизразим в своята божественост и сила. Той не можа да гледа как човешкият род се е поробил на бесовете и поради това, като сведе ниско небесата, слезе, приемайки плът от светата Дева, и обновявайки човешката природа, уподоби се на нас.    Въплъщавайки се безсеменно, той стана едновременно и Бог, и човек, за да ни изтръгне незасегнати от сатанинската измама. Той благоволи да претърпи разпятие и смърт заради нас, като умъртви нашите прегрешения. Но понеже той е безсмъртен по природа, възкръсна от мъртвите, възнесе се на небесата и седна отдясно на Отца. Той е установил и определил ден, в който ще дойде да съди живите и мъртвите, за да въздаде на всекиго според делата му.   С такива поуки като наставляваше всички във вярата, свети Димитър ставаше още по-светъл и сияеше с духовната си сила повече от слънцето. Такива са поуките на този богогласен език! Такава е и неизразимата му отзивчива душа! Затова и Господ сложи върху него привлекателна красота, като пожела да украси пречистата му глава с двоен венец. Той му каза: \"Добри и верни рабе... над много ще те поставя; влез в радостта на своя господар\" (Мат. 25:21).   Настъпи времето на пресветлото му венчание [с мъченически венец]. Максимилиан Еркулий победи готите и савроматите и слезе при римляните в град Солун. Бидейки почитател на бесовете и богохулник, той започна да принуждава всички да принасят жертви на скверните бесове.    Съобщиха му за блажения Димитър и му казаха: \"Той не само хули нашите богове, но и постоянно бунтува целия град; почита друг Бог - Иисуса.\" Идолопоклонникът Максимилиан се разгневи, заповяда да доведат Димитра и му рече: \"Твоята красота и изразът на лицето ти ме карат да те обичам; ако принесеш заедно с мен жертва на моите богове, на които всички боляри служат, то ти ще бъдеш пръв в палата ми и ще получиш най-висок сан.\" А блаженият Димитър му отговорил: \"Царю, писано е - тези богове не са сътворили небето и земята, да погинат! (Иер. 10:11) Защото те са идоли, дело на човешки ръце. Имат очи, но не виждат; имат уши, но не чуват, те не издават глас с устата си; подобни на тях станаха ония, които ги почитат\" (по Пс. 113:12-16). Като промени израза на лицето си, царят заповяда да затворят Димитра в тъмница. И там той бе увенчан с победния венец.   Като завърши доброто изповядане [на вярата] и подвига, той утвърди чрез победата на кръста Христовия воин и светлозарния свой спътник Нестор [Нестор е юноша, който побеждава на арената в Солун императорския борец Лий, като преди това получава благословия за битката си с Лий от св. Димитър в затвора. След смъртта на Лий императорът заповядва да прободат св. Нестор с копие. Паметта му се празнува на 27 октомври.]. Десницата на Всевишния увенча тях двамата със силата на Пресветия Дух, а с чудесата им духовно възвесели света.   Като се събрахме сега за тяхно възпоминание, нека радостно изречем едногласно похвала за тях, казвайки:   Радвай се, Димитре, светлозарно слънце, ти, който прогонваш греховния мрак от тия, които с топла обич те почитат!   Радвай се, незалязваща заря, ти, който просвещаваш всички с благочестието си!   Радвай се, пресветли мъчениче Димитре, ти, който с доброто изповядване [на вярата] извърши тоя пресветъл подвиг и се украси заслужено с нетленния венец! (по 1 Тим. 6:12-13; 1 Кор. 9:25).   Радвай се, всечестни богоугодниче Христов Димитре, славен с изповеданието си [на вярата], ти, който поради пробождането в ребрата се уподоби на прободения заради целия свят Христос!   Радвай се ти, който си горещ застъпник на всички скръбни, прибягващи под твоя закрила!   Радвай се ти, вечно бликащ извор, разливащ струи на изцерения за всички, които са обхванати от душевни страдания!   Радвай се ти, твърда основа на твоето отечество, който като истински пастир полагаш [душата си] за Христовото стадо, казвайки: \"Или заедно със спасяваните ще бъда спасен, или заедно с погиващите ще погина!\" Защото такова беше твоето пресвято желание - да спазиш Христовото слово, подвизавайкя се с любов, както е казал Господ: \"Не бойте се от ония, които убиват тялото, а не могат нищо лошо да сторят на душата; а бойте се повече от оня, който може и душата, и тялото да хвърли в геената; от него се бойте\" (по Мат. 10:28; Лук. 12:4-5).   И така, ти, пречестни страдалецо за Христа, Димитре, помоли се усърдно за нас, които чествуваме твоята смърт с вяра и любов, като измолиш милост и прощение за греховете ни. Защити ни от всички страдания и беди, та запазвани здрави чрез твоите молитви, да прославяме името на пречистата и светата, и животворяща Троица - Отца и Сина, и Светия Дух сега и всякога, и във всички векове.   ", "date": "2017.10.26", "title": "Св. великомъченик Димитър Солунски Чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374365-%D0%B0%D0%BD%D1%82%D0%B8%D0%B8%D0%B7%D1%82%D0%BE%D1%87%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F,-%D0%B2%D0%BE%D0%B4%D0%B5%D0%BD%D0%B0-%D0%BE%D1%82-%D0%BC%D0%B0%D0%BA%D1%80%D0%BE%D0%BD,-%D1%86%D0%B5%D0%BB%D0%B8-%D0%B4%D0%B0-%D1%84%D0%B0%D0%BB%D0%B8%D1%80%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D0%B8", "text": "Това заяви българският представител в Европейския парламент и заместник-председател на ВМРО Ангел Джамбазки. Става дума за опита на някои държави от Западна Европа, начело с Франция и президента Макрон, да променят по такъв начин правилата в Директивата за командированите работници, че да направят невъзможно предприемачеството от Източна Европа.     Българските евродепутати успяха да постигнат една малка победа в интереса на българските предприемачи в единния общ пазар. А именно транспортните работници да бъдат извадени от директивата за командированите работници. Българските транспортни работници не са командировани в определена държава. Тяхната работа е да пътуват. Затова те нямат място в тази директива, категоричен е Джамбазки.   “Изключването на транспорта от промените в директивата за командированите работници е защита на правата и законните интереси на над шестдесет хиляди български превозвачи и семействата им. Предложенията за спорните промени са на френския президент Еманюел Макрон, който води чиста проба антиевропейска кампания.   Антиевропейска и популистка. Антиевропейска, защото противоречи на четирите основни свободи, на които е основан Съюзът и нарушава правилата и духа на свободния пазар. Макрон се опитва да спре катастрофалното падане на рейтинга си, като „обеща“ да прокара тези промени, за да „защити“ наемния труд в страната си от това, което тя вижда като нелоялна конкуренция от по-нископлатена работна сила от изток. Всъщност – нелоялната конкуренция е именно в позициите и законодателството на Макрон и неговата антиизточна коалиция, която засега включва Франция, Белгия, Германия, Австрия, Италия.   Целта на Макрон и съучастници е бизнесът и предприемачите от Изтока да бъдат фалирани, а работниците да бъдат принудени да са „гастарбайтери“ в западните фирми. При по-ниски заплати, разбира се. Популистко, защото както е известно, командированите работници обаче са под 1 на сто от цялата работна сила в ЕС и във Франция в частност. Тоест, любимецът на либералите Макрон, е чиста проба популист.   След координиран натиск на българските, румънските, унгарските, полските, прибалтийските представители в Европейския парламент изработихме общи позиции в защита на единния пазар и свободната конкуренция, които изпратихме на националните си правителства. Заседанието на Съвета по заетост, социална политика, здравеопазване и потребителски въпроси, което се проведе на 23.10.2017 г., взе под координирания натиск на България и още няколко държави, някои много важни решения за българските предприемачи в сферата на транспорта”.     Предвижда се намаляване на срока на дългосрочно командироване от 24 на 12 месеца, но с възможност за удължаване до 18 месеца. Предложението на Европейската комисия, подкрепено и от позицията на Парламента, чрез Комисията по заетост и социални въпроси бе това да е 24. В сегашния текст на директивата не съществува такова ограничение.   Задължение за заплащане на възнаграждение, съобразно законодателството на приемащата държава, вместо предложението на комисията за минимални ставки. В сегашния текст на директивата няма такова изискване.   Временно изключване на прилагането на директивата за сектора на международния автомобилен транспорт до приемане на специалното европейско секторно законодателство, което да отчете спецификите на този вид дейност. Комисията не предвиждаше да се прави такова изключение. До момента такова изключение не бе необходимо, тъй като директивата в сегашния ѝ вид не засяга въпроса за плащането на минимални ставки.   Промененото законодателство ще трябва да влезе в сила след четири години. Предложението на Съвета за отлагане на включването на транспортните работници в директивата за командировки е, надявам се, първата крачка към постигането на крайната ни цел. А именно – запазване на правата, законните интереси, работните места на този бизнес в нашите страни.   Следващата стъпка в преговорите по въпроса с командироването, което ще е във формат тристранните преговори между Съвета, Парламента и Комисията (т.нар. „триалог“), ще е по време на Българското председателство на ЕС. Това обстоятелство има и плюсове, и минуси. От една страна ще трябва да се съобразим с правилото „честен брокер“ (или честен посредник), от друга страна ще имаме позиция, която ще ни даде възможността да следим развръзката от по-близо и да продължаваме да защитаваме наши общи интереси, коментира Джамбазки.   Предложението на Съвета е наистина голям успех, но е абсолютно сигурно, че ще има друг опит да се ограничат възможностите на нашите превозвачи да стигат до общия пазар в страните-членки и да печелят там от труда и предприемачеството си.   Категорично не трябва да губим набраната инерция и да продължим общата си работа, за да постигнем добри (за нас) текстове в проекта за пакет на комисията, по-известен като „Европа в движение“, където също има много спорни моменти. Тук отново работим с нашите съюзници в тази истинска географска битка за изключението на транспорта от обсега на директивата – Испания, Ирландия, Португалия, Унгария, Румъния, Чехия, Прибалтика и Полша, каза Джамбазки.   Да обобщим. След десет проспани години, след мълчанието и снишаването на криворазбрания федерализъм и отказ от активна позиция на „йес-мените“ в родната ни политика най-сетне се води истинска битка за защита на правата на българските превозвачи, на над шестдесет хиляди водачи и семействата им, каза в заключение Джамбазки. /    ", "date": "2017.10.26", "title": "Антиизточна коалиция, водена от Макрон, цели да фалира българските предприемачи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374366-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B0%D0%B5%D0%BC%D0%B0%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BE%D1%82-%D1%80%D1%83%D0%BC%D1%8A%D0%BD%D0%B8%D1%8F", "text": "          Не само компаниите в Румъния срещат трудности да попълнят свободните работни места с подходящи кандидати, но и тези в България – съседна държава, която на свой ред се сблъсква с голям дефицит на работна сила. За да запълнят празнината, българите дойдоха да наемат персонал при нас, предлагайки атрактивни заплати, приятна работна среда и искайки в замяна мотивация и интерес от страна на кандидатите.       Антонио Григоров е специалист по наемане на персонал във важна банка в България. Като всички други специалисти в тази сфера, гледа една биография най-много шест секунди. Чужди езици, опит на определена длъжност, начинът, по който е написано и структурирано CV-то, са основните елементи, които могат да отведат един кандидат пред работодателя.   “Ако погледнем статистиката, гледаме едно CV шест секунди. Онова, което търсим в едно CV, зависи от позицията, за която кандидатства съответният кандидат, но гледаме по-специално дали владее чужди езици, дали има опит на съответната позиция, дали CV-то е добре написано и добре структурирано. Важно е да няма грешки и да бъде ориентирано към детайлите”, обясни за “Адевърул” Антонио Григоров.  Според него не само Румъния се сблъсква с дефицит на качествени кадри. България идва с пълна сила след нея. В основата стои същият проблем: липсата на комуникация между бизнеса и университетите.   “Трудовият пазар страда заради образователната система. Няма комуникация между образователната система и бизнес средата, така че съществуват много несъответствия. Смятам, че това е основен проблем, защото при липсата на такава комуникация, образователната система не произвежда професионалистите, от които се нуждае пазарът на труда”, обясни специалистът по наемане на персонал.   Също като Румъния, България произвежда много адвокати, специалисти по маркетинг и икономисти. “Но няма свободни места, защото трудовият пазар се нуждае от IT-специалисти, от специалисти по човешки ресурси, от хора, които да владеят чужди езици; английският език вече не се смята за чужд език, а е вече универсален език. Виновна е образователната система, остаряла още от училище, която няма връзка с дигиталната среда, в която живеем”, посочи българинът.   Той обръща специално внимание на мотивацията на кандидата. “Образователната система е толкова остаряла, че не предлага нищо от онова, от което се нуждаем на пазара за наемане на персонал.  И не предлага дори на кандидатите необходимото отношение и необходимите знания след напускане на университетските скамейки”, каза Григоров. Той посочи, че от гледна точка на финансово възнаграждение, разликите между България и Румъния не са много големи.   Ако Румъния е на трето място в класацията на страните, които регистрират най-голям недостиг на качествени кадри, в топ 10 успява да влезе и България, където 62 процента от работодателите не намират подходящите кандидати.   И в световен план нещата не стоят по-добре: 40 процента от работодателите заявяват, че не намират специалистите, от които имат нужда, когато търсят работна ръка, като това е най-високият процент от 2007 г. до момента. Страните, които регистрират най-голям недостиг на таланти, са Япония (86 процента), Тайван (73 на сто), Румъния (72 процента), Турция (66 процента), България (62 процента) и Гърция (59 процента).   По отношение на причините, които са довели до тази ситуация, организациите казват, че на първо място е липсата на свободни кандидати за попълване на съответните длъжности, следвана от липса на кандидати, които да имат търсените способности, както и липсата на опит.", "date": "2017.10.26", "title": "Защо българите наемат служители от Румъния?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374367-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D1%81-7-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8,-%D1%80%D1%83%D0%BC%D1%8A%D0%BD%D0%B8%D1%8F-%D1%81-64,-%D0%B0-%D1%82%D1%83%D1%80%D1%86%D0%B8%D1%8F-%D1%81-240", "text": "България разполага със 7 самолета МиГ – 29 и с щурмови самолети Су – 25, които спешно трябва да бъдат ремонтирани. Изтребителната авиация на Турция има 240 Ф – 16, а Гърция – почти същия брой – общо 200 Ф – 16 и „Мираж 200”. Северната ни съседка Румъния също купи Ф – 16 и модернизира руските ветерани от студената война Миг – 21. В момента тя разполага с 48 МиГ – 21 и 12 Ф – 16, съобщава bTV.   Централноевропейските държави с изключение на Полша имат „Грипен”. Унгария – 12, Чехия – 14.   Литва, Латвия и Естония нямат, защото не са имали собствени изтребители. Същото важи и за някои от новоприетите страни членки.   Когато по времето на Студената война съседите купуват Ф – 16, ние сме се въоръжавали с МиГ-ове. В зората на демокрацията има 15 бази. Седем от тях са носили постоянно бойно дежурство.   Нито една натовска държава с традиции в авиацията не е оставила военновъздушните си сили без поддръжка, модернизация и развитие, категорични са експертите.", "date": "2017.10.26", "title": "България със 7 изтребители, Румъния с 64, а Турция с 240"}
{"url": "http://www.classa.bg/%D1%81%D0%B2%D1%8F%D1%82/item/374368-%D0%BD%D1%8F%D0%BC%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0,-%D1%87%D0%B5-%D0%BC%D1%83%D0%BC%D0%B8%D0%B8%D1%82%D0%B5-%D0%BE%D1%82-%D0%BD%D0%B0%D1%81%D0%BA%D0%B0-%D1%81%D0%B0-%D0%B8%D0%B7%D0%BC%D0%B0%D0%BC%D0%B0", "text": "Едсън Виванко, един от учените, които се опитват да проследят произхода на така наречените \"мумии от Наска\" (Перу), казва, че \"има много детайли, които показват, че това е реално, защото би било много трудно да се пресъздадат някои от анатомичните детайли\", информира Daily Express. Въпреки това, Виванко признава, че е много странно чувство да намериш ръка с пет фаланги и само три пръста, защото досега в научната литература \"няма описано подобно антропоморфно двукрако\". Предполагаемото откритие на тези пет мумифицирани тела предизвика разгорещени противоречия, тъй като някои учени смятат, че те могат да са останки на извънземни същества. Този специалист потвърди, че основната цел на изследванията му е \"да стигнем до края, независимо от резултата\", но досега не е открил никакви доказателства за извършени изменения или промяна на органите.", "date": "2017.10.26", "title": "\"Няма доказателства, че мумиите от Наска са измама\""}
{"url": "http://www.classa.bg/%D1%81%D0%B2%D1%8F%D1%82/item/374369-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D0%BF%D1%85%D0%B5%D0%BD%D1%8F%D0%BD-%D0%B4%D0%B0-%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "Северна Корея изглежда подготвя нов ресурс за справяне с икономическите санкции, наложени от международната общност. Както бе посочено от изследователската група 38 North, която е специализирана по Северна Корея, ново експериментално съоръжение за култивиране на водорасли, което се намира в покрайнините на град Вонсан, разкрива \"все по-големия интерес от развитието на водораслите като стратегически ресурс за разнообразяване източниците на енергия и подобряване на селскостопанското производство.\" По този начин, Пхенян би могъл в бъдеще \"да намали уязвимостта на страната от санкции\". Порталът показва, че с течение на времето производството на водорасли може постепенно да \"смекчи отрицателните последици от санкциите\" както в областта на енергийните доставки, така и в храните. Сателитни изображения на Google разкриват многобройни пространства на езера и канали с открит поток, датиращи от началото на 2000-те, за отглеждането на тези организми. Вероятно първоначално тези зони са създадени за контрол на водите и производството на торове, суровини и хранителни добавки за селските райони. Наскоро обаче съоръженията им станаха по-сложни. С международните санкции северокорейската икономика е под натиск. Високопоставеният севернокорейски служител по икономически въпроси, Ри Йонг Хо, каза пред асоциацията на Азия миналата седмица, че гражданите на страната му страдат от липса на храна и електричество. Той постави под въпрос дали Северна Корея \"може да оцелее една година под санкции\". От своя страна споменатият портал напомня, че водораслите, след правилното им преработване, осигуряват високи нива на протеини, което ги прави \"отлична хранителна добавка\" и тор. Освен това те имат 20% липиди, така че те могат да бъдат трансформирани в биогорива. При разглеждането на данните от девет севернокорейски съоръжения проучвателната група изчислява, че всяка година може да има добив на 2861 тона биомаса от водорасли. Това включва приблизително 1,425 тона хранителна маса.", "date": "2017.10.26", "title": "Неочакваният план на Пхенян да заобиколи санкциите"}
{"url": "http://www.classa.bg/%D1%81%D0%B2%D1%8F%D1%82/item/374370-%D1%81%D0%B8%D1%80%D0%B8%D1%8F-%D0%BD%D0%B0%D0%BC%D0%B5%D1%80%D0%B8-%D0%BC%D0%BE%D0%B4%D0%B5%D1%80%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%BE%D1%82-%D0%BD%D0%B0%D1%82%D0%BE-%D0%B2-%D0%B7%D0%B0%D0%BB%D0%BE%D0%B2%D0%B5%D0%BD-%D0%B0%D1%80%D1%81%D0%B5%D0%BD%D0%B0%D0%BB-%D0%BD%D0%B0-%D0%B8%D0%B4", "text": "Сирийската арабска армия намери оръжия от НАТО в оръжеен склад, изоставен от Ислямска държава (ИД) в източния град Маядин. За това съобщи генерал Сухейл ал Хасан. \"Заловихме най-новите модели оръжия, произведени от САЩ, Белгия и Обединеното кралство, които са на въоръжение в страните от НАТО\", каза Сухейл. Генералът каза, че оръжията от този произход съставляват по-голямата част от огромния заловен арсенал. \"Има много оръжия и телекомуникационно оборудване чуждестранно производство\", каза генералът. RT документира това откритие, което включва и оръжия, произведени в страните от Близкия изток. Сред откритите оръжия е 155-милиметрово британско оръдие с обхват от 40 километра, както и други амуниции и артилерия, противотанкови оръжия, мини, малки оръжия. Намерени са също танкове и бронетранспортьори, които терористите са отвлекли от иракската армия. Други медии съобщават, че различни противотанкови оръжия, преносими системи за противовъздушна отбрана (MANPAD) и десетки дронове също са част от заловения арсенал. Маядин, бивш бастион на ИД, се намира на 45 километра източно от Дейр ез Зор. Ноходката е съобщена няколко дни след освобождаването на града от терористите от сирийски правителствени войски, с подкрепата на руските военновъздушни сили.", "date": "2017.10.26", "title": "Сирия намери модерни оръжия от НАТО в заловен арсенал на ИД"}
{"url": "http://www.classa.bg/%D1%81%D0%B2%D1%8F%D1%82/item/374371-%D0%BA%D0%B0%D0%BA%D0%B2%D0%BE-%D0%B7%D0%BD%D0%B0%D0%B5%D0%BC-%D0%B7%D0%B0-%D0%BD%D0%B0%D0%B9-%D0%B0%D0%BC%D0%B1%D0%B8%D1%86%D0%B8%D0%BE%D0%B7%D0%BD%D0%B8%D1%8F-%D0%BF%D1%80%D0%BE%D0%B5%D0%BA%D1%82-%D0%B2-%D1%81%D0%B2%D0%B5%D1%82%D0%B0-,-%D0%BE%D0%B1%D1%8F%D0%B2%D0%B5%D0%BD-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F-%D0%BF%D1%80%D0%B8%D0%BD%D1%86", "text": "Престолонаследникът на Саудитска Арабия, принц Мохамед Бен Салман, обяви старта на NEOM, икономическа зона в северозападната част на страната, която да обедини инвестиции в размер до 500 милиарда долара. Какво знаем за \"най-амбициозния проект в света\", който е част от плана на този благородник за реформиране на саудитската икономика? Комплексът ще заема 26000 квадратни километра по протежение 486 км от бреговата линия на Червено море в Саудитска Арабия, Йордания и Египет, на място, което ще направи NEOM \"първата независима специална зона в света обхващаща три страни.\" Организаторите на тази инициатива имат за цел да превърнат това място в \"глобален център с потенциал за обединяване на най-добрите от Азия, Африка, Европа и Америка\". NEOM \"ще бъде построен от нулата и ще има уникалната възможност да се отличава от всичко друго, защото ще бъде най-известната икономическа артерия на света, през които ще протича почти една десета от световната търговия \". Този бъдещ \"град от следващо поколение\" ще се стреми да се превърне в \"световен център за иновации, търговия и творчество и най-сигурно място, ефикасно и ориентирано към бъдещето.\" За да бъде \"най-доброто място за живеене и работа\", той ще въвежда индустриални и технологични ценности и ще се фокусира върху девет аспекта, които ще подобрят специализираните инвестиционни сектори: Енергия и вода Подвижност Биотехнологии Хранене Технологични и дигитални науки Разширено производство Средства за комуникация Забавление Пригодност за живот Всички услуги и процеси в NEOM ще бъдат 100% автоматизирани, с цел да стане най-ефективната дестинация в света. В допълнение, стремежът е да се съобразят с най-високите стандарти за устойчивост и да се извършват само по електронен път транзакциите и други процедури. Роботите, чийто брой може да надвишава този на хората, ще изпълняват автоматизирано повтарящите се и тежки задачи, за да направят NEOM да има \"най-високия БВП на глава от населението в света\". Ще се приложи нова работна концепция на базата на \"комбиниране на високите постижения на човешките ресурси с уникални умения, за да се постигнат иновации на пълно работно време, на вземането на решения и бизнес лидерството\". Инвестирането на повече от 500 милиарда долара, което изисква NEOM през следващите години, ще дойде от Публичния инвестиционен фонд на Саудитска Арабия (PIF), председателстван от Мохамед Бен Салман, както и от местни и международни инвеститори.", "date": "2017.10.26", "title": "Какво знаем за \"най-амбициозния проект в света\", обявен от саудитския принц?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374362-%D0%BC%D0%B5%D0%B4-%D1%81%D0%B5%D1%81%D1%82%D1%80%D0%B0-%D1%81%D0%BB%D0%B5%D0%B4-%D1%83%D0%B4%D1%80%D1%8A%D0%B6%D0%BA%D0%B8,-%D0%B4%D0%B0%D0%BD%D1%8A%D1%86%D0%B8-%D0%B8-%D1%87%D0%BB%D0%B5%D0%BD%D1%81%D0%BA%D0%B8-%D0%B2%D0%BD%D0%BE%D1%81,-%D0%BF%D0%BE%D0%BB%D1%83%D1%87%D0%B0%D0%B2%D0%B0-0-%D0%BB%D0%B2-%D0%B7%D0%B0%D0%BF%D0%BB%D0%B0%D1%82%D0%B0-%E2%80%A6", "text": "Жената е снимала фиша за заплатата си и го е изпратила до рубриката „Моята новина“ на Нова телевизия.   От кадъра става ясно, че жената е заработила определена сума, но след удръжки, данъци и членски внос, крайната сума е 0 лева.     Ето какво пише жената:  ", "date": "2017.10.26", "title": "Мед. сестра след удръжки, данъци и членски внос, получава 0 лв. заплата!…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374363-%D0%BA%D0%BE%D0%B3%D0%B0-%D1%89%D0%B5-%D0%B8%D0%BC%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0,-%D0%BD%D0%B0-%D0%BA%D0%BE%D0%B8%D1%82%D0%BE-%D0%B4%D0%B0-%D1%81%D0%B5-%D0%BF%D0%BE%D1%82%D1%8A%D1%80%D1%81%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82", "text": "\r\n\t \r\n \r\n\t \r\n Уважаеми политици, \r\n   Какво чакахте цяло лято, а ми не представихте цялостна Стратегия за излизане на България от кризата?! \r\n   \r\n   Докога реакцията на държавата ще е след тревожни и опасни за здравето и живота на българина събития, а не преди това с ясно изградени превантивни мерки? \r\n   \r\n   Кога ще има политици в затвора, на които да се потърси отговорност за неизброимите далавери и нерегламентирани действия, с които държавата ни е била ощетена? \r\n   \r\n   Смятате ли, че човешкият живот е по-маловажен пред това да се строят спортни комплекси в села с жители между 200 и 2 000 души, където преобладаващото население са пенсионери на преклонна възраст? \r\n   \r\n   Кому са нужни грандомански строежи, при условие, че язовирите, инфраструктурата, горите са обект на държавно безхаберие? \r\n   Занемареното отношение и липсата на правилно стопанисване ли отварят нови и нови язви в организма, който боледува от кражби и ненаситност на престъпността от десетилетия? \r\n   Докога отношението към проблемите на всяко едно от нивата на държавно управление ще бъде фрагментарно, спорадично и на парче? \r\n   Кога ще осъзнаете, че системата трябва да бъде променена, защото процесите на разложение са толкова сериозни и задушливи, че организмът започва да мирише на мърша? \r\n   Има ли възможност да повярвате, че в държавата има достатъчно млади и оправни хора, които могат да изправят управлението на крака, стига да не им пречите и да не си мислите, че сте вездесъщи? \r\n   И накрая. \r\n   Как ще върнете доверието на българския избирател в държавните институции, което, според мен, при настоящата ситуация е безвъзвратно изгубено? \r\n   Моля Ви, осъзнайте проблемите, те са фатални! \r\n        ", "date": "2017.10.26", "title": "Кога ще има политици в затвора, на които да се потърси отговорност?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374364-%D0%BE%D0%BB%D0%B8%D0%B3%D0%B0%D1%80%D1%81%D0%B8-%D1%81-%D0%BF%D0%BE%D1%80%D0%B5%D0%B4%D0%B5%D0%BD-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%82%D0%BE%D0%B7%D0%B8-%D0%BF%D1%8A%D1%82-%D0%B2-%D0%B4%D0%BE%D0%B1%D1%80%D1%83%D0%B4%D0%B6%D0%B0", "text": "Вече е известно кой стои зад престъпната корпорация “Русгеоком БГ” ЕАД, срещу която застанаха много българи, не само в Добруджа, а и в цяла България. Едноличен собственик на “Русгеоком БГ” е “Ди Ди Мениджмънт” АД на скандално известният  , който е и изпълнителен директор на „Овергаз Инк.“ АД и на „Овергаз Холдинг“ АД . През 2012г.   е координатор на инициатива за проучване на залежите в Добруджанското въглищно находище и възможностите за разработване на  , като представят метода за “безвреден за околната среда”.  \r\n   \r\n   Газовият бос и бивш служител на Мултигруп участва в управлението на различни организации, винаги се увърта около властта, финансирайки много партии, често едновременно, за да гарантира защита на интересите си, независимо от резултатите на изборите.  \r\n   През 2002г. Сашо Дончев и   са сред учредителите на “Глобална България”, наред с Цветелина Бориславова, Левон Хампарцумян, Валентин Златев, Иван Кръстев, Красен Станчев, шефът на БТВ Албърт Парсънс и др.  \r\n   В случая обаче ще се спрем на един от техните последни проекти –   и кръга АРГО. В изтеклите преди няколко месеца стенограми, на една от срещите на кръга АРГО, се описва с какви ударни групи разполагат: „Гражданския съвет на Реформаторския блок, „ „, грантови НПО-та, движения, анализатори и т.н., които те представят за гражданското общество. А днес разбираме, че вече официално “ ”, БЗНС, ДЕОС и ДСБ са се обединили с “Да, България” за общи действия.  им е много мощна, намесена е във всяка сфера в България и диктува какво да се случва, а финансирането идва от различни части на света. \r\n   Въпреки че отрича участие в този проект, Сашо Дончев е в много близки отношения с председателя на партията Христо Иванов, изявил се като един от най-върлите му защитници в  . Близък до грантаджията , който също отрича финансиране и участие в партията, е друг скандално известен и чест посетител на прокуратурата  . \r\n    Но докато вторият прави все още опити в Добруджа, първият пожъна голям “успех” в Меричлери. \r\n   За няколко години умират 70% от жителите на градчето Меричлери. Заличени са цели български фамилии. Виновник за замърсяването на водата е фирма „Каолин“, управлявана тогава от Иво Прокопиев. До екокатастрофата довежда методиката, по която се добива варовик – чрез взривове на находищата в близката мина. Така земните пластове се разместват, а водата започва да носи смърт. \r\n   Не е изненада, че по случая има опънат политически чадър и пълно медийно затъмнение от страна на най-големите медии в България БТВ, БНТ и Нова ТВ, каквото има и за много други въпроси от съществено значение за българското общество. Затова и хора като Дончев и Прокопиев проявяват подобна наглост и чувство за безнаказаност. Въпреки подадения преди повече от 7 месеца сигнал по случая Меричлери до главния прокурор, ДАНС и МОСВ, все още няма повдигнати обвинения. Ресурсът, с който разполагат е огромен, но това не означава, че подобни безскрупулни субекти могат да спечелят. \r\n   \r\n      ", "date": "2017.10.26", "title": "Олигарси с пореден удар срещу България, този път в Добруджа"}
{"url": "http://www.classa.bg/%D1%81%D0%B2%D1%8F%D1%82/item/374361-%D0%B8%D1%81%D0%BA%D0%B0%D1%82-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BE%D1%89%D0%B5-4-%D0%B2%D0%B0%D0%B6%D0%BD%D0%B8-%D1%80%D0%B5%D0%B3%D0%B8%D0%BE%D0%BD%D0%B0-%D0%B2-%D0%B8%D1%82%D0%B0%D0%BB%D0%B8%D1%8F", "text": "  Това са вторият най-богат регион Емиля Романя, където са най-заможните градове в страната Модена, Равена и Ферара, световната столица на вкуса Парма, столицата му Болоня, курортите Римини и около него, Пиаченца и много други.   Съседният на Ломбардия – Пиемонте, около който през 1869 г. се обединява Ботушът и чиито крале – прадядовци на Симеон II стават общодържавни, също иска автономия.     Това е централата на световния автогигант ФИАТ – Крайслер, на многомилиардните фирми Фереро – Роше с Нутела и другите си топ продукти, колосът на алкохолната индустрия Мартини Асти и мн.други.   Пуля и Абруцо са останалите два региона, пожелали референдуми за независимост или поне данъчна автономия от Рим. Така само Лигурия и Тоскана от цяла Северна и Централна Италия все още не са пожелали самоопределение.", "date": "2017.10.26", "title": "Искат независимост още 4 важни региона в Италия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374355-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BE%D1%82-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B8-%D0%B1%D0%B5%D0%B6%D0%B0%D0%BD%D1%86%D0%B8-%D0%BF%D0%BE%D0%BA%D0%BE%D1%80%D0%B8-%D1%85%D0%BE%D0%BB%D0%B8%D0%B2%D1%83%D0%B4-%D1%81%D0%BD%D0%B8%D0%BC%D0%BA%D0%B8", "text": "24-годишната Вивиан Нури е родена в лагер на сирийски бежанци, след като бомба унищожила дома на семейството й в Северен Ирак, по време на кюрдски набези. Семейството на девойката напуснала лагера и пеша достигнало Иран. Така започнал пътят на момичето, което впоследствие станало изгряваща звезда в световния шоубизнес. Вивиан се родила в лагера в Иран през 1993 г. като има две по-възрастни сестри. Животът на родителите й бил доста труден.      Още докато посещавала училище, Вивиан Нури разбрала, че иска да стане певица. Тогава тя активно участвала в детски конкурси и бързо станала известна в по-тесни кръгове.      Но за творческата самореализация, момичето от бедно семейство трябвало да забрави. Семейството й отишло да живее в Нова Зеландия и Вивиан постъпила в местен университет и се посветила на изучаването на интернет технологиите.      Последвало разпределение, работа в IT сферата и в един прекрасен ден тя си спомнила за своята мечта. Преди една година Вивиан изпратила свой запис, в който пее песен на Риана - Close To You и това било преломен момент в биографията й.      Девойката била забелязана и поканена в САЩ. След серия от прослушвания продуцентът от Paramount Records Брайън Кенеди предложил на Вивиан да остане в Америке — така започнало нейното изкачване на Холивудския Олимп.      Сега 24-годишната певица дели една сцена с рапърите Diplo и Chance the Rapper.      При това Вивиан не бърза да подписва договор с който и да е лейбъл. Девойката засега е продуцент сама на себе си и доста добре се справя с тази работа. Голям пробив за Вивиан Нури обещава да стане песен, включена към саундтрак към холивудски филм, който ще излезе в САЩ на 10 ноември.      Давайки многобройни интервюта, изгряващата звезда често говори за това, че тежката съдба я е закалила и именно на нея тя дължи успеха си.        ", "date": "2017.10.26", "title": "Красавица от семейство на сирийски бежанци покори Холивуд (СНИМКИ)"}
{"url": "http://www.classa.bg/%D1%81%D0%B2%D1%8F%D1%82/item/374356-%D0%BA%D0%B0%D0%BA-%D0%B5%D0%B2%D1%80%D0%BE%D0%BF%D0%B0-%D1%85%D0%BE%D0%B4%D0%B8-%D0%BD%D0%B0-%D1%80%D0%B0%D0%B1%D0%BE%D1%82%D0%B0", "text": "Да управляваш трафика в голям европейски град не е задача за любители. Една непремислена, сравнително безобидна промяна в навиците на хората може да доведе до обратния ефект, напрежение и недоволство (справка:  ).   Когато става дума за бързо и безболезнено придвижване в града, столиците на Европа често са давани за пример заради активното ползване на обществен транспорт - метро, автобуси, трамваи, градска железница и др. Средно 49% от хората използват този вид транспорт за придвижване от и до работа всеки ден, показват данни на Евростат от 2015.   Навиците на хората обаче варират изключително много - не само в континентален мащаб, но и на локално ниво. Това се отнася както за ползването на градски транспорт, така и за личните автомобили или велосипедите. При това, предпочитанията за движение на градските жители също търпят промени. В една от вело-столиците на континента - Копенхаген - започва да се регистрира известен спад в броя на хората, които използват колело за пътуване до работа.   Това, което прави интересно впечатление, е, че използването на обществения транспорт е много по-застъпено в столиците на държавите в Европа в сравнение с градовете в провинцията.         На пръв поглед, причините изглеждат очевидни: в градове с много натоварен трафик е по-разумно да хванеш автобус, отколкото да се провираш с колата си между задръстванията, след което да търсиш паркомясто.   В по-малките градове, от друга страна, мрежата на обществения транспорт не винаги е достатъчно плътна и редовна, за да предоставя достатъчно удобно придвижване \"от врата до врата\".         Висок е делът на ползване на градски транспорт и в Париж или Мадрид. Относително по-ограничен е процентът в столици като Лондон и Берлин. Най-ниски (под 30%) са нивата на използване на обществен транспорт в градове като Лисабон, Дъблин, Вилнюс и Рига.     В Цюрих, чието население е малко над 400 000 души, над 60 на сто от хората ходят на работа с градския транспорт - доста повече от голям град като Рим, например. Цели 74% от хората във Виена също предпочитат да се възползват от услугите на градския транспорт, въпреки че австрийската столица не е сред топ 20 на най-големите градове в Европа.   Картата показва, че когато един град се радва на комбинация от богатство и близост до центъра на власт, има голяма вероятност в него да има отлично развита система за обществен транспорт.   Евростат показва още детайли от предпочитанията на хората при пътуването до работа - според вида на предпочитаните средства за придвижване (някои стойности надвишават 100%, защото запитаните са давали повече от един отговор).     Амстердам и Копенхаген имат напълно заслужена репутация като европейските столици, които са най-дружелюбни за велосипедистите. Те обаче по-скоро са изключение от практиката в Европа, отколкото всеобхватен модел.         Според данните: столиците на Холандия и Дания са единствените големи градове на континента, в които над 50% от гражданите предпочитат да използват колело, за да стигнат до работа. Впрочем - и това подлежи на промяна. Според актуални данни на общинските власти в Копенхаген, честотата на пътуване с велосипед в града е спаднала до \"едва\" 41 на сто.   Разликата между тези два града и останалите в класацията е очевидна: няма столица в Европа, в която всекидневното пътуване до работа с колело да надвишава 25%.   На трето и четвърто място се нареждат Берлин и Любляна с почти 1/4 от хората, предпочитащи велосипеда пред другите средства за придвижване.   Германската столица, която е значително по-голяма от Копенхаген и Амстердам, все пак планира да вложи доста инвестиции в доразвиване на вело-инфраструктурата. Ако това се случи, скоро може да има размествания в топ 3 на класацията.     На другия край на класацията, съответно, е Копенхаген - в равен град с развита мрежа от велоалеи като датската столица ходенето може да се смята за загуба на време, когато можеш да си направиш бърза \"тренировка\" на две гуми.   От друга страна, ядрото на Париж е относително компактно, голям брой хора живеят на сравнително достъпна дистанция от работното си място, за да я изминават пеша или да я комбинират с метро. В същото време, улиците в центъра на града остават доста натоварени с автомобилен трафик и не предразполагат към изграждането на велоалеи - фактор, който намалява интереса към колоезденето до работа.   Най-висок дял на придвижването до работа чрез личен автомобил се наблюдава в градове като Рейкявик (Исландия), Валета (Малта), и Никозия (Кипър) - островни държави, в които общественият транспорт не е много планиран, било заради топографията, било заради политически причини.", "date": "2017.10.26", "title": "Как Европа ходи на работа"}
{"url": "http://www.classa.bg/%D1%81%D0%B2%D1%8F%D1%82/item/374357-%D0%BF%D0%BB%D0%B0%D0%B2%D0%BD%D0%BE-%D0%B8-%D1%81%D0%BF%D0%BE%D0%BA%D0%BE%D0%B9%D0%BD%D0%BE-%D0%BA%D0%B8%D1%82%D0%B0%D0%B9-%D0%BF%D1%80%D0%BE%D0%BC%D0%B5%D0%BD%D1%8F-%D1%81%D0%B2%D0%B5%D1%82%D0%B0", "text": "Пакистанското градче Гуадар доскоро беше пълно с прашно-сиви каменни къщи на около 50 000 рибари. Забутано между скалите, пустинята и Арабско море, това е едно от местата, които съвсем спокойно могат да бъдат наречени \"Забравено от Бога място\". И вероятно щеше да си остане така, ако не беше китайската инициатива \"Поясът и пътят\", която променя Гуадар из основи.   Градът е пълен със строежи - чисто ново пристанище за контейнери, нови хотели и 4000 км магистрала и високоскоростна железопътна линия за връзка със западните провинции на Китай.     Амбициите на Китай превръщат страната в най-обширната търговска империя в света. Това, което инициативата \"Поясът и пътят\" предвижда като развитие на евразийския район по Пътя на коприната, до голяма степен напомня за плана \"Маршъл\", с който САЩ предоставя след Втората световна война на европейските държави от Западния Блок тогавашния еквивалент на 800 млн. долара (ако се изчислява като процент от днешния БВП на Америка).   Благодарение на плана \"Маршъл\" в десетилетия след войната САЩ са и най-голямата търговска нация в света както и най-големият кредитор за други страни.     Сега е ред на Китай. Мащабът и обхватът на инициативата \"Поясът и пътят\" са зашеметяващи. Прогнозите варират, но вече са изразходвани над 300 милиарда долара, а Китай планира да похарчи още 1 трилион долара за следващите 10 години.     Най-удивителна е скоростта, с която Китай постига всичко това. Докато през 80-те и 90-те страната беше най-големият получател на заеми от Световната банка и Азиатската банка за развитие, през последните години Китай вече отделя повече за развиващите се страни отколкото Световната банка.   За разлика от САЩ и Европа, Китай използва помощите, търговията и преките чуждестранни инвестиции, за да изгражда добра репутация, да разшири политическото си влияние и да си осигури природните ресурси, от които се нуждае, за да расте.   \"Поясът и коланът\" е най-впечатляващият пример за това. Това е инициатива за настоящи и бъдещи инфраструктурни проекти. През следващите десетилетия Китай планира да изгради широка мрежа от различни проекти в Азия и в целия свят (чрез други подобни инициативи).     Това означава, че ако Пакистан например не може да изплати заемите си, Китай може да експлоатира много от въглищните мини на страната, петролопроводите и електроцентралите й като по този начин ще придобие огромно влияние върху пакистанското правителство. Междувременно заради проекта в Гуадар Китай има право да експлоатира пристанището край него в продължение на 40 години.   \"Поясът и коланът\" е най-голямата китайска инициатива за външна политика досега, но определено не е нов план \"Маршал\". Пекин не прави всичко това от алтруизъм или от желанието да стабилизира страните, на които отпуска заеми.   Защо тогава страната отпуска такива огромни суми за своите съседи? Като за начало Китай е твърде зависим от източното си крайбрежие и от тесния проток на Малака близо до Сингапур. Така например над 80% от търговията на китайски нефт нефта минава през пролива.   Така че в изграждането на търговски маршрути през Пакистан и Централна Азия има смисъл. \"Поясът и коланът\" също така помага на Китай да инвестира огромните си валутни резерви и да постави на работа многобройните си държавни предприятия.   Освен това тази инициатива има и чисто символичен ефект. Някои китайски правителствени служители възприемат \"Поясът и пътят\" като състезание със САЩ. Това, на свой ред, кара много по-малки държави, които искат да се противопоставят на експанзивната политика на Америка, да се чувстват икономически съпричастни към Китай.     Ако целта на този ред е да се осигурят мир и просперитет, съществуват начини, по които китайската инициатива всъщност го допълва. Страните, които търгуват повече, се бият по-малко и то не само с търговските си партньори, но и като цяло. Така на практика, по свой си начин Китай помага за установяването на световен мир. И все пак дори и да възникне конфликт сред държавите под чадъра на Китай, за САЩ ще бъде вече много по-трудно да наложи волята си.   Що се отнася до въпроса за благоденствието, икономическото въздействие на Китай върху страните, на които отпуска помощ, досега изглежда смесено в най-добрия случай. Около 20% от средствата Пекин предоставя на държавите под формата на традиционната помощ. Останалата част обаче минава под формата на заеми, които в по-дългосрочен ефект могат да се окажат не дотам полезни.   Учените, които наблюдават Китайската икономика и инвестициите на страната в Африка между 1991 и 2010 г., откриват, че там не се е създал твърд икономически растеж. Там често евтиният китайски внос заменя местните африканските фирми и по този начин уврежда заетостта в малките предприятия.     Това прави заемите трудни за връщане. И докато страните се радват на китайските юани, с които да решат належащи проблеми като недостига на енергия и лошите пътища, те на практика ипотекират фючърсите си.   И ако САЩ в ролята си на световна сила представяше идеята за свобода и либерална демокрация, домогвайки се до търговски договори и ресурси, Китай носи със себе си едно много по-различно послание, подкрепяйки авторитарни режими, които често пренебрегват човешките права и проблемите на околната среда.   Това е видимо в партньори на Пекин като Северна Корея, Зимбабве, Ангола, Уганда и т.н. Те на свой ред харесват китайските инвеститори, които нямат навика да задават въпроси за такива \"тривиални\" неща като човешки права, насилие срещу гражданите и сигурност на работниците. На места все още китайските фирми оставят зад себе си бъркотия от неплатени заплати на миньори, опустошени гори и изсъхнали реки.     Новата инфраструктурна инвестиционна банка на Китай, AIIB, иска да прилага стандарти от световна класа и много компании - включително и националната петролна бинома CNOOC - се усъвършенстват бързо.   Ако геоикономическият тласък, проповядван от Си Дзинпин продължи, това ще бъде най-голямото наследство на страната и ще има дълбоко влияние върху света - не непременно всички негативни.   Тъй като Западът не разполага с 1 трилион долара за инфраструктура на развиващите се страни, най-добрият му избор може да бъде да съдейства и се опитва да влияе този процес. Ако инициативата \"Поясът и пътят\" е успешна, пътищата ще бъдат по-гладки, логистиката ще работи по-бързо, а страните, които досега са били откъснати от световните пазари, вече ще могат да търгуват повече.   И е неизбежно една значителна част от света да изпадне под влиянието на Китай. Въпросът е има ли Западът сили да повлияе положително на този процес.", "date": "2017.10.26", "title": "Плавно и спокойно Китай променя света"}
{"url": "http://www.classa.bg/%D1%81%D0%B2%D1%8F%D1%82/item/374358-%D0%B2-%D0%BA%D0%B8%D1%82%D0%B0%D0%B9-%E2%80%93-%D0%BD%D0%BE%D0%B2-%D0%BC%D0%B0%D0%BE-%D0%B8%D0%BB%D0%B8-%D0%BD%D0%BE%D0%B2-%D0%B4%D1%8A%D0%BD-%D1%81%D1%8F%D0%BE%D0%BF%D0%B8%D0%BD", "text": "Централният комитет на Китайската комунистическа партия преизбра Си Цзинпин за генерален секретар на партията и определи останалите постоянни членове на Политическото бюро, което на практика управлява Китай. На власт от края на 2012 г., китайският лидер си осигури и нов петгодишен мандат начело на държавата през март догодина. Ден по-рано името на Си беше вписано в партийния устав, което се случва за пръв път от времето на Мао Цзедун. Мисълта на Си Цзинпин ще служи за пътеводител в работата на партията, гласи внесена поправка в устава на партията, пише в електронния си сайт радио Франс енфо.    Името и доктрината на китайския лидер влязоха в устава на комунистическата партия, осигурявайки му статут, близък до този на основателя на режима - Мао Цзедун, отбелязва в. “Фигаро”. Това признание ще осигури на 64-годишния китайски ръководител внушителна власт и авторитет, тъй като ще е трудно да се противопоставиш на онзи, чиято доктрина е канонизирана от партията. То може да му даде възможност също да остане дълго на власт (и след 2022 г.) като генерален секретар на партията (въпреки възрастовото ограничение от 68 години) или на друг стратегически пост, откъдето би могъл да продължи да дърпа конците, допълва френският всекидневник.  Китай обяви новите си висши лидери, нарушавайки традицията, като не назова приемник на президента Си Цзинпин, посочва на сайта си Би Би Си. Пропускът бетонира хватката на Си върху Китай за следващите пет години, а може би и повече – ден, след като името му беше вписано в партийната конституция. В седемчленния постоянен комитет на Политбюро – най-могъщата институция в страната – има пет нови назначения. Освен Си единствено 62-годишният премиер Ли Къцян запазва поста си в комитета.  В последните десетилетия китайските лидери номинираха един или повече възможни свои приемници в Постоянния комитет в началото на последния си мандат, очертавайки ясна линия на приемственост. Имаше спекулации, че Си може да издигне своето протеже Чън Минър и партийния секретар на Гуандун Ху Чунхуа , и двамата на по петдесет и няколко години – достатъчно млади, за да бъдат смятани за подходящи приемници.    Но всички мъже в тъмни костюми, които се появиха на подиума днес, бяха над 60-годишни и най-вероятно ще се пенсионират в края на този петгодишен мандат. Липсата на ясен наследник повдига въпроса колко дълго възнамерява да управлява Си Цзинпин, отбелязва Би Би Си.  Китайският лидер Си Цзинпин има толкова титли (повече от дузина), че го наричат “председателя на всичко”. Той е президент, генерален секретар на комунистическата партия и председател на Централната военна комисия, оглавява работни групи по всевъзможни въпроси – от Тайван до сигурността в интернет. Миналата година той беше провъзгласен и за “централен лидер” на партията – звание, което го издига на същия пиедестал като Мао, Дън Сяопин и Цзян Цзъмин и макар да не носи специални правомощия, дава знак, че Си не бива да бъде предизвикван, пише в. “Ню Йорк таймс”.    Всички тези титли отразяват статута на Си като един от най-влиятелните съвременни лидери на Китай. Днес той получи нов петгодишен мандат начело на партията и представи новия ръководен екип, но не посочи свой приемник, пораждайки спекулации, че смята да управлява и след втория си мандат, допълва вестникът.", "date": "2017.10.26", "title": "В Китай – нов Мао или нов Дън Сяопин?"}
{"url": "http://www.classa.bg/%D1%81%D0%B2%D1%8F%D1%82/item/374359-%D0%BA%D0%BE%D0%B9-%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%83%D0%B1%D0%B8%D0%B5%D1%86-%D0%B4%D0%B6%D0%BE%D0%BD-%D0%BF%D1%8A%D1%80%D0%BA%D0%B8%D0%BD%D1%81", "text": "Причина за световната слава на Джон Перкинс е неговата книга “Изповед на един икономически убиец“ (Confessions of an Economic Hit Man), която е публикувана през 2004 г. в САЩ, след което се превежда на около 50 езика. Навсякъде тя е бестселър, заемайки върховете на класациите.    Джон Пъркинс (John Perkins) е роден на 28 януари 1945 г. в Хановер, щата Ню Хемпшир.   Чичото на съпругата му заемал висок пост в Агенцията за национална сигурност на САЩ. През 1968 г. именно той го препоръчал за работа в американския Корпус на мира в Еквадор.    Именно там, в джунглите на Амазония, той изпълнява задачата да осигури благоприятни условия за американските петролни компании да проучват и разработват залежите от петрол. Тъй като местните индиански племена оказали сериозна съпротива на тези корпорации, които унищожавали джунглата и разрушавали средата за живот на туземците, Джон провеждал “разяснителна работа” с тях, като ги убеждавал да се преместят в “цивилизовани” места. В джунглата на Амазонка той се срещнал с вицепрезидента на голямата американска консултантска компания “Мейн” и от 1970 г. започнал да работи в нея.    Според Перкинс, компанията го взела на работа само, защото, като регистриран в Корпуса на мира, бил преминал проверката на специалните служби. Тази проверка касаела способностите му да изпълнява функциите на служител с условното название “икономически убиец”.    Оттогава за него започнал вълнуващ живот: пътувал по целия свят, отсядал в луксозни хотели, обядвал в най-добрите ресторанти, запознавал се с представителит на американския истеблишмънт, преговарял с важни чужденци и получавал висока заплата.    Джон бързо се превърна в главен икономист в компанията „Мейн“.   От висотата на този пост той осъзнал, че компанията трябва да пробива в страните от Третия свят път за Международния валутен фонд, Световната банка, транснационални корпорации и транснационални банки.   Първо: да налага на други страни заеми от МВФ, Световната банка и американските банки – като по този начин превръщал тези страни в длъжници.     Второ: да ги принуждава да сключват договори за доставка на стоки, за дейности и услуги само и единствено с американски компании.   На трето място, да съдейства в тези страни за такива “реформи”, които дават възможност за навлизане на други американски компании (тези реформи били наречени „Вашингтонски консенсус“).   Самият Пъркинс се занимавал предимно с първата задача – да вкарва страната в дългове. За целта се използвали „морков“ и „тояга“    „Морковът“ били обещания да се включват в проектите хора, близки до първите лица в държавата; да вземат роднини на първите лица на високи длъжности в съответния проект; да изпращат децата им на безплатно образование в Америка.    Ако „морковът“ не сработвал, в ход влизала „тоягата“: небрежно напомняли за съдбата на някои президенти, министър-председатели и монарси, които отказали да приемат американските облаги.    Класически пример е съдбата на иранския министър-председател Мохамед Мосадък, свален от власт през 1953 г. от американските и британските специални служби (операция „Аякс“).    Икономическите убийци са първият ешелон на американския натиск върху дадената страна. Ако те не успеят, в действие влиза вторият ешелон – специалните служби.    Тогава влизал в сила третият ешелон – въоръжените сили. По времето на Джон Перкинс на американски нападения, които понякога се превръщали в продължителни войни, били подложени Камбоджа, Виетнам, Лаос, Доминиканската република.    В “Изповеди на един икономически убиец” и в следващите си публикации Пъркинс обръща голямо внимание на т. нар. „икономически растеж“. Този растеж се е превърнал в религия, която Вашингтон натрапва насила на другите държави. Икономическите убийци, които пътуват из различни страни, твърдят пред лидерите им, че заеми от МВФ, Световната банка и западните банки ще им осигурят “икономически растеж”.    Но какво е „икономически растеж“?   Първо, икономическият растеж (дори и наистина да го има, а не да представлява просто цифри върху хартия) осигурява на Запада печалби, които напускат страната в посока САЩ, Западна Европа или към офшорни зони.   Второ: дори ако трохите на икономическия растеж останат в страната, те остават само за богатите.   Трето, икономическият растеж се постига с цената на ограбване на природните ресурси и замърсяването на околната среда в страните, където с парите на Световната банка и други западни кредитори се строят производства, които са експортно ориентирани.   Така, например, в Амазонка тропическите гори изчезват, а реките и езерата са покрити с петролни разливи.    Дейността на Джон Пъркинс в ролята на икономически убиец продължила около десетилетие – от началото на 70-те до началото на 80-те години. През това време той посетил Еквадор, Колумбия, Перу, Панама, Индонезия, Египет, Индия, Пакистан и други страни. И навсякъде оставял подире си една и съща картина:   Писал я в условията на пълна секретност, защото разбирал, че “господарите на парите” и специалните служби могат не само да унищожат ръкописа, но да ликвидират и неговия автор. Изпратил ръкописа на десетки издатели, но никой не се решил да публикува книгата. Само едно издателство, която било на ръба на фалита и нямало вече какво да губи, рискувало да я отпечата през 2004 г.    Ето и заглавията на други книги (освен “Изповедите”) на Джон Пъркинс, като се посочва годината на първото издание:   „Играта на старата империя: тайният свят на икономическите убийци и мрежата от глобална корупция“ (A Game as Old as Empire: the Secret World of Economic Hit Men and the Web of Global Corruption), 2007;   „Секретната история на американската империя“ (The Secret History of the American Empire), 2007;   „Измамените: икономически убиец обяснява защо световните финансови пазари избухнаха и какво трябва да се направи, за да ги възстановим (Hoodwinked: An Economic Hit Man Reveals Why the World Financial Markets Imploded – and What We Need to Do to Remake Them), 2009;   Новата изповед на един икономически убиец (The New Confessions of an Economic Hitman), 2016).   Джон Пъркинс ги нарича “чакали”. Първите лица на държавите били сваляни от власт – а най-често директно убивани, без значение как , с куршум, както Алиенде; сред гаври и изтезания, както Кадафи; или чрез “съдебна присъда”, както Саддам Хюсеин и Слободан Милошевич.  Пъркинс си спомня, че редица държавници, с които работил и не се съгласявали на американските искания, загивали в катастрофи или умирали по загадъчен начин. Особено го поразила смъртта на президентите на Панама Омар Торихос и на Еквадор – Хайме Ролдос. И двамата загинали в авиационни катастрофи.   Но понякога “чакалите” също не успявали да постигнат желания резултат.   – растеж на външния дълг; – прогресираща социална поляризация; – икономическата деградация; – опростяване на структурата на икономиката; – засилена корупция; – преминавана на икономиката в сенчестата сфера.  Занимавал се с бизнес, написал книги по психоанализ и социална психология – но главен проект на живота му станало написването на книга, в която да опише дейността си като икономически убиец.", "date": "2017.10.26", "title": "Кой е икономическият убиец Джон Пъркинс?"}
{"url": "http://www.classa.bg/%D1%81%D0%B2%D1%8F%D1%82/item/374360-%D0%B0%D1%81%D1%82%D1%80%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%B5-%D0%BF%D1%81%D0%B5%D0%B2%D0%B4%D0%BE%D0%BD%D0%B0%D1%83%D0%BA%D0%B0", "text": "Астрологията (на гръцки: αστρολογία) е традиционно схващане, че разположението на небесните тела (най-вече планетите от Слънчевата система) е свързано със случващото се в човешкия свят, индивидуално и колективно. Няма факти, потвърждаващи, че астрологията е способна да предсказва бъдещите събития с вероятност по-голяма от случайност.   В произхода си астрологията е свързана с опитите за изготвяне на календари, описващи природните цикли, каквито индоевропейските народи предприемат още в третото хилядолетие пр. н. е. Смесването на признаците и причините поражда суеверия, че са разчетени знаци свише.   Псевдонаука (на гръцки: ψευδής или лъженау̀ка – лъжлив, неверен + наука) е вид твърдение, дейност, метод, практика или теория, които твърдят, че са научни и които на пръв поглед дори може да изглеждат научни, но на които липсват някои от характерните за науката изисквания:   не използват научния метод  не могат да представят разумни и достоверни доказателства  не отговарят на елементарни научни критерии   Неефективността на астрологията е доказана чрез множество контролирани изследвания на твърденията и. Няма основание да се вярва в нейната истинност. Установено е, че тя няма никаква научна валидност, затова тя е определена от науката като псевдонаука(или лъженаука).  Твърденията на астрологията са били оборени; т.е. никой астрологичен похват не дава повече информация за света от случайни, безразборни твърдения. Не съществува и ясна хипотеза за механизма, по който звездите и планетите влияят на земните дела. Основава се на хипотези, противоречащи на добре изследвани, познати, положения от физиката и биологията.   “ ” — Артър Кларк  Астрологията е масова културна заблуда, че видимото разположение на Слънцето и планетите от Слънчевата система спрямо произволно определена конфигурация от небесни ориентири към момента на раждането на даден индивид по някакъв начин предопределя характера на индивида през целия му живот.  Според  , астрологията “ “. Някои поддръжници на астрологията обичат да  , че тя е сложна наука и се простира отвъд простите “слънчеви знаци”, с които хората са свикнали да я свързват. Други пък имат навика да добавят всевъзможни забавни и отвлечени извинения  , “ “.  Като отстраним цялата тази плява от завъртяни псевдонаучни термини, отдолу лъсва простият факт, че по същество астрологията представлява убеждението, че огромни топки от скали, течности и газове и реакции на ядрен синтез, протичащи на милиони и милиарди километри от Земята, са в състояние да въздействат на финансови, сексуални, емоционални и професионални ситуации с участието на отделни въглеродни форми на живот, които живеят на една определена планета.    Като поставим така ребром нещата, цялата абсурдност на астрологията веднага лъсва на показ. И въпреки това, за разлика от много практикуващи алтернативна медицина, които се стремят всячески да прикриват цялата абсурдност на своите практики зад същински потоп от сложно и научно звучаща терминология и недоказани твърдения за мистериозни енергии, дори и най-“напредналата” астрология е   по отношение на факта, че по своята същност тя се стреми да предсказва бъдещето възоснова на продължително взиране в небето.  Проблемът е там, че тази широко разпространена идея досега нито веднъж не е довела до стойностни и недвусмислени прогнози, въпреки неизменното й присъствие в ред световни култури от различни епохи. Тъй като астрологията представя прогнози, които лесно могат да бъдат манипулирани, тя не би могла да представлява нещо повече от налучкване напосоки. Тъй като всичките предполагаеми “доказателства” за истинността й са анекдотични, избирателни или направо скалъпени, тя може да се разглежда като един от най-типичните примери за псевдо-обяснение на напълно тривиални явления.           Бидейки една от най-древните псевдонауки, древната форма на астрологията може и да се различава от нейната съвременна версия. В действителност съществуват много и разнообразни астрологични учения, които са различни в различните култури, а и много от тях са преплетени със съответните местни религии. Все пак са извеждани и по-общи дефиниции от историците и антрополозите. Патрик Къри например   астрологията най-общо като:  “ “.  Днес астрологията представлява цялостна система от препратки и изчисления, използвани от астролозите, за да обясняват типовете човешки характер и текущи и предстоящи явления чрез движението на планетите и разположението им из астрологичната координатна система. Тази практика е малко по-усложнена от използването на рождения месец (както се прави в хороскопите, с които мнозина от нас са запознати), макар че то не я прави ни най-малко по-надеждна. При все това, тя позволява на астролозите да правят персонални прогнози и да създават впечатлението, че влагат някакво допълнително усилие в цялата работа.    От гледна точка на науката и казано възможно най-прямо, астрологията е набор от древни суеверия, които в днешни времена се разпространяват от невежи наивници или от онези, които се стремят да използват хорската доверчивост. Поради липса на по-изразителна дума, тя е една голяма глупост. Но за да не бъда голословен, нека разгледаме този въпрос в повече подробности.  По същността си, астрологията се основава на твърдението, че нещата, които се случват в Космоса, ни засягат тук долу на Земята. Астролозите твърдят, че космически събития, изцяло подчиняващи се на физичните закони, им позволяват да правят прогнози. Така че да видим дали такава зависимост въобще може да съществува.  Всички наблюдения показват, че в действителност не съществува нито един известен механизъм, по който даден индивид може да бъде дори бегло повлиян от кое да е небесно тяло. Психологическо обяснение, според което любопитно изглеждащи въображаеми фигури в небето могат подсъзнателно да променят настроенията, възприятията и желанията на хората, подобно на някаква форма на реклама или промиване на мозъците, е малко вероятно, тъй като звездите и небесните обекти не се виждат през деня и с изключение на извънредно драматични събития като слънчево затъмнение или избухване на свръхнова, те всички изглеждат еднакво за нетренираното човешко око.    Освен това, наблюдаването на звездите (за да можеш да бъдеш психологически повлиян от тях) така или иначе не се счита за предпоставка за успеха на предсказанията на астрологията.  Други “физични” обяснения са също толкова малко вероятни – те изискват да разгледаме физиката, която би могла да подкрепи астрологията.         Основните сили в природата са силната ядрена, слабата ядрена, електромагнитната сила и гравитацията. Силната и слабата са ядрени сили, които не могат да влияят на взаимоотношенията между хората и на обекти като планетите и звездите – тяхната сила драматично намалява извън атомното ядро, да не говорим пък за макроскопичния свят. По подобен начин и електромагнитната сила, макар и да действа на по-големи разстояния, става напълно безполезна дори при скромни дистанции в макроскопичния свят и не играе никаква роля в астрономичен мащаб.  Така остава единствената “дългообхватна” сила, гравитацията. Само че, макар и да действа в огромни мащаби, все пак е невъзможно звезди да въздействат забележимо на Земята от такива разстояния. Гравитацията се подчинява на закона на обратния квадрат, т.е. силата на гравитацията е обратно пропорционална на квадрата на разстоянието между телата. С увеличаване на разстоянието, гравитационното привличане спада много рязко; обект, който се намира два пъти по-далеч, оказва само една четвърт от първоначалното гравитационно въздействие, а обект, разположен три пъти по-далеч – една девета.           Законът на Нютон за гравитацията може да се използва, за да се онагледи този феномен. Например при най-близкото си преминаване край Земята, планетата Марс оказва приблизително същата гравитационна сила върху един човек, колкото и 50-тонов танк, разположен на 13.7 m от същия човек. Звездата Алфа Кентавър А има маса 1.1 слънчеви маси и е една от трите най-близки до Земята звезди. И въпреки това, гравитационното й въздействие върху един човек е сравнимо с това на 100-грамов мобилен телефон, разположен на 9 m от същия човек. Луната и Слънцето, които са по-близки, оказват неимоверно повече въздействие на Земята. Луната предизвиква приливите и отливите (макар че цялата система е малко по-сложна от това “Луната придърпва водните маси към себе си”, с което всички сме свикнали). Астрологията често не се ограничава само до тези три обекта (Слънце, Земя, Луна) с най-висока степен на гравитационно влияние върху човека. И дори и да вземем само тях предвид, то не би ли следвало те да влияят еднакво на  ?         Не само това, ами огромните разстояния между тези обекти водят и до друг един проблем. Тяхното влияние върху нас е приблизително същото както върху Земята като цяло. Това им въздействие се изразява в приливната сила и се изчислява като обратно пропорционална на куба от разстоянието. Така че не бива да ни учудва, че приливните сили са дори още по-слаби от общата гравитационна сила. Марс например причинява толкова незначителен приливен ефект върху нас, колкото и една песъчинка (с диаметър 0.1 mm), разположена на разстояние 1 m. А Алфа Кентавър – колкото един отделен вирус (диаметър 30 nm) на същото разстояние.  Същевременно се твърди, че “астрологичните сили” (каквото и да представляват) са достатъчно мощни, че да не могат да бъдат избегнати или блокирани. Макар че е възможно да се предпазим от електромагнитна радиация (радио-вълни, инфрачервена или ултравиолетова радиация, видима светлина, рентгенови лъчи) и от йонизираща радиация, посредством специални екрани или пък ако слезем под земята, астрологическите “сили” явно могат да преминават дори през дебели оловни стени или десетки метри скала и стотици метри вода – като всяка от тези прегради не изменя по никакъв начин въпросните астрологични ефекти. Дори и да влезем в някоя дълбока мина, тунел, пещера или подводница в опит да избегнем “неблагоприятните” въздействия на хороскопа си, изглежда няма да постигнем нищо (не че влизането в мини, тунели, пещери или подводници само по себе си не е свързано с редица рискове).  Каквато и да е тази мистериозна сила, която според астролозите кара разположението и движението на небесните тела да въздействат върху човешката физиология, психология и поведение, съвсем ясно е, че тя не е подкрепяна от никакви настоящи или минали свидетелства, познания или изследвания. Ако наистина имаше такава сила, то тя явно не може да бъде засечена с никой инструмент. И това разбира се много допада на ирационалните, суеверни шарлатани. Но и повдига един много важен въпрос. Ако няма никакъв начин да се засече, тогава как би могла да въздейства на каквото и да било?  И все пак, за целите на нашето разследване, нека останем отворени към така наречените “свръхестествени” обяснения и просто се фокусираме върху ефикасността на астрологията, като я разгледаме като чисто емпиричен въпрос.    Една сила, която със сигурност оказва ефект върху хората, е рожденият им месец – макар и да няма нищо общо със Слънцето или звездните знаци.   на Университета на Куийнсланд показва, че в Лигата по Австралийски Футбол (AFL) има с 33% повече играчи, родени през януари от средното и с 25% по-малко, родени през декември. Това знак ли е, че слънчевите цикли могат да влияят на спортните ни умения? Не съвсем! Просто е показателно… кога започва австралийската учебна година.    Родените през януари са почти 12 месеца по-възрастни от своите съученици, родени през следващия декември, но те попадат в един и същи клас – а на такава ранна възраст по-възрастните имат значително предимство в спорта. Когато повторим изследването в страни с различно разпределение на учебната година, тенденцията с месеците   доста забележимо.  Този пример подчертава някои (доста естествени) ефекти, които би следвало да се взимат предвид, когато оценяваме явления като астрологията. Някои тенденции са колкото лесни за предвиждане, толкова и лесни за погрешно тълкуване. В горния случай, относителният ефект на възрастовите различия има видими резултати върху културните различия на местно ниво, които обаче нямат нищо общо с астрологическите предвиждания, които се основават на звездите.  Сложните взаимовръзки, които наблюдавани в сезонните цикли на атмосферното време, в слънчевите петна и в производството на храни, означават, че времето и датата почти със сигурност ще са свързани с множество фактори, които могат да се проявят като реални и съвсем забележими тенденции. Астрологията може и да се възползва от тези наблюдения, но тя погрешно приписва ефектите от тези явления на фактори, които  .        Дори да приемем, че астрологията работи, ще се наложи да дадем разумна дефиниция какво точно означава “да работи”. Тя трябва да е в състояние да представи верни прогнози и заключения, които да не са просто произволно налучкване (да не кажем нагаждане) на резултатите от въпросните прогнози. Това е важен аспект от проверката на астрологията, тъй като е твърде вероятно голяма част от астролозите да бият отбой, когато проверката се постави в  .   твърди, че всичко в астрологията опира до “точния момент”, което може да се разчете като негласно допускане, че прогноза, която се случи да бъде погрешна, е просто направена в грешния момент и следователно не се брои. Една от причините на суеверните псевдонауки се дължи на умението им да убеждават хората, че подобни пропуски са несъществени и следва да не им се обръща внимание и че дадена техника работи винаги – освен в случаите, когато не работи. Тъй като подобно отношение е присъщо за налучкването, астрологията (бидейки техника на налучкването) много удобно пасва на тези стандарти на проверка. Но не и на научните.  Хороскопите могат лесно да се тестват, като се отделят прогнозите им и се разбъркат астрологичните знаци, към които се отнасят. Или като се помолят астролозите да напаснат описанието на съответния хороскоп към съответния знак. Тъй като хората с готовност ще подберат като подходящи които изявления в иначе твърде общо звучащия хороскоп им се сторят най-достоверни, подобен подход никога не би работил в полза на астролозите. Което е и причината те така упорито да бягат от  . Един тест, озаглавен “ ” съвсем ясно демонстрира това в своето заключение:             “   “.  Колкото и астролозите и техните почитатели да обвиняват науката в догматизъм по въпроса, всъщност астрологията е била тествана с научни методи многократно. Ако тя наистина беше толкова силно средство, колкото те твърдят, резултатите дори от ограничени по мащаб тестове щяха да бъдат недвусмислено положителни.     Едно от най-известните и добре контролирани   е извършено от Шон Карлсън и е   в сп. Nature през 1985 г. В този случай на астрологията били дадени “всички налични шансове да успее”, но тя тотално се провалила. На астролозите била дадена задачата да напасне таблици с рождени дати към различни типове характер – една елементарна задача за област, която именно претендира, че астрологичната таблица на всеки от нас е “уникална колкото самия индивид” и “разкрива нашия потенциал през житейския ни път и посоката на този път”. И наистина, какво ли биха могли да означават тези красиви фрази, ако един астролог не можеше да изпълни заявеното си обещание? И въпреки това, въпросните астролози никак не били очаровани от тотално отрицателния резултат, който неминуемо се получил от теста. Излизали с всевъзможни оправдания, търсели недостатъци в иначе доста простия тест. Например   в Astrology News Service е нагледен пример за тази глупава логика, тъй като едновременно твърди, че тестът е нечестен и изопачен и едва ли е в състояние да даде някакви ясни отговори… и че повторният анализ на данните сочи, че астролозите всъщност са били прави.  Предвижданията на астролозите могат драстично да варират от общото до максимално конкретното. Макар че в повечето случаи са умишлено крайно мъгляви, или поне бегло се доближават до общоприетите схващания на хората за света около тях (но не и за небесните явления). Пример:  гласи, че “ “. Повечето климатолози биха предположили, че всичко това ще се случи поради глобално затопляне или нещо подобно.    Други споменати в това предсказание събития включват “повече продукти, използващи нанотехнологии” – сякаш зачестялото подхвърляне на научни термини от този тип означава, че тези явления са единствено предвидими чрез разчитане на звездите. Изявления от типа на “ ” звучат направо като самопародия.       Като цяло, колкото по-мъглява е една прогноза, по-голям е и шансът тя да се сбъдне. И по-точно, толкова по-висока е възможността тя да се интерпретира като вярна, едва след като събитието се е случило. Или впоследствие то да се разгледа като случило се именно по прищявка на някаква висша сила.  Това най-ясно личи от най-популярния продукт на астрологията, с която всички сме запознати: а именно хороскопът. Той е прогноза или съвет, основан единствено на датата на раждане на индивида, или по-често (според колонките във вестниците и списанията) – на техния зодиакален знак. (Знаците са 12, въпреки че зодиакалните съзвездия всъщност са 13, а и продължителността на “престоя” на Слънцето във всеки от тях не е еднаква – но това е една съвсем друга, отделна тема). Тъй като на Земята има 6 млрд. души, статистически, поне един хороскоп от всяка публикация ще е едновременно валиден за повече от 500 млн. души. Това удобно дава повече от достатъчно свободно пространство за лавиране дори на възможно най-конкретните предсказания. Но логически погледнато, едно уж “конкретно” твърдение, което има универсалност в такива мащаби, губи всякакъв смисъл.    (Освен Плутон, астрологията въобще не отчита съществуването на редица планети-джуджета и планетоиди – тяхната гравитация има минимални отклоняващи ефекти върху орбитите на останалите планети и върху самото Слънце)…  Ефектът, изследван от психолога Бертрам Форер, се проявява, когато едно твърде обобщено звучащо заключение едновременно се тълкува като вярно от голям брой хора. Такива заключения могат да бъдат много ласкателни, но те често съдържат и скрита критика или несигурност, за която тълкуващите хора може и да подозират или да изпитват, но биха предпочели да игнорират. Чрез включване на съждения като “ “, астрологът може да създаде впечатление, че наистина е проникнал в някаква съкровена тайна.  По-рано споменатият тук   обича да повтаря  , с който нагледно демонстрира как хората могат да бъдат заблудени да си мислят, че хороскопите са верни. Той попитал група студенти каква зодия са и им дал да четат хороскопите си. След това ги помолил да поставят оценки колко верни са им се сторили те. Значителна част, да не кажем мнозинството, дали оценка 4 или максималната 5. След това били помолени да дадат персоналния си хороскоп на съседа си. Оценките се повторили. И тогава “трикът” бил разкрит. Това демонстрира ефекта на Форер и как използването на достатъчно мъгляв език в хороскопите може да се отнася за всякакви групи хора и същевременно да създава заблудата, че е достатъчно конкретен. Чрез внимателно подбиране на фрази и тон, почти е невъзможно кой да е хороскоп да НЕ бъде приложим за всекиго.    Подобно на ред други прото-науки, астрологията безспорно е положила основите на модерната наука, в това число и астрономията. С напредването на познанията на учените в опита им да проумеят какво представлявали ярките точици по небето, къде се намират, какви са отношенията помежду им, астрологията предоставяла наблюдения в помощ на хипотезите им в продължение на хилядолетия. В края на краищата, мистиците са прекарвали толкова дълго време във взиране в небето, че неминуемо някаква полезна информация се е прокраднала в масивите човешко познание.  В по-малка степен хороскопите, които са съдържали някаква що-годе прецизна астрономическа информация (поне за тогавашното ниво на технологиите), дори са дали възможност на съвременните учени да датират определени исторически събития, като ги сравнят със забележителни небесни явления. Но каквото и да правим, НЕ бива да бъркаме астрологията с астрономията. И когато говорим за астрономия с изразните средства на астрологията, рискуваме да бъдем опровергани и направени за посмешище. Което за доста хора може да се окаже обидно и още повече да ги настрои против науката.  Пример: в Китай има случаи на дискриминация срещу хора от определени зодии. Ако си Скорпион например, ще ти е доста по-трудно да си намериш работа в Китай. Ще ми се това да не беше просто някакъв смешен анекдот, но се оказва, че е  .  “ ” — Марк Тулий Цицерон, 44 г. пр.н.е.  ", "date": "2017.10.26", "title": "Астрологията е псевдонаука"}
{"url": "http://www.classa.bg/%D1%81%D0%B2%D1%8F%D1%82/item/374352-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82,-%D0%BA%D0%BE%D0%B9%D1%82%D0%BE-%D0%B4%D0%B0-%D0%BE%D0%B3%D0%BB%D0%B0%D1%81%D1%8F-%D0%B2%D1%8A%D0%BB%D0%BD%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%85%D0%BE%D1%80%D0%B0%D1%82%D0%B0", "text": "          Първо ново впечатление: в новия Бундестаг е тясно и претъпкано. Депутатите седят толкова близо един до друг, че представителите на различните фракции много трудно могат взаимно да се игнорират. Напротив, те реагират един на другиго – много повече, отколкото в предишния парламент. Теснотията в този парламент, от която първоначално мнозина се оплакваха, може да се окаже истинска благословия за демокрацията.     Второ ново впечатление: в новия Бундестаг се говори прав текст. От самото начало. Старейшината на парламента Херман-Ото Золмс, който откри първата сесия, призова депутатите да превърнат Бундестага отново в център на политическите дебати, които не бива да се предоставят единствено на социалните мрежи с техните раздувки и преувеличения. Отговорност: тази дума прозвуча на няколко пъти от устата на Золмс. Използваха я и други оратори, които открито казаха, че много проблеми, вълнуващи хората, напоследък са били обсъждани къде ли не, само не и тук, в пленарната зала на Бундестага. Браво, че искат да променят това положение! Сега просто трябва в продължение на четири години да работят за това.   Трето ново впечатление: ура, в новия Бундестаг най-после отново има опозиция! След парализиращите години на широката коалиция с нейното огромно мнозинство и с безпомощността на малцината, които не участваха в управлението. Ето че сега Карстен Шнайдер от социалдемократите скочи и заяви, че канцлерката е виновна за успеха на десните популисти от „Алтернатива за Германия\". Той я призова занапред четири пъти годишно да се отчита пред парламента, а не само в грижливо инсценирани телевизионни интервюта, момента за които сама избира. Това предложение, което засега беше отложено, прозвуча малко нагло, след като социалдемократите довчера управляваха заедно с Меркел. Не е изключено обаче и да бъде прието. А това също е нещо добро.   Четвърто ново впечатление: канцлерката. Този път тя не беше заела мястото си на правителствената банка. Седеше сред колегите си от ХДС и мълчеше. Очевидно занапред няма да я караме по досегашната инерция с многобройните суховати правителствени декларации и с една политика, която предпазливо се дозира с капкомера от съпартийците на Меркел. Канцлерката вече трябва много по-категорично да заеме позиция. Ако всичко се развива по план, тя съвсем скоро ще се окаже начело на четирипартийна коалиция. А „начело\" означава да води. Може ли го? Ще видим. За една жена, която в продължение на 12 години твърде често управляваше иззад кулисите, това във всеки случай е нова земя.       Пето ново впечатление: Волфганг Шойбле, новият председател на Бундестага. Той говори за новите шансове, но и за границите, които депутатите са длъжни да спазват. За това, че отделните интереси не бива да бъдат защитавани „ексцесивно\". С други думи, баланс на интересите, с мярка и съобразяване. А когато накрая мнозинството вземе някакво решение, то не бива да бъде торпилирано, обобщи Шойбле. Той припомни, че напоследък е имало редица пренебрежителни и дори унизителни изявления, че съществува недостиг на цивилизовано общуване. Ясно беше, че има предвид „Алтернатива за Германия\". Новият председател подчерта и още нещо: че Германия трябва да търси всички решения на международно равнище, да не се самозатваря, а да намери себе си вътре в международната общност.     Не, не бива да забравяме и шестото наблюдение, макар че то нарочно остава накрая: „Алтернатива за Германия\" вече е тук. Според очакванията, най-напред се набива в очи заради кандидата си за заместник-председателския пост. Депутатите ѝ понякога ръкопляскат, понякога гласуват по процедурни въпроси заедно със социалдемократите и с левицата. Ясно е, че тонът им ще бъде остър – та нали са десни популисти. Но и други фракции сякаш вече се насочват натам. Този Бундестаг ще бъде различен. Надяваме се, че в пленарната зала ще бъде интересно, дори забавно, но най-вече, че апелът на мнозина по време на първото заседание ще се превърне в реалност: това, което вълнува хората, да се върне в дискусиите именно тук, на „Площада на републиката\" № 1 в Берлин.", "date": "2017.10.26", "title": "Парламент, който да оглася вълненията на хората"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374353-%D0%BA%D0%BE%D0%B3%D0%B0-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D1%89%D0%B5-%D0%BF%D1%80%D0%B8%D0%B5%D0%BC%D0%B5%D0%BC,-%D1%87%D0%B5-%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8%D1%81%D0%BB%D1%8F%D0%BC", "text": "Една значителна част от българското население изповядва исляма. И ние трябва да приемем този факт. Българските мюсюлмани - това не са \"те\", това сме \"ние\", пише Ивайло Дичев по един актуален повод.         Преди няколко дни журналистката Силвия Великова зададе следния резонен въпрос: защо Каракачанов, министър на отбраната, се занимава със закона за вероизповеданията? Очевидно националпопулистите нямат много идеи в сериозната политика и затова бунят страсти около исляма и ромите. Но защо все пак медиите се хващат на тази въдица? Дали не е защото интересът им е да сблъскват все по-крайни позиции вместо да търсят решения на проблемите? Нали помните онова телевизионно предаване, в което на дебатиращите се даваха боксови ръкавици?   Позволявам си да говоря по тема, по която не съм специалист, единствено заради публичната истерия, която тя отново и отново предизвиква. Разбира се, добре е имамите да се подготвят в България или поне в съюзна европейска държава. Под марката \"ислям\" тук следва да се продава продукт, лицензиран от българските власти, в сътрудничество с мюфтийството и общността. Но дали трябва да тръгваме в посока на забраните?    Или обратно: постепенно да улесняваме и стимулираме образованието в самата България (което разбира се предполага сериозно финансиране)? Първият ход излъчва медийна решителност и, разбира се, носи придадена рейтингова стойност; вторият ход е въпрос на бавно, стратегическо планиране и може дори да не се усети в този мандат. Ясно е какво ще избере безотговорният политик.     Чудя се, ако тръгнем по пътя на резките движения, какво ще правим с евангелисти, мормони, будисти, чиято дейност няма причина да бъде забранявана. На всичките ли ще откриваме университети? Няма съмнение, че държавата ни трябва да следи отблизо всякакви духовни движения, особено новите и крайните.    Но подобни феномени не са само мюсюлмански. Вземете шарлатанина Рене Мей, който събуждаше фини енергии, регенерираше клетки и продаваше \"енергийно зареден\" витамин С за 50 лева в зала \"Универсиада\" – ще се съгласите, че и той заслужаваше внимание от страна на държавните органи. Мисля, че е въпрос на здрав разум да се спират налудничави движения като култа на Небесната порта, която тласна членовете си към масово самоубийство през 1997, за да бъдат прибрани от извънземен космически кораб. Здрав полицейски разум е и да се постави на отчет човек, който гледа видеа с джихадистко рязане на глави или клипове, които обясняват как се правят бомби.     Но тезата, че ромите в България могат да се радикализират е откровена манипулация, таргетирана към не особено интелигентна публика. Ако православната църква наистина се страхува, че ѝ се отнема тази клиентела от ислямски, а още по-често от евангелистки проповедници, добре е първо да се запита каква може да е причината за това. Дали пък в тази църква няма нещо твърде етноцентристко (да не кажа по-силна дума!), което отблъсква тези крайно маргинализирани наши съграждани?     Най-добър лек за религиозните конфликти за мен си остава секуларизацията – изместването на религиозната вяра от фанатичния буквализъм към преносния смисъл и моралната поука, от средновековието към 21 век. Но това пак е дългосрочна политика. Ако трябва нещо спешно да се направи, то е да променим сериозно отношението си към исляма, да преобърнем езика си и да кажем: български ислям, част от нашата култура. Нека привържениците на г-н Каракачанов дадат пример, ако милеят за националното единство.     Насажда се възгледът, че ислямът у нас трябва да бъде контролиран, следен, подозиран - както беше с християнството през комунизма. Можем да си представим какъв ще е резултатът. Натисната в една посока, пружината обикновено отскача в обратната с двойна сила. Дали печелим нещо като общество от напрягане на конфесионалните отношения? Вземете борбата с ислямофашизма на т.нар. \"Ислямска държава\". Ами нали именно арабски и кюрдски сили жертват живота си в щурма на Рака? Нали утре ще очакваме от българските мюсюлмани да сигнализират за инфилтрирани джихадисти, да пресичат опитите за милитаризиране на религията им. Дали ще ги направим лоялни съюзници на националната кауза като ги притискаме? Не ми се вярва.       Български ислям не означава побългарен, а практикуван, приет в България. Това не са \"те\", това сме \"ние\". Изначалното подозрение към мюсюлманите у нас се опира от една страна върху училищно-кинематографичните емоции около така нареченото робство, от друга - върху новини от далечни места, които нямат много общо с България.   Исторически и културни траектории са се пресекли така, че една значителна част от нашето население изповядва тази религия. Трябва да приемем този факт, както приемаме, че има католици, секуларни, та дори нео-паганисти, възстановяващи тракийските мистерии. В това, че страната ни е така шарена, има плюсове, така е днес навсякъде в глобалния свят. Бихме могли дори – усещам, че тук рязко скача температурата на хейта – да почнем да преосмисляме османското наследство, което за нашата култура си остава една празна дупка. Ами и то е наше, част от нашата история, белязало ни е всички - и с хубаво, и с лошо.   Нека да бъдем решителни в преосмисляне на предубежденията към сънародниците си, а към законите да сме много внимателни.", "date": "2017.10.26", "title": "Кога най-после ще приемем, че има български ислям?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374354-%D1%89%D0%BE%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%83%D1%81%D0%B2%D0%BE%D1%8F%D0%B2%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D1%80%D0%BE%D0%BC%D0%B8%D1%82%D0%B5,-%D0%BD%D0%B5%D0%BA%D0%B0-%D0%B3%D0%B8-%D0%B2%D0%B7%D0%B5%D0%BC%D0%B5-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          \"В Марксло се чувстваме добре. Тук е по-хубаво, отколкото в България, защото имаме работа и изкарваме пари. С тях ще си ремонтираме къщата\", казва жена от Кричим, анкетирана от дуисбургския институт NUREC.   Повечето чужденци в дуисбургския квартал Марксло са точно като нея. Те търсят работа и бъдеще за децата си. И са намерили и двете именно в тази част на един от най-бедните германски градове. Наемите в Марксло са по-ниски, отколкото другаде, има и запуснати стари блокове, в които преселниците живеят полулегално. В последните години кварталът придоби печална известност. Името му е нарицателно за гето, в което живеят бедняци от България и Румъния - предимно от ромски и турски произход.   Повечето преселници, пристигнали в началото на 2016 година в Дуисбург, са били от Пловдив, Пещера и Пазарджик. Министърът на интеграцията на Северен Рейн-Вестфалия Йоахим Щамп познава региона около Пловдив, разговарял е с местните власти, ходил е и в Столипиново, виждал е тамошните условия за живот. Затова е наясно от какво бягат хората.     \"Видях в какви условия живеят хората, видях хигиената, видях и това, че децата почти не са обхванати в училищното образование. От наша гледна точка е изключително важно да се полагат огромни грижи тъкмо за младото поколение, за да получи то по-добро образование. Това е най-важната стъпка, която трябва да се направи\", казва политикът от Партията на свободните демократи.   Огромната безработица и отрицателното отношение на българите към малцинствата карат мнозина роми и български турци да търсят късмета си в чужбина. При това България има възможност да получава пари от ЕС за интеграцията на малцинствените групи - по линия на Европейския социален фонд (ЕСФ). Само че средствата често остават непоискани. Факт, който особено много ядосва германския политик.    \"Просто е недопустимо България да не усвоява средствата от ЕСФ, които ѝ се полагат – те остават в голямата си част неизползвани или пък потъват в нечии джобове. В това отношение трябва да спешно да се предприеме нещо\", казва Йоахим Щамп.       Това, че България не успява до усвои средствата от ЕСФ се дължи най-вече на относително сложните процедури, които изискват добра квалификация на администрацията, за да се кандидатства за отпускането им. Квалификация, каквато тя явно няма. Данните от ЕС сочат, че през миналия отчетен период - от 2007 до 2013 - България е усвоила едва 53% от средствата за социална интеграция на малцинствата. В Румъния този процент е още по-нисък – 30%.   Министърът на интеграцията в Северен Рейн-Вестфалия Йоахим Щамп има и предложение в тази връзка: щом българските власти не са в състояние да усвоят парите, средствата да бъдат пренасочени към Германия. Например към градове като Дуисбург, Дортмунд, Гелзенкирхен или Есен, които са най-силно засегнати от преселението на бедни мигранти от България и Румъния.   Повечето от тези мигранти не знаят никакъв чужд език, имат лошо или никакво образование и слаба квалификация, а единственото им средство за изкарване на пари са двете им ръце и... децата, които обикновено са многобройни. За тях в Германия се получават детски надбавки: по 187 евро на дете. С подобни средства бедните ромски семейства с много деца могат да живеят криво-ляво, даже и никой от семейството да не ходи на работа.     Понякога този факт стимулира и значителна криминална енергия. Според публикации в германските медии, през миналата година в Германия са били разкрити масови злоупотреби и измами с детски надбавки и социални помощи, като в някои от случаите те са били дело на организирани банди, които са използвали ромите. В някои от схемите мигрантите биват регистрирани като работещи за по няколко часа на седмица в дадена фирма. Те няма как да преживяват само с ниските заплати от тази почасова дейност, но фактът, че се водят на работа им дава право да кандидатстват за социални помощи. Друга схема функционира така: кандидатства се за детски надбавки за деца, които съществуват само на хартия или пък са в България. Борбата срещу социалните злоупотреби е сред приоритетите на сегашното правителство в Северен Рейн-Вестфалия, потвърждава министърът на интеграцията Йоахим Щамп, който е и заместник-премиер на провинцията.   \"Ще следим за това детските надбавки да се изплащат само за реално съществуващи деца. В момента има много злоупотреби в цялата социална система и ние обсъждаме въпроса с различните министерства, за да се справим с този проблем. Освен това смятаме да разговаряме с колегите ни от България и Румъния за това как да се подобри ситуацията в тези страни\", казва Щамп.     Германският политик смята да постави въпроса на дневен ред и във връзка с ролята на Пловдив като културна столица на Европа. Щамп добавя, че германските власти са готови да оказват помощ на България в различни съвместни проекти и инициативи, които да подобряват условията на живот в страната. Германските социални съюзи, които са натрупали солиден опит в интеграцията на малцинствата, също ще бъдат включени в редица подобни инициативи, уверява Щамп. Той добавя, че вече съществуват помощни проекти за жертвите на трудова експлоатация или принудителна проституция, някои от които дават резултат.   Йоахим Щамп обаче знае, че развилото се в течения на столетия отхвърляне на ромите не може да бъде преодоляно за две-три години. \"Това е гигантска задача\", казва той. Най-решаващото, според него, е децата да бъдат изпращани на училище, за да получат образование, за да може един ден да вземат живота си в свои ръце. \"В бъдеще ще трябва да се занимаваме много по-интензивно с темата за ромите. Те са най-голямото малцинство в ЕС и е европейска задача да се погрижим за тях\", казва германският политик.", "date": "2017.10.26", "title": "\"Щом България не усвоява парите за ромите, нека ги вземе Германия\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374347-%D0%BC%D1%8A%D0%B6%D0%B5-%D0%BF%D0%BE%D0%B3%D1%83%D0%B1%D0%B8%D1%85%D0%B0-%D0%BC%D0%BB%D0%B0%D0%B4%D0%B0%D1%82%D0%B0-%D1%81%D0%B8-%D0%BD%D0%B0%D1%87%D0%B0%D0%BB%D0%BD%D0%B8%D1%87%D0%BA%D0%B0-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE-18", "text": "24-годишните Мигел и Оскар, които работели в магазин за платове щата Тласкала в Мексико, убили своята 19-годишна началничка Жасмин Контрерас. Престъпниците пояснили след като били заловени, че просто не можели да се подчиняват на жена и то по-млада от тях.    Както съобщава \"Мирър\", позовавайки се на мексиканските издания, Мигел и Оскар изчакали момент, когато нямало никакви свидетели, след което грабнали девойката и я удушили.    По-късно захвърлили бездиханното тяло в гората. Убийството станало директно вътре в магазина и било записано от камерите за видеонаблюдение.     Тялото на Жасмин било открито от органите на реда като впоследствие се изяснило, че смъртта на момичето е в резултат на асфиксия. Служителите от магазина не отричали вината си и веднага си признали, че са извършили убийство. Освен това Мигел признал и че е дължал известна сума на починалата жена.      Двамата престъпници ги очаква съдебен процес и присъда до 30 години лишаване от свобода.    ", "date": "2017.10.26", "title": "Мъже погубиха младата си началничка(СНИМКИ/ВИДЕО 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374348-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Първо трябва да преценяте силите си и чак след това да се заемате с неотложните проблеми. Рискът е оправдан, само ако е добре обмислен. Това е особено вярно за финансовата сфера, която в момента не ви радва особено. Взимайте вдъхновение, не само от общуването с хора, но и от книгите, след това се стремете към високи постижения. Днес, не разчитайте на обстоятелствата, защото и те няма да са съвършени. Ако имате проблем, тогава по всякакъв начин го решете. Времето ще е достатъчно за всичко, което сте планирали, но енергията може да не ви стигне. Как да се заредите с енергия? Разбира се, с положителен поглед върху нещата. Комуникирайте с приятни хора, така ще натрупате и мъдрост. Определено трябва да избягвате вълненията, риска и приключенията. Този ден може да стане толкова важен в съдбата ви, че ще го запомните за дълго време. В любовта, опитайте се да не прибързвате, дори да сте уморени от самотата. Ако блокирате съмненията и вътрешните си комплекси, може да откриете в себе си невероятни творчески таланти. Не се препоръчва, да се втурвате от една крайност в друга, ако ситуацията с парите се обърне в друга посока. Вие далеч не сте беден човек, така че знаете колко трудно се трупат пари. Интригите по време на работа, могат да се превърнат в трудно изпитание за вас и да подкопаят авторитета ви. Следете за здравето си и се занимавайте със спорт. Ще трябва сами да затворите \"дупката\" във финансовото си положение. За професионални дела е чудесен ден, но за сключване на договори, времето все още не е дошло. Дори ако сте намерили спътник в живота, първо проверете неговата позиция. Възможни са трудности в отношенията с половинката, което ще влоши настроението ви. Възможно е да преосмислите живота си, но не само по отношение на работата, но и личния и живот. Толкова често пренебрегвате малките неща, че точно те, се превръщат в препятствия за кариерата ви. Сега ви е нужен душевен баланс, а безразсъдството може да навреди много. Между другото, е добре да посетите салон за красота. Ще се задълбочите в междуличностните взаимоотношения и така ще пропуснете нещо интересно в работата си. Богатото ви въображение, ще позволи да осъществите творческите си планове, но безразсъдството може да доведе до финансова криза. Здравословните проблеми, благополучно ще се решат до вечерта.   Не влизайте в конфликтни ситуации и не ескалирайте положението в колектива. Трудете се усърдно, така ще бъдете забелязани от вашите началници. Много добър ден за пътуване сред природата и на дълги разстояния. Влюбените, могат да изненадат избраника си, не само с необичайно действие, но и с подарък.   Предстои ви, спешно да решавате жилищни проблеми и спорове с роднини. Купуването на собствено жилище, което толкова дълго сте искали, ще стане приоритет . Не отравяйте живота си със съмнения относно избраника си, а открито говорете с него. Вечерта ви очаква неочаквано обаждане от приятел. Препоръчително е днес, бавно и спокойно да обсъдите домашните въпроси с членовете на семейството си. Намерете обективен отговор на всичко, което ви вълнува. В личния живот, направете пауза и анализирайте миналите събития. Колкото по-наблюдателни и по-търпеливи бъдете, толкова по-бързо ще намерите решения в областта на финансите. Днес, ще решите да вложите всичките си средства в покупки. Безразсъдството няма да свърши добре, дори ако придобиете желаното нещо. Изненада е възможна от лице, с което сте работили дълго време. Това може да бъде не само покана за среща, но и любовно обяснение. Ако сте готови за това, просто се усмихнете. Днес, към всичко подхождайте съзнателно, за да не се разочаровате в бъдеще. Не бягайте от домашната работа, защото рано или късно, тя трябва да бъде свършена с ваше участие. Ако помните грешките си от миналото, тогава личния ви живот ще стане по-щастлив. Вечерта, ви очаква приятна разходка с приятел.", "date": "2017.10.26", "title": "Дневен хороскоп 26 октомври"}
{"url": "http://www.classa.bg/%D1%81%D0%B2%D1%8F%D1%82/item/374349-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BE%D0%B1%D0%B5%D1%89%D0%B0%D0%B2%D0%B0-%D1%83%D0%BC%D0%B5%D1%80%D0%B5%D0%BD-%D0%B8%D1%81%D0%BB%D1%8F%D0%BC", "text": "          Саудитският престолонаследник Мохамед бин Салман през последните дни на два пъти привлече към себе си вниманието на световната общественост. Съвсем наскоро той оповести проекта за изграждането на мега-град край Червено море. Саудитска Арабия възнамерявала да инвестира 500 милиарда долара в проекта „Неом\" един футуристичен град, разположен на над 26 хиляди квадратни километра, в който ще се развиват съвременните технологии и развлекателният бизнес. С този проект, в който трябва да участват още съседите Египет и Йордания, Салман иска да пренасочи икономиката на своята страна от петрола към технологиите и пазарите на бъдещето. Шеф на проекта ще бъде германецът Клаус Клайнфелд, бивш шеф на „Сименс\".   Само преди два дни Салман оповести друг свой модернизационен проект. С необичайна недвусмисленост той призова към либерализиране на ултраконсервативното кралство: „Ще се върнем към онова, което бяхме: към умерения ислям, който е отворен към света и към всички   В съпровод на аплодисменти, 32-годишният престолонаследник добави още: „70% от саудитците са под 30-годишна възраст. Честно казано, няма да пропиляваме 30 години от живота си, за да се занимаваме с екстремистки идеи. Трябва да ги унищожим днес и незабавно.\" Хората искат нормален живот, смята Салман.   Според него, до 1979 година Саудитска Арабия е била друга страна. Престолонаследникът явно има предвид окупацията на Голямата джамия в Мека от радикални ислямисти през 1979. Тогава те поискаха оттеглянето на крал Халид и сформирането на „истинско ислямско правителство\". Дни по-късно армията щурмува този най-значим ислямски храм. Но през следващите години страната, която беше в подем поради високите цени на петрола, сериозно се промени, а либерализацията на обществото влезе в задънена улица.     С името Мохамед бин Салман, който се смята за неофициалния владетел на Саудитска Арабия в сянката на възрастния си баща, крал Салман, напоследък се свързват цяла серия от реформи, насочени към отваряне на обществото. Най-значимата от тях езаконът, разрешаващ на жените на управляват автомобил. Саудитска Арабия беше последната държава с подобно ограничение.   Сега обаче Мохамед бин Салман за пръв път говори конкретно за посоката, в която трябва да вървят неговите реформи, смята Гидо Щайнберг от германската фондация „Наука и политика\". Според него все още не е ясно обаче дали реформите ще сложат край на дискриминацията на близо двата милиона шиити, които живеят в Саудитска Арабия: „Ако това наистина стане, страната вече ще бъде съвсем друга.\"   В Саудитска Арабия, където жените са длъжни да взимат разрешение от попечител-мъж за всички по-важни решения в живота си, включително и за обикновени пътувания, престолонаследникът е смятан за надеждоносец на едно модерно общество. На международната сцена обаче неговите агресивни изяви му навлякоха и доста критика. Защото именно той носи отговорността за намесата на Саудитска Арабия в кръвопролитните военни действия в Йемен. И пак него наблюдателите обвиняват за блокадата срещу съседен Катар през последните месеци.", "date": "2017.10.26", "title": "Саудитска Арабия обещава \"умерен ислям\""}
{"url": "http://www.classa.bg/%D1%81%D0%B2%D1%8F%D1%82/item/374350-%D0%B2-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%B7%D0%BB%D0%B8%D1%8F%D1%82-%D0%B3%D0%B5%D0%BD%D0%B8%D0%B9-%D1%81%D0%BE%D1%80%D0%BE%D1%81", "text": "          Една „спекулантска империя\" била взела Европа като заложница и отприщила новото преселение на народите, което докарвало на континента милиони мигранти и на практика представлявало инвазия – каза в понеделник унгарският премиер Виктор Орбан. Той отново повтори тезата си, че според плана Европа трябвало да стане \"смесен континент\", но този път не назова поименно милиардера от унгарски произход Джордж Сорос.    За сметка на това обаче продължава допитването до гражданите, стартирано от правителството на Орбан. В специални въпросници хората трябва да изкажат мнението си за така наречения „План на Сорос\", който – според Орбан и съмишленици – имал за цел „да наводни\" Европа със заселници от Азия и Африка и така „да разруши християнската идентичност на европейските народи\".   За да се разбере логиката на тези странни изявления, трябва да се знае, че преди около 30 години тъкмо Джордж Сорос помогна на младия опозиционер Виктор Орбан да влезе в политиката. Символичното „отцеубийство\", което от някое време насам Орбан извършва срещу тогавашния си покровител, е документирано в много негови изказвания. „Той е унгарец, значи е хитър\" – каза Орбан преди няколко месеца, обяснявайки как милиардерът иска да „пресели в Европа милион мигранти, произхождащи от други култури\", без да се интересува дали европейците ги искат.    „По този въпрос не бива да бъдем наивни, тук става дума за един финансов спекулант, тъй че спокойно можем да не обръщаме внимание на хуманистичните празни приказки\", поясни Орбан. Той припомни още, че Сорос е забогатял в един бранш, където „можеш да спечелиш пари единствено, ако тъпчеш с крака милиони хора и увреждаш интересите им – друг начин просто няма\". А миграцията била добър бизнес за Сорос, обобщава унгарският премиер.   По какъв начин обаче Сорос печели от миграцията – това не става много ясно. Ясно е, че всевъзможни популисти използват естествения гняв на бедните срещу богатите и избират тъкмо Сорос като най-подходящ обект. Конспиративни теоретици от всевъзможни разцветки, корумпирани политици и управници с авторитарна нагласа от различни европейски и околни държави виждат в лицето на Сорос кукловода на опозиционните движения, на социалните сътресения и на поривите към смяна на властта. Почти няма зло на този свят, което вече да не е било приписвано на Джордж Сорос.   Това се вижда с просто око в Русия. В едно телевизионно шоу по канала НТВ той беше наречен „сивия кардинал на европейската политика\" и „злия гений\", който до голяма степен бил скроил съвременния западен свят в свой интерес. Сорос проповядвал морална безотговорност и искал да насади в главите на бъдещия политически елит идеята, че отечествата вече не са нужни, казаха още участниците в телевизионното предаване. Според тях, милиардерът искал още да издигне във властта гейове и лесбийки и настоявал за легализиране на наркотиците.   И още примери за „злодействата\" на Сорос, изредени по руската телевизия: той бил измислил „лудата крава\", за да унищожи европейското селско стопанство, след като преди това изкупил всички аржентински говеда; стоял зад революциите в Грузия и Украйна, от които спечелил милиарди; имал дялове в латиноамериканските наркокартели и тъкмо поради това критикувал плановете на Доналд Тръмп за издигане на стена по границата с Мексико; а докарването на милиони бежанци в Европа всъщност било гигантска спекулация на Сорос срещу еврото.     Разбира се, сред участниците в руските телевизионни дискусии не липсваха и такива, които смятат Сорос за член на някакво тайно „световно правителство\". Оттук до класическата заговорническа теория за евреите, които контролират целия свят чрез финансовия си капитал и до фалшификата, известен като „Протоколите на Ционските мъдреци\" има само една крачка.   Факт е все пак, че чрез своите анализи на международно-политически процеси Джордж Сорос неведнъж се е опитвал да извлече прогнози за финансовите пазари, които да използва в свой интерес. За да подсили въздействието на такива тенденции, той понякога открито критикува икономическата политика на отделни държави. Германският вестник „Франкфуртер Алгемайне Цайтунг\" го цитира с многозначителното изречение:    „Върху фактите може да се повлияе с коментари\". Всичко това не само непрекъснато привлича общественото внимание към милиардера, но му създава и репутацията на играч, който се намесва в политиката на отделни държави и дори е готов да срути цели национални икономики, стига това да увеличи собствените му печалби. В това отношение често пъти се дава легендарният пример с атаката му срещу британската валута през 1992 година, когато фондът му „Квантум\" спечели близо милиард долара.   Да, Сорос очевидно не е ангел. В същото време обаче той наскоро прехвърли по-голямата част от богатството си – цели 18 милиарда долара – на фондацията „Отворено общество\". Тоест, вложи парите си не във финансов, а в хуманен капитал. А онези, които го смятат за „зъл гений\", очевидно попадат в капана на дълбоко вкоренения антисемитизъм, на естествената омраза срещу богатите и на ирационалните страхове на съвременния човек от бързо променящия се модерен свят.", "date": "2017.10.26", "title": "В капана на омразата: \"злият гений\" Сорос"}
{"url": "http://www.classa.bg/%D1%81%D0%B2%D1%8F%D1%82/item/374351-%D0%B8%D0%BC%D0%B0-%D0%BD%D0%B5%D1%89%D0%BE-%D0%B3%D0%BD%D0%B8%D0%BB%D0%BE-%D0%B2-%D0%BC%D0%B0%D0%BB%D1%82%D0%B0", "text": "            Недоверието към полицията и политиците, както и към другите представители на държавата е широко разпространено сред 400-хилядното население на малка Малта. Демонстрираха го протестите в края на миналата седмица, организирани в памет на убитата разследваща журналистка Дафне Каруана Галиция. Едно от главните настоявания на демонстрантите гласеше: шефът на полицията трябва да бъде сменен. Самата Дафне Каруана Галиция години наред твърдеше, че Малта е затънала в блатото на корупцията и побратимяването между мафия, политика и икономика. \"Мошеници има навсякъде\", пишеше тя в своя блог.   Все още не се знае кой стои зад бомбеното покушение срещу журналистката. Освен самите малтийци, междувременно и редица политици от ЕС вече не вярват, че истината за убийството и неговите организатори някога ще излезе на бял свят. Малта няма достатъчно сили сама да се справи с тази задача, каза фракционният лидер на ЕНП в Европейския парламент Манфред Вебер, според когото страната има нужда от едно независимо европейско разследване. Да, малтийският премиер Джоузеф Мускат помоли за помощ специализирани служби от Холандия, Великобритания и САЩ и обяви един милион евро възнаграждение, но част от депутатите в Европарламента смятат, че това не е достатъчно. Зелените например настояват за оставката на лейбъристкото правителство на Мускат. Прекалено много са обвързаностите, смятат те.   Откакто през 1964 година получи независимост от Великобритания, Малта се управлява или от консерваторите, или от лейбъристите. И двете партии са тясно свързани с големите водещи фамилии на острова. От своя страна полицията, правосъдието и икономиката са тясно преплетени помежду си по партийна и семейна линия. Икономическите успехи на Малта, особено след присъединяването ѝ към ЕС, се дължат главно на туризма, на финансовите услуги, на схемите за спестяване на данъци, на фирмите-пощенски кутии и на онлайн-хазарта. Страната планира да навлезе и в емитирането и управляването на криптовалути като Биткойн.     Убитата журналистка последователно атакуваше мафиотските структури в своята родина. И изобщо не пестеше критики на правителството, нито пък на опозицията. Както сегашният премиер, така и лидерът на опозицията направо я обсипваха с искове за опровержения. В своя блог, който беше и най-четената медия на острова, понякога в булеварден стил и без надлежни доказателства тя атакуваше шуробаджанащината в процъфтяваща Малта. Но дори само част от обвиненията ѝ да отговарят на истината, положението е много лошо.   Чудовищното покушение срещу журналистката, срещу свободата на словото, а в резултат - и срещу сърцевината на европейските ценности, неизбежно повдига въпроса дали Малта е правова държава, която може сама да се излекува от заболяването си. На този въпрос е много трудно да се отговори. И все пак: ЕС е длъжен да подхване поне принципен диалог с управляващите в Малта, за да изясни дали там се спазват основните принципи при разследването, съдебното преследване и опазването на основните права.   И още: Евросъюзът спешно трябва да провери каква е собствената му отговорност за съмнителния бизнес-модел на малката страна. Не е тайна, че Малта като данъчен оазис предлага дебела сянка на 70 000 фирми от цял свят, които почти не плащат данъци на острова. Съвсем наскоро Европейският парламент публикува резултатите от свое проучване, което установява, че Малта отказва да сътрудничи в разследването на съмнителни дейности на офшорни фирми. И не е само Малта. Според същото проучване, Великобритания, Кипър, Латвия, Естония и Ирландия също са \"данъчни оазиси\", които поддържат тесни връзки със съмнителни фондации и фирми от Панама.           Убитата журналистка Дафне Каруана Галиция сериозно се занимаваше и с тъй наречените Панама Пейпърс. За съпругата на премиера Мускат се твърдеше, че е открила сметка в Панама (която между другото, според Галиция, била предназначена и за подкупите, платени от Азербайджан срещу разрешение за откриването на азербайджанска банка в Малта), а за лидера на опозицията в парламента Адриан Делия - че е укривал данъци във Великобритания.    Огромният пазар за финансови услуги в Малта е само част от цялата омрежена система. Според Дафне Каруана Галиция, в огромния зловонен пакет влизали още прането на пари, търговията с наркотици, проституцията и укриването на данъци. Журналистката не се боеше от конфликти. А сега семейството ѝ възнамерява да продължи нейното дело.   Нека ЕС вземе Малта под лупа! За момента Брюксел не е в състояние да постигне нищо насила, но може поне да упражни масивен натиск върху управляващите. Защото на карта е заложено доверието към целия Евросъюз. И той не бива съзнателно да извръща глава, когато става дума за Малта, а в същото време да настоява за правова държава пред своенравното правителство в Полша и пред параноичния унгарски премиер Орбан.", "date": "2017.10.26", "title": "Има нещо гнило в Малта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374345-%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%B6%D0%B5%D0%BB%D0%B0%D0%BD%D0%B8%D1%8F-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8-%D0%BD%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8-snimki18", "text": "                \"Той искаше да плюя в устата му и да го наричам с обидни думи. По принцип това не е толкова необичайно, но в онзи момент просто не можех да се справя - беше ми супер смешно.\"      \"Аз много обичам да правя орален секс, но е супер гнусно, когато трябва да спра, за да изплюя интимен косъм. Също така е ужасно да откриваш навсякъде из чаршафите тъмни къдрави интимни косми.\"       \"Един клиент донесе три различни облекла за мен за всяка част от нашата сесия - за разговора, за прелюдията и за същинския секс. Дрехите бяха наистина хубави и той ми ги остави като подарък, което беше много мило. \"    \"Веднъж един клиент ме помоли да забождам габърчета в пениса му и направо откачи, когато му отказах да го направя.\"       \"Имах един клиент, който ме постави на масата, събу ми обувките, извади набор от зъболекарски инструменти и направи \"зъболекарски преглед\" на краката ми. В продължение на цял час.\"       \"Няколко клиенти са искали да ги удрям по тестисите, като един от тях дори си беше инжектирал физиологичен разтвор в скротума, за да стане огромен. Трябваше да ги пляскам, докато не почервенеят. Човекът дойде три пъти за тази услуга.\"       \"Един клиент ме помоли да си взема лаптопа в банята и напълно да се потопя във ваната за толкова дълго време, колкото мога да издържа. Стоях под водата около 45 секунди и когато излязох, той напусна стаята. Все още се чудя какво удоволствие е получил от това.\"        \"Имах приятелка проститутка. Любимата ми история от нея беше за клиент, който искал тя да стои в ъгъла, обърната към стената, носейки само военни ботуши и чете романа \"Одисей\".\"       \"Един посланик ме накара да го завържа гол пред вратата на вилата му и да го накарам да яде пиле от купа за кучешка храна, докато се облива със собствената си сперма.      \"Плащали са ми за ритане по топките. Друг път само за прегръщане... Най-странният ми клиент беше човекът, който изпитваше удоволствие от това да се изхожда в памперс и поиска и аз да си сложа също.\"", "date": "2017.10.26", "title": "Странните желания на клиенти на проститутки (Снимки 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374346-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B8-%D0%BE%D0%B1%D1%80%D0%B8%D1%87%D0%B0%D1%82-%D0%BA%D0%BE%D0%BD%D0%BA%D1%83%D1%80%D1%81%D0%B0-%D0%BD%D0%B0-%D0%BF%D1%80%D0%BE%D0%B2%D0%B0%D0%BB", "text": "Тазгодишните претендентки за короната „Плеймейтка на годината\" плашат със своята скука и притесненост. Досега нито една от тях не успя да се открои със своята идентичност и разкрепостеност.      Дори в студиото на Милен Цветков всичките споделят, че се разбират и харесват съперничките си. Подобно нещо не е имало в историята на конкурса в България, пише secret.bg.      Всяка година различна от тях е предизвиквала малки или големи скандали, които разтърсват родния шоубизнес, а до финала на конкурса остава едва месец, през който всяка от тях трябва да се покаже.  ", "date": "2017.10.26", "title": "Плеймейтки обричат конкурса на провал"}
