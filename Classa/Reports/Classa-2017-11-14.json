{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375213-5,4-%D0%BC%D0%BB%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%BD%D0%B5%D0%B4%D0%BE%D0%B8%D0%BC%D1%8A%D0%BA,-%D1%81%D0%BE%D1%87%D0%B8-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0%D1%82%D0%B0", "text": "За нормален живот на четиричленно домакинство – двама възрастни и две деца, са необходими 2301 лева на месец според данните на Института за социални и синдикални изследвания на база потребителските цени и издръжката на живот в България през третото тримесечие     Средно на човек от този тип четиричленно домакинство издръжката на живота е 575,28 лева, което е малко под средния осигурителен доход за страната. От КНСБ са изчислили, че    „Под издръжката на живота са 75% от домакинствата в България или общо 5,4 млн. българи”, каза Пламен Димитров.   Само 25% от домакинствата са с общ доход на човек над издръжката на живота или около 1,8 млн. души.   От КНСБ за първи път са изчислили и издръжката на живота за София. Необходимите средства за издръжка за четиричленно домакинство в столицата са 3003,32 лева, което е повече от две средни работни заплати за града.  . Според официалните данни за заплатите в София средната в столицата е 1405 лева, или с близо 27% по-ниска от необходимата.   Основният принос за повишение на издръжката на живот в страната имат хранителните стоки с ръст от 4,4 на сто на годишна база, а при нехранителните стоки темпът се задържа на относително по-ниски нива от 1,6 на сто, което според КНСБ означава, че  , което те изтълкуваха като добър знак. Отново напомняме, че цитираните данни важат до 30 септември, а ", "date": "2017.11.14", "title": "5,4 млн. българи в недоимък, сочи статистиката"}
{"url": "http://www.classa.bg/%D1%81%D0%B2%D1%8F%D1%82/item/375204-%D0%B4%D0%B0%D0%BC%D0%B0%D1%81%D0%BA-%D0%BF%D1%80%D0%B8%D0%B7%D0%BE%D0%B2%D0%B0-%D0%BE%D0%BE%D0%BD-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B2-%D1%81%D0%B8%D1%80%D0%B8%D1%8F", "text": "Дамаск изпрати писмо до Съвета за сигурност и до генералния секретар на ООН, като ги призова да предприемат мерки за прекратяване на \"военните престъпления\" на международната коалиция, ръководена от САЩ в Сирия, според прессъобщение от сирийското министерство на външните работи. \"Сирийското правителство призовава Съвета за сигурност на ООН да спре незабавно зверствата на тази незаконна коалиция водена от САЩ срещу невинни цивилни граждани и да вземе мерки за предотвратяване на нови престъпления срещу сирийския народ, суверенитета и териториалната цялост на Сирия \", се казва в изявлението, цитирано от Агенцията Сана. От министерството подчертаха, че действията на коалицията, която не е оторизирана от Дамаск да пребивава в страната, цели създаване на пречки за сирийската армия и нейните съюзници в борбата срещу ислямска държава. \"Сирийското правителство категорично осъжда агресията на международната коалиция и военните престъпления, извършени срещу цивилното население в сирийските провинции Deir e Zor и Raqa\", добави министерството. В писмото се цитира едно от най-скорошните нападения на международната коалиционна авиация срещу град Ал Дуааджи, разположен в провинция Deir ez Zor в близост до границата с Ирак, което отне живота на десет цивилни и остави много ранени.", "date": "2017.11.14", "title": "Дамаск призова ООН да прекрати \"военните престъпления\" на американската коалиция в Сирия"}
{"url": "http://www.classa.bg/%D1%81%D0%B2%D1%8F%D1%82/item/375205-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%81%D0%B2%D0%B8%D0%BA%D0%B2%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B0%D1%80%D0%B0%D0%B1%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-%D0%B7%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B8%D1%80%D0%B0%D0%BD", "text": "Лигата на арабските държави ще се срещне следващата неделя, за да обсъди регионалните въпроси около Иран, според агенция АФП, цитирайки меморандум на тази организация. Срещата ще се проведе по искане на Саудитска Арабия, която обвинява Техеран, че е извършила \"нарушения\" в региона. Искането е взето след пускането на ракета от Йемен на 4 ноември, прихваната от саудитската противовъздушна отбрана в североизточната част на Рияд, според документа. Коалицията, водена от Саудитска Арабия, обвини войските, съюзници на Техеран за изстрелването. В това отношение Иран отрича участие в атаката, а президентът на тази страна Хасан Рохани твърди, че стартирането на ракетата е \"легитимен отговор\" на йеменския народ към саудитските бомбардировки. От друга страна, меморандумът споменава пожара в петък в петролопровод в Бахрейн, който временно парализира доставките на петрол в тази страна. Бахрейнското правителство обвинява Техеран, че стои зад този инцидент, който беше наречен от Рияд \" Ирански саботаж и тероризъм\". Иран обаче отхвърли участието си в този инцидент и нарече обвинениято на Бахрейн \"детински\". От март 2015 г. Саудитска Арабия, със сунитско мнозинство, води коалиция в опит да възстанови властта на президента на Йемен Абд Рабдо Мансур Хади, който беше свален от хутите - шиити. Този конфликт е отнел живота на най-малко 10 000 йеменци, предимно цивилни, като е изселил повече от 3 милиона души.", "date": "2017.11.14", "title": "Саудитска Арабия свиква среща на Арабската лига за \"нарушенията\" на Иран"}
{"url": "http://www.classa.bg/%D1%81%D0%B2%D1%8F%D1%82/item/375206-%D0%B4%D1%83%D1%82%D0%B5%D1%80%D1%82%D0%B5-%D0%BF%D1%8F-%D0%BF%D0%BE-%D0%BF%D0%BE%D1%80%D1%8A%D1%87%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BD%D0%B0-%D0%B3%D0%B0%D0%BB%D0%B0-%D0%B2%D0%B5%D1%87%D0%B5%D1%80%D1%8F-%D0%BD%D0%B0-%D0%B0%D1%81%D0%B5%D0%B0%D0%BD", "text": "Президентът на Филипините, Родриго Дутерте, изненада гостите на гала вечерята на срещата на върха на Асоциацията на държавите от Югоизточна Азия (АСЕАН), която се проведе във Филипините, с вокално изпълнение. Дутерте каза шеговито, че пее \"по заповед на главнокомандващия на САЩ\" Дутерте бе домакин на Тръмп и други лидери на вечеря в Конгресния център SMX в град Пасай преди официалното откриване на 31-ата среща на АСЕАН. По време на банкета Дутерте седеше до американския президент. \"Дами и господа, пях в дует без покана, с местната дива Пилита Коралес по заповед на главнокомандващия на САЩ\", заяви Дутерте след приключване на неговото изпълнение, в което изпя популярната песен \"Ikaw\" ( \"Ти\" на тагалски). Официалната среща на двамата лидери е насрочена за понеделник.", "date": "2017.11.14", "title": "Дутерте пя \"по поръчка на Тръмп\" на гала вечеря на АСЕАН"}
{"url": "http://www.classa.bg/%D1%81%D0%B2%D1%8F%D1%82/item/375207-%D0%B0%D0%BB%D0%B0%D1%80%D0%BC%D0%B0-bitcoin-%D0%B2%D0%B5%D1%87%D0%B5-%D0%BD%D0%B0%D0%B4%D0%BC%D0%B8%D0%BD%D0%B0-%D0%BF%D0%BE%D1%87%D1%82%D0%B8-%D0%B2%D1%81%D0%B8%D1%87%D0%BA%D0%B8-%D0%B1%D0%B0%D0%BB%D0%BE%D0%BD%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Виртуалната валута bitcoin вече е превишила с голяма разлика почти всички балони в историята. Bitcoin е надминат единствено от спекулативната треска \"лале мания\", която в средата на седемнадесети век доведе до колапса на икономиката на Холандия, според статистическа графика на инвестиционната американска фирма Convoy Investments. Наскоро холандският предприемач Диди Тайхуту продаде своята фирма, къщата, колата, мотоциклета и дори играчките на дъщерите си. Парите, спечелени от продажбите са били инвестирани в закупуване bitcoines и други криптовалути, предвиждайки, че в рамките на три години ще увеличи четирикратно техните инвестиции и ще бъде милионер за цял живот. Засега той със съпругата си и трите дъщери живее в скромна хижа в къмпинг край град Венло (Холандия). По същия начин като него са процедирали холандците през седемнадесети век, продавайки или ипотекирайки домовете си, теглейки заеми, за да купят луковици на лалета, чиято цена достигала извънредно високи нива, което накрая довело до голям икономически балон и финансова криза. По това време това цвете било обект на възхищение и символ на богатство. Тъй като търсенето им било огромно, търговците започнали да продават дори луковиците, които ще бъдат получени от следващата реколта. Ето така се родил фючърсният пазар, където даден продукт се купува за определена цена, още преди да бъде произведен. На 5 февруари 1637 г. се продава лот от 99 лалета за 90 000 флорина. На следващия ден се предага половин килограм за 1250 флорина, но никой не ги купил. Балонът току-що се е взривил, цената на лалетата драстично спаднала и нямало начин да се възстанови инвестицията: всеки продавал и никой не купувал. Фалитите ударили всички социални класове и накрая холандската икономика фалирала. Това е европейската версия, три века преди катастрофата през 1929 г. на Нюйоркската фондова борса, донесла Голямата депресия. Връщайки се към настоящето, в края на октомври пазарният оператор на деривати в САЩ, CME Group, обяви, че ще лансира фючърси за bitcoines през четвъртото тримесечие на тази година, което изстреля цената на виртуалната валута. Главният икономист за управление на активи на швейцарската компания за финансови услуги UBS, Пол Донован, счита че решението да се предлагат фючърсни договори за bitcoines отразява ситуация, подобна на настъпилата точно преди балонът с лалета да се спука. В допълнение, действителното приложение на bitcoin е много ограничено. Тази виртуална валута се превърна в \"трудна за харчене\" валута, според CBC News. В една пазарна икономика парите имат две цели. Едната от тях е като депозит на ценности. Това означава, че при извършване на работа получавате плащане, което можете да похарчите за бира, почивка или да го запазите за пенсиониране. Като депозит на стойности, до този момент bitcoin успешно изпълни тази функция. Другата основна цел на парите обаче е да служат като мярка за ценообразуване и обмен. Тук криптовалутата се провали. Астрономическата й стойност може да изглежда успешна, докато не се опита да постави цена на вашите стоки или услуги или да плати за тях. Много влиятелни гласове от финансовия свят предупреждават, че пазарът на криптовалутите ще се срине по същия начин, както се случи с други големи \"измами\". Президентът на JP Morgan Джейми Димон дори предупреди, че ще уволни всеки от служителите си, които работят с биткоин, защото това е нещо \"глупаво\" и \"безотговорно\", което \"няма да свърши добре\".", "date": "2017.11.14", "title": "Аларма: Bitcoin вече надмина почти всички балони в  историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375209-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%BD%D0%B0-%D0%BF%D1%80%D0%BE%D0%B6%D0%B5%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0", "text": "Народният представител от \"БСП за България\" и журналист Елена Йончева изнася злоупотреби със сигурността във филма си \"Граница\", съобщиха от пресцентъра на БСП. Фактите в \"Граница\" са в интерес на България, е заявила Йончева след представянето на филма и е обявила Гражданска платформа за сигнали за корупция. По думите й, изнесените факти са в интерес на сигурността на България. Във филма, журналистът прави сравнение между цената на българското съоръжение и тази на гръцко-турската граница. На българския данъкоплатец един метър ограда е струвала 500 евро, а на гръцкия 250 евро. Освен това в Хасковска област от 33 километра съоръжение, едва 10 километра е двуредово, а в останалата част е едноредово. Елена Йончева снима преминаващи на територията ни мигранти, които от турска страна прескачат със стълба. Филмът показа и снимки, направени от мигранти, които се разпространяват между тях, за да се види колко безпрепятствено се преминава през българската ограда. Тя е успяла да заснеме и множество прорязани участъци на съоръжението, направени с ножица, през които идващите мигранти преминават безпрепятствено и след това прикриват с четки за зъби, клони и др. Йончева е заснела във филма и служител на \"Гранична полиция\", който е категоричен, че, за да се случва това, то се покровителства от много високо ниво. На представянето на филма на Елена Йончева са присъствали лидерът на БСП Корнелия Нинова, зам.-председателят на левицата Кирил Добрев, политолози, журналисти и граждани. Изненадващи гости са били председателят на ПГ на ГЕРБ Цветан Цветанов и вицепремиерът Валери Симеонов. И двамата бяха освирквани от публиката на прожекцията.", "date": "2017.11.14", "title": "Скандали на прожекцията на Елена Йончева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375208-14-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1308 г. - Полският град Гданск е завзет от кръстоносците, а жителите му са подложени на сеч.   1770 г. - Шотландският пътешественик Джеймс Брус открива извора на река Сини Нил.   1832 г. - По улиците на Ню Йорк започва да се движи първият конски трамвай в света.   1878 г. - По силата на Санстефанския мирен договор Северна Добруджа е въведено цивилно румънско управление.   1885 г. - Начало на Сръбско-българската война.   1889 г. - Журналистката на нюйоркския вестник World Нели Блай (Елизабет Кокрен), става първата жена обиколила света с балон за по малко от 80 дни.   1896 г. - В Англия е повишена максималната скорост за движение на транспортните средства от 4 на 14 мили/час.   1910 г. - В Норфолк (САЩ) се осъществява първото излитане на самолет от палубата на кораб.   1918 г. - Чехословакия е обявена за република.   1922 г. - Започват редовни емисии на Би Би Си (BBC).   1940 г. - Втората световна война: Английският град Ковънтри понася огромни материални и човешки щети от бомбардировката на германските самолети.   1943 г. - Втората световна война: Първа бомбардировка на София от британско-американската авиация.   1969 г. - Програма Аполо: НАСА изстрелва Аполо 12 - втората пилотирана мисия до повърхността на Луната.   1971 г. - Програма Маринър: Маринър 9 на НАСА достига Марс и става първият космически апарат в орбита на друга планета.   1982 г. - Лех Валенса, лидерът на забраненото полско движение Солидарност, е освободен, след като е интерниран за 11 месеца край съветската граница.   1983 г. - В столицата на Саудитска Арабия е открито най-голямото летище в света - Крал Халид.   1989 г. - Милицията на Чехословакия разпръсква със сила антикомунистическа демонстрация с участие на 15 000 души в Прага. 1990 г. - Република Полша и Федерална република Германия подписват съгласие за признаване на съществуващите граници   1997 г. - Повече от 60 души (в т.ч. 57 чуджестранни туристи) загиват при терористична атака в джамия в Южен Египет.   2003 г. - Открит е обектът 90377 Седна от Облака на Оорт.      ", "date": "2017.11.14", "title": "14 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375210-%D0%B0%D1%82%D0%B0%D0%BA%D0%B0-%D0%B4%D0%B0-%D0%BF%D0%B0%D0%B4%D0%BD%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "\"Какво лошо има в това, че съм посетил Крим, \"Атака\" работи с консервативното крило на \"Единна русия\". Смятаме, че санкциите срещу Русия трябва да паднат\", обяви Светлозар Лазаров, бивш главен секретар на МВР, а в момента национален координатор на партия \"Атака\". \"Ние поддържаме партии, които изповядват консервативна идеология\", уточни координаторът на \"Атака\". Той обясни още, че в Крим е бил по покана на Иван Абажер, председател на организацията на българската общност там. Относно предложението на ГЕРБ за промени в Конституцията с цел да се разследва процеса на приватизация у нас Лазаров смята, че е необходима да се разгледат икономическите досиета, но какво ще се намери вече е по-сложен въпрос.", "date": "2017.11.14", "title": "Атака: Да паднат санкциите срещу Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375211-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%B4%D0%BE%D0%BA%D0%BB%D0%B0%D0%B4%D0%B8%D1%82%D0%B5-%D0%BD%D0%B0-%D0%B5%D1%81", "text": "Европейската комисия съобщи, че ще представи в сряда поредните доклади за България и Румъния по механизма за сътрудничество и проверка. Документите ще бъдат обсъдени от еврокомисарите утре на седмичното им заседание в Страсбург. Миналата седмица председателят на ЕК Жан-Клод Юнкер заяви на пресконференция, че докладът за нашата страна ще бъде \"много положителен\". Очаква се документът за България да отчете изпълнението на 17-те препоръки, посочени в доклада от януари. Комисията неколкократно изрази готовността си да прекрати механизма до средата на 2019 година.", "date": "2017.11.14", "title": "Очакваме докладите на ЕС"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375212-%D1%81%D0%BB%D0%B5%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B8-%E2%80%93-%D0%BF%D0%B0%D1%80%D0%B8-%D0%B7%D0%B0-%D0%BF%D1%87%D0%B5%D0%BB%D0%B0%D1%80%D0%B8%D1%82%D0%B5", "text": "Държавата ще отпусне 2,4 млн. лв. помощ за пчеларите, реши Управителният съвет на Фонд \"Земеделие\". Решението дойде след национален протест, на който производителите на мед напомниха,че са единствения сектор, оставен без никакво подпомагане от държавата. Финансова помощ ще получат пчелари с между 20 и 200 пчелни семейства включително.Тези,които отглеждат над 200 пчелни семейства могат да се включат в държавната помощ само за първите 200. Размерът за подкрепата на пчелно семейство ще бъде определен след приема на заявления за кандидатстване, а заявленията ще се подават между 20 ноември и 1 декември, уточняват от Фонд \"Земеделие\".", "date": "2017.11.14", "title": "След протести – пари за пчеларите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375201-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BE%D1%80%D0%B5%D0%B2%D0%B0-%D0%B5%D0%B2%D1%80%D0%BE%D0%BE%D1%80%D1%82%D0%B0%D0%BB%D1%8A%D0%BA%D0%B0-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%BF%D0%BE%D0%BA%D1%80%D0%B0%D0%B9%D0%BD%D0%B8%D0%BD%D0%B8,-%D0%B4%D0%B2%D0%B5%D1%82%D0%B5-%D0%BD%D0%B0%D1%82%D0%BE%D0%B2%D1%81%D0%BA%D0%B8-%D0%B2%D0%B8%D1%86%D0%B5%D1%82%D0%B0-%D0%B8-%D1%80%D1%83%D0%B1%D0%BB%D0%BE%D1%84%D0%B8%D0%BB%D1%8A%D1%82-%D1%81%D0%B8%D0%B4%D0%B5%D1%80%D0%BE%D0%B2-%D0%BC%D1%8A%D0%BB%D1%87%D0%B0%D1%82", "text": "Джамбазки бил казал, че ще направи сърбите луди заради лицемерната им политика в Босилеград. Хубаво говори евродепутатът, но само говори.    Защото до момента,72 часа след ареста на български лекари в Босилеград, няма ни звук, ни стон от големите патриоти във властта – вицепремиерите Красимир Каракачанов и Валери Симеонов. Волен Сидеров пък е потънал в дълбока емиграция и нищо чудно пак да е във Варадеро или в петзвездния “Крал Джордж Пети” в Париж.   Тримата властници гузно мълчат, щото я си отворят устата срещу сърбите, я са излетели от кабинета на Борисов.   Има Брюкселска директива и тя послушно се следва – Сърбия ще се ухажва, за да влезе в НАТО и скъса с Русия! Западните покрайнини са последната дупка на НАТОвския кавал.   Че в програмите на НФСБ, “Атака” и ВМРО има цели чаршафи за автономията на Западните покрайнини, дори за присъединяването им към България, това вече е без значение.    Едно се говори на избори, друго се прави на власт. Казал го е Макиавели във “Владетелят”, а той най-добре ги знае тия работи с лъжите на владетелите.  ", "date": "2017.11.14", "title": "Джамбазки орева Евроорталъка за Западните покрайнини, двете НАТОвски вицета и рублофилът Сидеров мълчат"}
{"url": "http://www.classa.bg/%D1%81%D0%B2%D1%8F%D1%82/item/375202-%D1%87%D1%83%D0%B4%D0%BE-%D1%83%D1%87%D0%B5%D0%BD%D0%B8%D1%82%D0%B5-%D1%81%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D0%BD%D0%B8-%D0%BE%D1%82-%D0%BD%D0%BE%D0%B2-%D0%BC%D0%B5%D1%82%D0%BE%D0%B4-%D0%B7%D0%B0-%D0%BF%D0%BE%D0%B4%D0%BC%D0%BB%D0%B0%D0%B4%D1%8F%D0%B2%D0%B0%D0%BD%D0%B5-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B8%D1%82%D0%B5-%D0%BA%D0%BB%D0%B5%D1%82%D0%BA%D0%B8", "text": "Нови изследвания са открили метод за подмладяване на старите клетки на организма, което може да промени радикално начина, по който хората остаряват. Група изследователи от Университета в Ексетър и Университета в Брайтън (Великобритания) са открили формула, която подмладява човешките стари клетки, които започват да се делят отново. Експериментът, описан в списанието BMC Cell Biology, показва, че подмладените клетки не само изглеждат млади, но също така се държат по същия начин както младите клетки. Изследователят Ева Лотър описва изненадата, която причинило откритието: \"Когато видях подмладени някои от клетките в плаката с култура, не можех да повярвам\". \"Тези стари клетки изглеждаха като млади клетки, беше едно чудо! Повторих експеримента няколко пъти и при всеки един случай клетките се подмладяваха - аз съм много развълнувана от последиците и потенциала на това изследване\", каза тя. Изследването се основава на предварителни констатации, които показват, че гените, известни като \"фактор на снаждане\", които са от решаващо значение за пълното функциониране на организма, се деактивират, когато остареем. Сега учените са намерили начин да рестартират тази функция чрез химическа намеса. Според изследователите, техният метод може да промени начина, по който стареем, като даде на хората възможност да изпитат по-малко дегенерация по време на процеса на стареене. Възрастните хора са по-склонни да страдат от инсулти, сърдечни и други заболявания, но ако се постигне подмладяване на клетките, много от тези рискове могат да бъдат намалени.", "date": "2017.11.14", "title": "Чудо: Учените са изненадани от нов метод за подмладяване на човешките клетки"}
{"url": "http://www.classa.bg/%D1%81%D0%B2%D1%8F%D1%82/item/375203-%D1%80%D1%83%D1%81%D0%B8%D1%8F-%D1%83%D0%B4%D0%B2%D0%BE%D1%8F%D0%B2%D0%B0-%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-p%C3%A1ntsir", "text": "Русия ще приключи през 2019 г. развитието на Pantsir-SM, модернизираната версия на зенитния наземен комплекс с малък обсег S1, а вече е започнала тестването на някои прототипи. Възможностите на новата система за ракети - оръдия ще надминат значително тези на предишния модел. \"Pantsir- SM е изцяло нов комплекс, който ще бъде между 1,5 и 2 пъти по-добър от версията S1\", каза Александър Денисов, генерален директор на руската корпорация „Високоточные комплексы\", отговарящ за развитието. PANTSIR-S1 е комбинация от мощен радар за откриване и проследяване, въздушни ракети и самолетни картечници с калибър 30 mm и огромна огнева верига, в състояние да неутрализира цели на близко и средно разстояние. От своя страна, Pantsir-SM ще получи нова ракета с висока скорост, а обхватът на откриване и унищожаване на цели ще се увеличи близо два пъти. Очаква се комплексът да бъде в състояние да \"вижда\" цели 75 километра и да ги унищожава на 40 км, докато Pantsir-S1 действа рамките на 40 и 20 километра, съответно. Денисов обаче пояснява, че тази модернизация е \"универсална\"; т.е. възможностите на новите системи на Pántsir (от руски \"броня\") може да се приложат дори и в предишните модели.", "date": "2017.11.14", "title": "Русия удвоява силата на своите противовъздушни системи Pántsir"}
{"url": "http://www.classa.bg/%D1%81%D0%B2%D1%8F%D1%82/item/375193-%D1%81%D0%B0%D0%BC%D0%BE%D0%B7%D0%B2%D0%B0%D0%BD%D0%B5%D1%86-%D0%BB%D0%B8-%D0%B5-%D0%BF%D0%B5%D1%82%D1%8A%D1%80-%D0%BF%D1%8A%D1%80%D0%B2%D0%B8", "text": "            Но за този указ няма никакви доказателства. Защо го издал Петър Първи, версиите са много.   Както е известно, личността на Петър предизвиква и днес нееднозначно мнение. В своя труд “Антихрист” Дмитрий Мережковски разказва как се променили външността, характерът и психиката на цар Петър Първи, след като се върнал от “немските земи”, които посетил за време от две седмици, но се върнал след две години. Руската делегация, която съпровождала царя, била от 20 души, начело с А. Д. Меншиков.      След като се върнала в Русия, тази група включвала само холандци, включително и небезизвестния Лефорт; единствен от старата свита бил Меншиков. Тази група довела съвсем друг човек, който говорел лошо на руски език, не познавал своите приятели и роднини. Това принудило царица София, сестрата на истинския цар, да изпрати стрелците срещу самозванеца.        Но бунтът на стрелците бил жестоко потушен, София била обесена на Спаските врати в Кремъл. Жената на Петър Първи самозванецът изпратил в манастир, и извикал своя от Холандия. “Своя” брат Иван Пети и “своите” малки деца – Александър, Наталия, и Лаврентий, Лъжепетър умъртвил веднага; най-малкия си син Алексей екзекутирал.   Лъжепетър започнал да действа като обикновен завоевател:   Разгромил руското самоуправление – “земството”, и го заменил с бюрократичен апарат от чужденци, които налагат в Русия кражбите, разврата и пиянството.   Предал селяните като собственост на дворяните, превърнал ги в роби; за да се измие ликът на самозванеца, това престъпление било хвърлено като вина на Иван Четвърти;   Разгромил духовенството – носителя на руската култура, унищожил православието, сближил Русия с католичеството, което неизбежно довело до атеизъм.   Въвел пушенето, употребата на алкохол и кафе;   Унищожил древноруския календар, подмладявайки руската култура с над пет хиляди години;   Заповядал всичките руски летописи да бъдат събрани в Петербург, а след това заповядал да бъдат изгорени. Повикал германски “професори” да напишат съвсем друга история на Русия;   Под формата на борба със старата вяра, унищожил всичките старци, живели повече от 300 години;   Забранил да се отглежда амарант и да се употребява амарантен хляб, който бил основната храна на руския човек, така унищожил дълголетието в Русия;   Отменил естествените мерки, аксесоари в дрехите, архитектурата, като ги променил в западен маниер. Това довело до унищожаването на древноруската архитектура и изкуство, изчезнала красотата в бита.   Унищожил руската писменост, която се състояла от 151 знака, и въвел 43 знака от азбуката на Кирил и Методий;   Разоръжил руската армия, унищожил стрелците като каста и по европейски маниер въвел примитивното огнестрелно и хладно оръжие, преоблякъл армията първо във френска, след това – в немска униформа;   Знанията се съхранявали от староверите и други пазители, които при репресиите били принудени да се пръснат в различни райони в Русия.   Съвпадение на времето на подмяната на цар Петър Първи – август 1698 г., и появяването на затворника с желязна маска в Бастилията в Париж през септември 1698 г. В списъците със затворниците в Бастилията той бил посочен под името Магсhiel, което може да се приеме като изкривеното “Михайлов”.   За Великото посолство тръгнал руският православен цар, който предпочитал традиционните руски дрехи – руски кафтан, най-вече. Но от обиколката в Европа се върнал европеец, облечен по европейски. Има данни според, които истинският и мнимият Петър имали различен строеж на телата: царят бил по-нисък и набит, а самозванецът бил висок около два метра.   На портретите на Петър Първи, направени по времето на Великото посолство, Петровите коси са къси, а не са до раменете, както ги носил по-късно “Петър Велики”.   Самозванецът не знаел къде се намира библиотеката на цар Иван Грозни, макар че тази тайна се предавала на царете. Известно е, че “Петър Велики” се опитал да открие библиотеката, веднага след като се върнал от Европа.   След като се върнал от Великото посолство, “Петър Велики” се криел в обкръжение от заговорници, не се появявал сред народа и не посещавал роднини, докато не провел кървавите екзекуции над стрелците, което по същество било държавен преврат и унищожаване на старите въоръжени сили, които можели да въстанат срещу самозванеца.   В памет на потушаването на “стрелецкия бунт” бил изработен медал, на който бил изобразен Самсон над убит змей.    Надписите на медала били на латински език. Известно е, че Самсон бил от рода, от който трябвало да се роди Антихристът. За разлика от цар Петър “Петър Велики” носел дълги коси, които показват, че произхождал от Дановия род.   Сред народа се разпространявали упорито слуховете, че царят бил подменен. Тези слухове се наказвали с екзекуции.   “Петър Велики” охладнял към жена си и имал друга съпруга – Анна Монс.   Отбелязва се, че се променило поведението на царя, след като се върнал от Европа, отдал се на разврат; преспивал с войници, имал наложници.   Мнимият цар се опитал да наложи протестантизъм в православието и дори да подчини Православната църква на Ватикана.   “Петър Велики” разрушил руските народни традиции и наложил латинската западна култура. Организирал масонски ложи през 1700 г.   Въвел пушенето в Русия, което православието смятало за голям грях, поощрявал и насаждал пиянството.   Пренесъл столицата от Москва в Петербург, в покрайнините на Руската империя.   Разделил руския народ на дворяни и крепостни по рождение, въвел крепостното право, с една дума, създал робовладелска държава с роб собствения си народ.   Отслабил руската икономика заради разоряващите данъци, с въвеждането на крепостното право, каторжната промишленост и крепостните заводски работници, спрял развитието на райони като Северен Урал, Архангелск, Източен Сибир.   Подчинил външната политика на Русия на интересите на западноевропейските държави.   Създал бюрократична машина за управление на държавата.  ", "date": "2017.11.14", "title": "Самозванец ли е Петър Първи?"}
{"url": "http://www.classa.bg/%D1%81%D0%B2%D1%8F%D1%82/item/375194-%D0%B4%D0%B0-%D0%BE%D1%86%D0%B5%D0%BB%D0%B5%D0%B5%D1%88-%D0%B2-%D0%B0%D1%80%D0%BA%D1%82%D0%B8%D0%BA%D0%B0", "text": "    Миналата година руските военни проведоха няколко мащабни учения в Арктика, за да се провери готовността им за бойни действия в условията на Далечния север.   Лятото в Арктика трае само няколко седмици годишно, а през останалото време вали дъжд или сняг. Най-важното обаче е, че навън винаги е студено, дори и да грее слънце.   Най-интересните и драматични епизоди от миналогодишните маневри се случиха по време на рейда на десантчиците на Северния полюс. Той бе планиран за април, когато в Арктика духа суров северен вятър, а виелиците са толкова ужасни, че човек не може да измине и километър в заснежената шир. Все пак, ако ситуацията се изостри, десантчиците трябва да са готови да бъдат прехвърлени, включително и в Арктика, и без подготовка да пристъпят към изпълнение на бойните си задачи. Именно този елемент се отработи и в рамките на учението.   За първи път в историята на Въздушно-десантните войски десантчиците се приземиха на плаващ леден къс в района на Северния полюс без специална подготовка. Това се случи без предварително разузнаване на мястото на кацане и района, а на площадката не беше доставено никакво оборудване. Всичко необходимо военните носеха върху себе си.   Десантчиците стигнаха до полюса, но специалистите от Министерството на отбраната не можаха да ги евакуират оттам – в района на ученията времето рязко се влоши и 150 военнослужещи се оказаха в капан – върху парче леден къс близо до Северния полюс.     Между другото, случилото се не предизвика особена тревога у военното ведомство. Военните и офицерите бяха облечени в специални арктически екипи. В раниците си те носеха висококалорийна храна, както и най-модерното животоподдържащо оборудване за работа в екстремни условия.   Както обясниха от Министерството на отбраната, новата екипировка на военните от ВДВ им позволява да работят при ниски температури. Тя ги пази, дори и ако паднат в ледените води.   “Наборът на специалните арктически военни униформи включва 13 предмета. Целта им е да пазят военнослужещите от продължителното въздействие на студа, от пронизващите ветрове, дъждове и трупащия сняг. Друга особеност на екипировката е, че тя е много ергономична. Това позволява на военните да носят специални арктически бронежилетки и да могат свободно да използват оръжие”, каза пред “Руски дневник” професорът от Академията за военни науки Вадим Козюлин.   Камуфлажната разцветка на екипировката се отличава от традиционните руски полеви униформи. Арктическите костюми са на сиви, зеленикави и черни точки, имитиращи полярен еленов мъх. В тази униформа войникът е незабележим сред скалите и камъните и се слива добре със заснежените хълмове.   Униформата позволява да се адаптира към всякакви атмосферни условия. “Трислойното термобельо пази от студа. Ако пък времето стане топло, военните могат да сменят якето с полар или жилетка”, допълва експертът.     Освен традиционните “съветски” шапки-ушанки, десантчиците могат да си сложат и специална шлем-маска. Тя прилича на “балаклава”, но за разлика от нея има топлообменни елементи в конструкцията. “Маската покрива цялото лице, като са оставени единствено прорези за очите. В нея войникът може да диша спокойно, без да се притеснява, че ще простуди дробовете си. Специалните материали и кройка на якето, панталоните и обувките гарантират на войниците и офицерите оцеляване при -50°C и пориви на вятъра със скорост над 15 м/секунда”, отбелязва Козюлин.     За живота в Арктика е разработена и специална диета. За едно денонощие всеки военен трябва да приема над 5000 калории в сравнение с около 3000 за обикновения войник при нормални условия. Освен традиционната армейска диета, в раниците на войниците на Север ще намерите както “класически” сандвичи с бекон и висококалорийни колбаси, така и компот от плодове и шоколад с високо съдържание на какао     Ако предстои войската да прекара дълго време в екстремни условия, то за нея е предвидена допълнителна храна и армейски комплекс от витамини за повишаване на имунитета.   “Войникът трябва да може да сгрее храната си дори при температура от -50°C. За тази цел в раниците му винаги има полеви кухни-матрьошки, в които – буквално като в играчките, са скрити от две до три тенджерки за подгряване”, каза пред “Руски дневник” редакторът на списание “Арсенал Отечества” Виктор Мураховски.   В Северна Русия са разгърнати шест военни бази:     Освен тях тук има и над 10 военни летища, позиции на зенитно-ракетни системи и военни пристанища. Цялата тази инфраструктура работи целогодишно, независимо от сезоните и атмосферните условия. Основната ѝ задача, според експертите, е да брани руските граници и икономически интереси.   “В региона редовно патрулират кораби на НАТО с ПРО системи Aegis или крилати ракети BGM-109 Tomahawk, които само оттук могат да достигнат позициите на нашите стратегически ракетни системи, разположени в Сибир. Поради това Русия в момента трябва да “затвори” противоракетния чадър в този регион и да подготви сухопътни сили, способни да изпълняват ефективно задачите си дори и при температура от -50°C”, твърди Мураховски.  ", "date": "2017.11.14", "title": "Да оцелееш в Арктика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375195-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B8%D0%BB%D0%B0-%D0%B4%D0%B0-%D0%BF%D0%BE%D0%BC%D0%B8%D1%80%D0%B8-%D0%B5%D1%81-%D0%B8-%D1%80%D1%84,-%D0%BE%D1%81%D1%82%D0%B0%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B2%D0%BE%D0%BB%D1%8F", "text": " Завършила е история в СУ „Климент Охридски\" с втора специалност френски език и литература. През 2002 г. защитава докторат по история. Има над 50 научни публикации.    Нейни са книгите „Свобода и самодържавие\", „Руският либерализъм в края на XIX век\", „Евразийството в Русия\", „Империя Феникс\". Дарина Григорова е доцент д-р в Историческия факултет на Софийския университет „Св. Климент Охридски\". Главен редактор е на Алманах „VIA EVRASIA\".     За България и историческата й съдба образът, който изчерпва всичко, е: \"цъфтеж над пропаст\", по думите на проф. Николай Генчев за българската култура.   Не гледайте в пропастта, пазете цветето, намигна Дарина:       Разделението е наш патент - почти като в анекдота за двамата евреина с трите мнения. Но не ти се струва. Прекъсната е по-скоро \"съветската\", а не руската нишка, ако говорим за външен политически и идеологически белег. Бедата е, че младите живееха по-добре, но сега са стари и като ти разказват пренасяш неволно възрастта върху спомените им. \"По-добре\" в смисъл на интерес към тях от страна на държавата с грижа за спорт, култура, образование, самодейност всякаква - старата дума \"читалище\" във възрожденски стил, море и планина по 20 дни - в спартански условия, но накуп цялото семейство със своето и приятелско домочадие, без да се замислят за разходи.   \"По-добре\" и като илюзия за европейския Запад, надничащ зад стената - Beatles и Щурците, ФСБ и Pink Floyd, огромна продукция на българска музика - от естрадна до класическа, високи критерии във всичко - медицина, академична йерархия, артистичен свят - само театрите преброй и сега колко са затворени, армия и флот - да, представи си, имахме такива без чужди бази на наша територия. И спокойствие. Късно вечер или призори можеше да прекосиш София, без да се притесняваш от криминални попълзновения. Вратата на дома ни беше отключена, както и тези на целия вход в центъра на София - никой не се заключваше.   В никакъв случай не трябва да се идеализира, защото идеологическото покривало беше омръзнало на всички, химерите не издържат на времето, оттук и видимото за всички кланово обособяване на номенклатурата, която просто се трансформира след 10-и ноември, поглъщайки държавата - духът на болшевизма и духът на капитализма не си противоречат.     Струва ми се, че по отношение на Русия всеки българин има собствено мнение, но никога не остава безразличен, независимо дали е русофилия или русофобия. Връзката ни не може да се елементаризира до политически взаимоотношения, защото те са според интереса, били са всякакви - и положителни, и отрицателни, но това е на променливата историческа повърхност. Най-дълбоко е духовното братство - през кирилицата на св. Климент Охридски и Православието - духовната свобода, дарена на русите от българите през Византия. Това не може да се заличи, знаците на писмото, езикът на богослужението и до днес - църковнославянският, и споменът, пазен от Църквата, която се моли на всяка литургия във всеки български храм всеки ден за: \"блаженопочиналия наш освободител, император Александър Николаевич, и всички воини, паднали на бойното поле за вярата и освобождението на нашето отечество\". Невидимо, непроменливо, като дишането.   А колкото до разочарованието, това състояние не зависи от социалния модел - няма идеални общества, няма и вечно доволни хора - още повече днес в потребителската сугестия, която диктува модата на състезателното натрупване на вещи поредно поколение - а честотата на смяната им и географската мобилност с колекция селфита, са признак за престиж, трескавост, от която ожадняваш, а няма видимо утоление, но не спираш. Оттук и много лесно може да се дестабилизира всякакво общество - и бедно по стандарт, и богато - въпрос на технология и местни специфики.     Това е много симпатично, но трудно приложимо. В политиката няма приятелство, това е емоционална категория, има интереси - прагматична неизбежност. Оттук можем обаче да бъдем последователни в нашите интереси, като спазваме йерархията - първо българските, после европейските, не обратно.     България може да бъде площадка на сближаване, на диалог между Брюксел и Москва, защо не и между Москва и Вашингтон? Ние познаваме Русия по-добре от западноевропейците, тук е нашето предимство на посредник, което не използваме, напротив, суфлираме партенката за \"руската заплаха\" и ставаме плацдарм на бездарни чужди външнополитически амбиции за \"цялата Менделеева таблица\", защото е на руска земя - и така ще остане впрочем.     Пазар и сигурност. Второто е по-важно, първото е по-очевидно.   А Русия, дали тя ще иска. Забравих това да питам първо. Какво мислят руснаците за България, освен че имат хубави спомени за нашите консерви?   Консервите и Слънчев бряг бяха съветски спомени. Сега има само туристически интерес и необяснимото за руснаците усещане за нечужбина в България. При какъвто и повод да ни посетят, това ги учудва най-много, пак от невидимото. Защото външно ние сме много зле, ако сравните с Москва, София е като след бомбардировка, с островчета европейски стил насред погром от нищета, която напира, набива се в очите - изкъртена мазилка, криви тротоари, угрижени и забързани, предимно в тъмни дрехи (или просто са потъмнели от неволи столичани, плюс половин България, дошла за поминък в града). Стратегически за Русия също е добре да е съюзник с България - заради Балканите, портата към Европа и Ориента, кръстопътят на всякакви коридори - от газ и нефт, до трафик на оръжие, древни артефакти, и прочее прозаични устойчивости.     \"С 400\" - да последваме саудитския крал и неоосманския султан. Извън тази радикална шега, в която почти няма шега, най-добре е за начало да изчистим езика на дипломацията си от \"руската заплаха\" и прочее агресивна реторика, и да подходим към санкциите не декларативно, а реално - двустранни отношения за връщане на руския пазар за български стоки.     Същите - пазар и сигурност. За страха ти трябва да кажеш, защото си представител на западноевропейска страна.     На мен пък с Крим ми се стори именно елегантно, или вежливо. Но това е друга тема. Страхът идва от невежеството - не познават Русия, познават внушаемите образи за нея, които стават гротески, но в масов нескончаем поток по официалните медии. Война вече има и тя е икономическа - санкциите. Военна зона в Европа също има - Украйна и гражданската война с непризнатите републики в Донбас, благодарение на покровителството на майдана от ЕС и САЩ, тук Русия не е инициатор, тя следваше събитията, бе предизвикана. Има и мигранти в Европа с неизяснен произход - около милион засега.   Потенциален инкубатор на терористични актове - благодарение на Меркел и европейските й колеги. Няма нужда от Трета световна война, за да има локални конфликти със същите поражения. И за всичко това се търси виновник, и се намира в лицето на Русия, налудничаво, но трайно поощряване на скъсването на връзките Европа-Русия. ЕС, изолирайки се от Русия, от една страна, се провинциализира, между САЩ и транснационалните корпорации, а от друга, се варваризира между мигрантите, нетолерантните малцинства от прайда на дъгата и пълзящата дехристиянизация, за да не се \"оскърбят чувствата\" на новия европейски мултикулти човек.     Това не е европейска идея, а е американски натиск върху европейската политика и засега е успешен. Да, санкциите имат положителен ефект върху руското производство - руснаците от зор ще се мобилизират и ще придобият икономически суверенитет, иначе поради наличието на споменатата от теб Менделеева таблица не се активизират, ако няма външна причина.     На стратегически кръстопът сме, но това има предимства, а ние не ги търсим, по-удобно ни е да се снишим, както каза навремето Тодор Живков и веднага му отрязаха главата (политически). Великите сили имат противоречия, които могат да бъдат използвани в наш интерес, но това е политическо изкуство, изискващо мъдрост, чисто минало (безкомпроматно), пълнолетно съзнание (без парвенюшки мечтици) и жертвоготовност.   Но понеже ме питаш - прав си в най-важното - българите правят България, докато ни има, има и надежда. Малко сме, от малко можем да се удавим, но и с малко можем да се възродим, стига да поискаме.", "date": "2017.11.14", "title": "България има историческата сила да помири ЕС и РФ, остава политическата воля"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/375196-%D0%BA%D0%BE%D0%BB%D0%B0%D0%BF%D1%81%D1%8A%D1%82-%D0%BD%D0%B0-%D0%B5%D1%81-%D0%B5-%D0%B2%D1%8A%D0%B7%D0%BC%D0%BE%D0%B6%D0%B5%D0%BD", "text": " (Der Spiegal) излезе със статия, озаглавена \"Военните плановици смятат, че колапсът на ЕС е възможен\". Тя започва с предупредително изявление: \"Бундесверът смята, че краят на Запада в сегашната му форма може да дойде през следващите няколко десетилетия\".   Още в началото \"Шпигел\" подчертава: \"В документа от 102 страници Бундесверът за пръв път в своята история, показва как социалните тенденции и международните конфликти могат да повлияят на германската политика за сигурност през следващите десетилетия\".   Като резултат от направения анализ от страна на учените от Службата по планирането на Бундесвера са показани шест възможни сценария, свързани с политическата сигурност на Германия.   В най-лошия от тях (шестия), наречен \"ЕС в разпад и Германия в реактивен режим\", се предполагат \"множество от конфронтации\". В тази проекция на бъдещето се приема, че международният ред в света се разрушава, вследствие на десетилетия от нестабилност, а системите от ценности по света се отдалечават една от друга и глобализацията свършва.   \"Разширяването на ЕС е спряно, новите държави напускат общността. Европа е загубила своята глобална конкурентоспособност в много области\", така описват стратезите на Бундесвера тази версия от европейското бъдеще.   Според този сценарий ЕС се разпада, а някога водещата държава - САЩ - се движи към икономически упадък и напразно се опитва да се противопостави на разрушаването на сегашния световен ред.   В петия, по-малко ужасяващ сценарий (наречен \"Запада срещу Изтока\"), някои източноевропейски страни замразяват състоянието на европейската интеграция, докато в това време други се опитват да се сближат с Източния блок.   В тази версия на бъдещето двата противоположни блока, въпреки че търгуват помежду си, все пак ще се отдалечат един от друг политически и културно. Западът ще обединява САЩ и Европа, източният свят ще включва преди всичко Китай и Русия.   Конкурентната борба за ресурси ще нараства, но икономическите връзки на този етап все още ще възпрепятстват развитието на големи военни конфликти. В същото време \"зависимостта от природните ресурси ще изтласква някои източноевропейски страни в прегръдките на Москва\".   В четвъртия сценарий екстремизмът в Европа ще нараства, а някои партньори от ЕС \"ще търсят специфичен подход към руския държавно-капиталистически модел, ако това е необходимо\". В такъв свят с неразбираем световен ред, САЩ ще са необходими като възпираща сила и стабилизиращ фактор. Затъналият в глобализацията си Китай ще намалява тежестта си и ще става все по-малко стабилен, като ще компенсира това чрез агресивен външнополитически курс.   Русия, напротив, ще стабилизира вътрешната си политика поради високите цени на суровините и ще демонстрира готовността си към стълкновения във външната си политика. В ЕС е възможен \"край на европейската илюзия\", ще има признаци на отчуждение от САЩ, а обкръжение около Германия ще стане непредвидимо и ще поражда рискове в сферата на държавната й сигурност.   Както подчертава \"Шпигел\", \"този официален държавен документ ясно описва възможния разпад на ЕС, с вероятно непредвидими за сигурността на Германия последици\".   Но наред с това се предлагат три бъдещи сценарии, според които Бундесвера трябва да се ръководи при планирането на бюджетите си за следващите години. Германия прибягва към този метод на прогнозиране за първи път.    Авторите на документа обаче подчертават, че не дават никакви прогнози - те само моделират развитието на събитията. В същото време, изследователите настояват на това, че всички сценарии са правдоподобни и могат са случат до 2040 г.", "date": "2017.11.14", "title": "Колапсът на ЕС е възможен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375197-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B1%D0%B8%D0%B7%D0%BD%D0%B5%D1%81-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B2-%D0%BA%D1%83%D0%B1%D0%B0-%D1%81%D0%B0-%D0%BF%D0%BE%D0%BF%D0%B0%D1%80%D0%B5%D0%BD%D0%B8-%D0%BF%D1%80%D0%B8-%D1%82%D1%80%D1%8A%D0%BC%D0%BF", "text": " откри възможности за американските компании в Куба. Втвърдяването на политиката на САЩ при Тръмп заплашва да ги провали.   Скупчени в отдалечен ъгъл на павилион, само 13 американски компании участват в големия търговски панаир в Куба тази година - признак за това как интересът на фирмите да правят бизнес на острова е намалял през първата година от президентството на Доналд Тръмп. Миналата година, на фона на ентусиазма след разведряването на двустранните отношения, договорено през 2014 г. от бившия американски президент Барак Обама и кубинския лидер Раул Кастро, 33 американски компании се представиха на изложението - най-важното събитие в бизнес календара на Куба. Настроението бе доста различно на тазгодишното издание на панаира, който се състоя миналата седмица в Хавана. Докато Китай участва с рекорден брой компании, а над 150 испански компании изпълниха пет павилиона, шепата американски бизнесмени бяха унили. “Никога не съм виждал (американския павилион) безлюден”, каза Джей Брикман, вицепрезидент на компанията от Флорида за морски превози Crowley Maritime Corp. Той посещава панаира от 15 години. “Хората наистина бяха обезсърчени и чувстват, че може би трябва да инвестират времето си на друго място.” Американски компании се втурнаха към Куба след разведряването, борейки се за утвърждаване на един отварящ се пазар с 11 милиона потребители. Благодарение на свързаните с пътуванията изключения от ембаргото американски авиокомпании възстановиха редовните полети до Куба. Starwood Hotels, филиал на Marriott International Inc, пое управлението на кубински хотел, а Carnival Cruise Line от Флорида включи Куба в своите маршрути. Влошаващите се отношения между САЩ и Куба, наред с все по-ясното осъзнаване на трудностите да се прави бизнес на острова, обаче сложиха спирачка на този процес. През юни Тръмп нареди по-строги търговски и транспортни ограничения, включително забрана на бизнеса с кубинските военни, които контролират големи части от националната икономика. Регулациите бяха представени в сряда. “Това е огромна крачка назад”, коментира бившият американски министър на търговията Карлос Гутиерес, който е роден в Куба, а сега е ръководител на Американско-кубинския бизнес съвет. “А бяхме постигнали толкова голям напредък”, не крие разочарованието си той. Продължаващата дипломатическа криза заради твърденията за атаки срещу американски дипломати в Хавана прави настроението още по-мрачно. Списанието “Куба трейд”, излизащо в Маями, стана от месечно двумесечно, аргументирайки се с влошаването на бизнес средата при Тръмп. От юни бяха отменени няколко конференции в Съединените щати за правене на бизнес в Куба, включително селскостопански форум в Чикаго. След разведряването при Обама американските фермери се надяваха на приемането на закон, който да им позволи достъп до кредитиране с цел да изнасят за Куба. Тръмп обаче даде ясно да се разбере, че няма да смекчи, камо ли да вдигне, ембаргото. “Необходимо е първо да махнем дипломатическия въпрос от масата”, заяви комисарят на щата Луизиана за селското стопанство Майк Стрейн, допълвайки, че американският износ на храни за Куба може да достигне общо 1 милиард долара, ако отношенията се нормализират. Още преди Тръмп да встъпи в длъжност като президент на САЩ, интересът частично се изпари, тъй като компаниите осъзнаха, че правенето на бизнес в Куба е трудно заради бюрокрацията, недостига на конвертируема валута, лошите телекомуникации и трудовите ограничения. Компанията за онлайн плащания PayPal Holdings Inc включи своя главен изпълнителен директор в делегацията на Обама при историческото посещение в Куба през март 2016 година. Тя бе заинтересована нейната услуга за трансфер на пари Xoom да стане достъпна в Куба, но каза, че оперативните предизвикателства са прекалено големи. “Когато бъдем в състояние да осигурим скоростта, удобството и сигурността, които нашите потребители са свикнали да очакват от Xoom, ще започнем (да я предлагаме) в Куба”, заяви говорителка на PayPal за Ройтерс. Някои компании обаче постигнаха напредък. След като получи всички необходими лицензи при Обама, пуерториканският разпространител на американския производител на тежка техника Caterpillar Inc се споразумя миналата седмица да отвори разпределителен център в кубинската специална зона за развитие Mariel. Бъдещи сделки с Mariel, която се отличава с данъчни и митнически отстъпки, няма да са възможни, тъй като тя е включена в публикувания в сряда списък с общо 180 държавни юридически лица, с които на американците е забранено да правят бизнес. “Ограничаването на Mariel е особено вредно, тъй като това е най-динамичната и вълнуваща възможност в Куба”, предупреди Джеймс Уилямс, президент на лобистката група Engage Cuba. Дипломатическата криза усложни и логистиката на американския бизнес. През септември администрацията на Тръмп изгони 15 кубински дипломати, включително всички онези, които работеха с американски компании. Седмица по-късно председателят на управата на пристанището на Кливланд Даръл Макнеър отишъл в Хавана, за да подпише споразумение с кубинските пристанищни власти. Той каза, че вече разформированият търговски екип на посолството е помогнал за организирането на посещението. “Съкращенията очевидно ще забавят нещата”, заяви Макнеър. По-неблагоприятната конюнктура при Тръмп ще отдели зърното от плявата, твърдят обаче някои бизнес консултанти. “Сериозните играчи, които разбират рисковете, остават в надпреварата”, каза Педро Фрайър, ръководител на международния отдел на базираната в Маями правна фирма Akerman LLP. Джеф Нелсън заяви, че неговата компания Strategic Staffing Solutions, която предоставя на клиентите си ай ти и други услуги, е готова да отдели необходимото време, за да положи основите за бизнес с Куба, предвид потенциала на нейната образованата й работна сила. “Правенето на бизнес в Куба е много дългосрочен проект”, каза Нелсън, който е посетил страната осем пъти за две години. Някои компании се стремят към сключването на сделки зад закрити врата, за да не загубят позиции пред администрацията на Тръмп, доверяват консултанти. Много изключения от ембаргото от времето на Обама остават в сила. Публикуването на новите регулации поне внесе яснота какво е позволено. “Компаниите знаят къде се намират и определено все още има възможности”, каза Гутиерес. “Всеки изминал ден е просто пропусната възможност, като някой друг утвърждава марка и набира популярност сред кубинците.”", "date": "2017.11.14", "title": "Американските бизнес интереси в Куба са попарени при Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375198-%D0%BA%D0%B0%D0%BA-%D1%81%D0%B5-%D1%81%D1%82%D0%B8%D0%B3%D0%B0-%D0%B4%D0%BE-%D0%BF%D0%B0%D0%BA%D1%82%D0%B0-%D1%80%D0%B8%D0%B1%D0%B5%D0%BD%D1%82%D1%80%D0%BE%D0%BF-%D0%BC%D0%BE%D0%BB%D0%BE%D1%82%D0%BE%D0%B2-%D1%81%D0%BF%D0%BE%D1%80%D0%B5%D0%B4-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%82%D0%B5", "text": "          На 16 април 1939 г. съветският комисар по външните работи приема британския посланик в Москва и отправя официално предложение за троен пакт за взаимопомощ между Великобритания, Франция и Съветския съюз.     То съдържа призив за военна спогодба между трите държави в подкрепа на пакта, както и за предоставяне на гаранция от участниците (към които при желание може да се присъедини и Полша) за всички страни в Централна и Източна Европа, които се чувстват заплашени от нацистка Германия, припомня Уилям Шайрър във „Възход и падение на Третия райх” (Изток-Запад, превод Мария Кондакова).   На 4 май Чърчил в реч се оплаква, че руското предложение още не е прието в Лондон, „въпреки това то е посрещнато с ужас в Лондон и Париж”.     Но Лондон и Париж пращат в Москва делегати за преговори. Английските са без писмено пълномощно за воденето им, но със задачата да ги протакат. И ги протакат цяло лято: „Както разкриват конфиденциалните британски протоколи на всекидневните военни преговори и докладите на британските преговарящи, англо-френският военен екип е бил изпратен в Москва, за да обсъжда не детайли, а „общи принципи”.   Ворошилов: „Не сме се събрали тук да правим отвлечени декларации, а да изработим цялостна военна конвенция”. Хитлер се кани да напада Полша. Англичани и французи не успяват да кандърдисат поляците да приемат решаващата помощ от СССР. Които предната година са отказали минаване на Червената армия в помощ на Чехословакия.   Шайрър е американски кореспондент в Берлин до 1940 г. и е от „отчайващо малката група учени”, допуснати до отворените в САЩ през 1955 г. пленени документи, преди да ги върнат на Германия. Само хартията на германското външно министерство е 485 тона. Пише историята основно върху тази документация…   Развръзката на тройните преговори е русофобски любимият пакт Рибентроп-Молотов. Сталин се решава на него, притиснат от френско-британската несговорчивост и от германската армия на полската граница. Според Шайрър. Чакаме втория му том.", "date": "2017.11.14", "title": "Как се стига до пакта Рибентроп-Молотов според документите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375199-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%BC%D0%B0-%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Откакто Бойко започнаха да го представят като Чорбаджията на Балканите, някои хора се екзалтираха – и започнаха да се случват неща, които са трагикомични.   Все още чакаме македонските власти да променят отношението си към нашата История – тоест, да ревизират досегашните си кърджалийски набези из нея.    Сега за друго. Вдигнаха врява до Бога заради арестуването на нашите лекари в Босилеград. Да помислим малко. Ние минаваме за разграден двор – и, все пак, я си представете, ако сърбите открият медицински пункт в софийската „Надежда“и започнат да преглеждат сърби, живеещи тук? Няма ли да реагираме по същия начин?  Със сигурност. И, всъщност, каква е ползата от въпросните прегледи в Босилеград? Не можеш да лекуваш там никого – най-много да му дадеш един аспирин и да му кажеш да прескочи до София. Хората от Босилеград сигурно и сами отдавна са се сетили за това.   Лекарите не са виновни – някой ги е наврял в тази патриотарска игра. Сега щели да отнесат въпроса до Дантелите в Брюксел. Ами, ако оттам ни наредят да лекуваме болните българи от Сръбско – тогава?   Телевизиите, колкото и да са ошашавени от всевъзможни съображения, все пак са запазили някакъв инстинкт, който донякъде ги предпазва в подобни случаи от крайни екзалтации. След мелодраматичния репортаж от Босилеград, по Би Ти Ви, например, излъчиха и репортажи за критичното състояние на някои тукашни болници. За да ни отрезвят, вероятно. Можеха, разбира се, и направо да кажат, че не бива да се правим на прекалени светци.   Друго въодушевление наблюдаваме около българите в Албания, които наскоро бяха признати за малцинство.  Разговаряха с един от тях: не знае български – изобщо, имената му мюсюлмански, вярата му също – обаче българин.  Иска да си идва тук. Чок селям, българино?   Както сме се заплеснали, ще приютяваме клетници и от Албания.  За тях специално, трябва да сме доста по-щедри: трябва да ги учим на родния им език, да ги образоваме, да ги трудоустройваме, а може би дори и джамии трябва да им направим. Като нищо може да се случи всичко това, ако бяхме Швейцария на Балканите.  Но не сме.   Да помагаме – ако можем. Но да не забравяме, че има предостатъчно българи И в България – клетници същи, недолекувани, недохранени и пр. Вижте ги тях. Поне няма да им правим джамии.   Прогноза: колкото повече се зверим в Западните Балкани и се натягаме да ги приобщаваме към ЕС, толкова по-малко ще ни остава време да приобщаваме България към българите.  ", "date": "2017.11.14", "title": "Българи има и в България"}
{"url": "http://www.classa.bg/%D1%81%D0%B2%D1%8F%D1%82/item/375192-%D0%BA%D0%B8%D1%82%D0%B0%D0%B9-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0", "text": "            Все повече американци осъзнават колко е нараснало могъществото на Китай в съперничеството му със САЩ и се утешават с мисълта, че когато Китай стане още по-богат и по-силен, той ще тръгне по пътя на Германия, Япония и останалите страни, претърпели дълбоки промени и станали водещи либерални демокрации. Според израза на бившия зам.-главен секретар на САЩ Роберт Зелик „вълшебният коктейл от глобализация, пазарно потребление и интегриране в световния ред, основан на определени правила, в края на краищата ще доведе Китай до демократизация вътре в самата страна и превръщането й в „отговорен акционер на световната политика“.    Самюъл Хънтингтън не е съгласен с този извод. В книгата си „Сблъсъкът на цивилизациите“ (1993 г.) той доказва, че водоразделът между културите не само че няма да се размие в световния либерален ред, а ще стане определяща черта в света след края на Студената война. С аргументите си Хънтингтън много точно предсказва пропастта между „западната и мюсюлманската цивилизация“. Нейната най-ярка проява са терористичните актове от 11 септември и техните ужасяващи последици.      Изминалите години подкрепиха изводите на Хънтингтън, а следващото десетилетие убедително ще докаже неговата правота. Сами по себе си САЩ олицетворяват това, което Хънтингтън счита за западна цивилизация.    Противоречията между американските и китайски ценности, традиции и философии ще задълбочат фундаменталното структурно напрежение, възникващо всеки път когато развиваща се държава, каквато е Китай, заплашва да измести доминираща такава, каквато са САЩ. Причината, според която тези изменения често водят до конфликт е „капана на Тукидид“, наречен така на името на древногръцкия историк, наблюдавал опасното противопоставяне между надигащата се Атина и противостоящата Спарта. Според Тукидид:     Разбираемо е, че укрепващите държави се чувстват в правото си да изискват повече влияние и уважение. Силните държави, сблъсквайки се с предизвикателствата отправени им от новите сили, изпитват страх, опасения, неувереност, което ги кара да заемат отбранителна позиция.    В такива условия, недоразуменията се раздуват, съчувствието се превръща в несбъдната мечта, а събития и действия на трети страни, които в друг случай биха се считали за незначителни или намиращи се под контрол, могат да подтикнат към военни действия, нежелателни за водещите играчи. В случая със САЩ и Китай рискът на Тукидид се усложнява от цивилизационната несъвместимост и задълбочаващата се конкуренция, което още повече затруднява сближаването им.       Американците се отнасят към държавата като към необходимо зло и считат, че си струва да се опасяваш от склонността й към тирания и злоупотреба с власт, затова трябва се стараеш да я въздържаш от подобни уклони.    .    В капитализма според американското разбиране за свободния пазар държавата определя правилата и осигурява тяхното спазване. Държавната собственост и намесата на държавата в икономиката понякога могат да бъдат използвани, но това по-скоро е нежелателно изключение.   .    В китайската култура липсва американския индивидуализъм, който оценява държавата по това, доколко тя добре защитава правата и свободите на гражданите. Китайската дума „гъжънчжуи“, с която се обозначава индивидуализма, се тълкува като егоистично противопоставяне на личните и обществени интереси. Китайският еквивалент на крилатата фраза „свобода или смърт“ в превод от китайски звучи като „хармонично общество или смърт“. За Китай, висшата ценност е редът, а хармонията се обезпечава от йерархията на участниците, които спазват първото изискване на Конфуций: „Знай си мястото“.      Американците се придържат към друг възглед. От края на Втората световна война Вашингтон се стреми да не допусне появата на равен по сила конкурент, способен да отправи предизвикателство към военното превъзходство на САЩ. Но крайъгълен камък на следвоенната представа на Америка за световен ред е необходимостта от световна система, основана на ясни правила, която е сдържащ фактор за всички държави, включително и за САЩ. И накрая, китайците и американците имат различни представи за времето и неговото измерване. Американците са склонни да се концентрират към днешния ден и постоянно броят часовете и дните.    А китайците са обърнати по-скоро към историята и повече мислят с категории от десетилетия и столетия. Разбира се, това са прекалено широки обобщения не отразяващи цялото многообразие на американското и китайското общество. Но същевременно те служат като важно напомняне, което не трябва да забравят американските и китайските политици, ако имат намерение да управляват изострящата се между тях конкуренция без заплаха от война.     Културните разлики между САЩ и Китай се задълбочават и от една видима особеност, характерна и за двете държави. Тя се състои в крайната проява на комплекса за превъзходство. Всяка от страните счита себе си за уникална и, че в света няма друга подобна на нея. Очевидно е обаче, че само едната от тях може да бъде номер едно в света. Бившият премиер на Сингапур Ли Куан Ю изпитваше съмнения по повод способността на САЩ да се адаптират към бързо развиващия се Китай. В едно свое интервю през 1999 г. той казва:       В известен смисъл китайската изключителност е по-ярко изразена, отколкото американската. Историкът Гари Гелбър пише в своята книга „Еволюцията на империите в нации“ (2001 г.):         И до ден днешен китайците се гордеят със своите цивилизационни постижения. В една своя реч произнесена през 2012 г. Си Дзинпин заявява:    .    По-късно, в книгата си  „Управлението на Китай“ (2014 г.) Си Дзинпин твърди, че „непрекъснатият цивилизационен процес в Китай е уникално явление в света и уникално постижение в световната история“. Американците също виждат в себе си авангард на цивилизацията, особено когато става дума за политика. Страстта към свобода, отразена във водещия документ на американското политическо кредо „Декларацията за независимост“, казва, че „всички хора са създадени равни и Твореца им е дал определени безспорни  права“.          Тези философски различия намират своя израз в концепциите на правителствата, разработени във всяка една от двете страни. Макар, че бащите – основатели на САЩ са движени от дълбоко недоверие към властта, те признават, че правителството е необходимо на обществото. Иначе няма кой да защити гражданите от външна заплаха или от нарушаване на правата им от престъпниците вътре в страната? Въпреки това те отчаяно правят опити да намерят компромисно решение на тази дилема.      За да се справят с това предизвикателство те формират правителство, в което, както пише историкът Ричард Нойштадт, „разграничават институциите и поделят властта между тях“. Въпреки това, самите бащи съвсем съзнателно допускат постоянна борба между изпълнителната, законодателната и съдебната власт, което води често до блокиране на дейностите, вкарва ги в глуха линия или даже предизвиква проблеми във функционирането на самото правителство.    Но въпреки проблемите, постепенно се създава система за сдържане и баланс, възпрепятстваща злоупотребите. При китайците представата за правителството и неговата роля в обществото е диаметрално противоположна. Както пише Ли, „историята и културната летопис на страната свидетелстват за това, че когато има силен център (Пекин или Нанкин), в страната цари мир и благоденствие. Когато центърът е слаб, провинциите и техните окръзи се управляват от местни военно-феодални князчета“.        От гледна точка на американците, демокрацията е единствената справедлива форма на управление, тоест властта получава легитимност чрез съгласието на управляваните. Тази гледна точка не е популярна в Китай, където е прието да се счита, че правителството придобива или губи политическа легитимност в зависимост от постигнатите успехи. В едно свое провокационно изказване на конференция на TED през 2013 г. венчърният капиталист от Шанхай Ерик Ли се усъмнява в предполагаемите предимства на демокрацията и разказва следната история:        Вашингтон и Пекин имат и много различни подходи към прокарването на фундаменталните политически ценности в света.    .    Както пише Хънтингтън в книгата си: „Съединените щати са мисионерска страна, движима от вярата, че народите, дори и тези не принадлежащи към западната цивилизация, рано или късно ще заявят своята привързаност към западните ценности… и ще приемат тези ценности в своите държавни институции“. Повечето от американците вярват, че демократичните права са добри за всеки човек, независимо от това къде живее.     .    Китайците, макар и да вярват, че другите гледат на тях като на образец за подражание, възхищават се на техните добродетели и даже правят опити да копират тяхното поведение, никога не са се занимавали с прозелитизъм. Американският дипломат Хенри Кисинджър отбелязва:     Не е учудващо тогава, че китайските лидери се отнасят с дълбоко подозрение към опитите на САЩ да ги обърнат в своята вяра. В края на 80-те години Дън Сяопин, ръководител на Китай от 1978 г. до 1989 г. и родоначалник на процеса на либерализация, в разговор с високопоставени чужденци обръща внимание на обстоятелството, че:        Между американците и китайците има съвсем различни представи за миналото, настоящето и бъдещето. Американците гордо отпразнуваха 241-годишнината на своята държава, а китайците обичат да напомнят, че тяхната история обхваща 5 хилядолетия.     .    Китай, напротив, вижда себе си вечно на тази планета, защото Китай е бил и винаги ще бъде. По силата на разтегленото си разбиране за времето китайските лидери ясно разграничават ескалацията и хроничното състояние, отделят нетърпящите отлагане неща от важните държавни работи.     .    А именно така направи Дън през 1979 г., когато оглавяваше китайската делегация на преговорите с Япония по повод спорните острови Сенкаку. Той постигна съгласие за дългосрочно търсене на решение на този спор, вместо да настоява за незабавното му решаване. Все по-чувствително реагирайки на новинарския поток и общественото мнение в социалните медии, политиците в САЩ пишат в Туитър или импулсивно обявяват спешни планове за действие, обещавайки намирането на бързи решения. Китайските лидери точно обратното на тях проявяват стратегическо търпение.    Ако предстоящите в близко време тенденции са благоприятни, те не виждат нищо страшно в това да изчакат и да вземат решение в по-далечна перспектива. Американците са на мнение, че са специалисти в решаването на проблеми. Провеждайки политика целяща извличане на краткосрочни изгоди, те се стараят да решат една или друга задача колкото се може по-бързо, за да може след това веднага да преминат към решаването на следващия въпрос.        Това е нещо съвършено противоположно на дълбоката историческа и институционална памет на китайците, които са убедени, че няма нищо ново под слънцето. Но всъщност китайските лидери са склонни да вярват, че много задачи не е възможно да бъдат решени веднага и вместо това трябва да бъдат управлявани. Те гледат на предизвикателствата в дългосрочна перспектива като на нещо циклично.    Тоест, проблемите, с които се сблъскват днес, са следствие от процеси, развивали се през последната година, през последното десетилетие или столетие. А политическите стъпки, които ще предприемат сега, ще способстват за по-нататъшната им еволюция в правилна посока, докато накрая се стигне до тяхното решаване. Така например от 1949 г. Тайван е във властта на хора, които Пекин счита за китайски националисти, обявени извън закона. Тъй като китайските лидери са убедени, че Тайван е неразделна част от Китай, те се придържат към дългосрочна стратегия, включително и на по-тесни икономически връзки с Тайван, за да могат постепенно да върнат „блудния син“ у дома.     За Вашингтон и Пекин ще бъде трудно да избегнат капана на Тукидид и той произтича от техните конкуриращи се представи за световния ред. Отношенията на Китай със своите граждани е модел за изграждане на отношения с по-слабите съседни държави. Китайската компартия поддържа реда за сметка на авторитарна йерархия, изискваща от гражданите почтеност и лоялност. Поведението на Китай на международната сцена отразява аналогичните на установения йерархичен ред очаквания.        За разлика от китайците, американците се стремят да наложат върховенството на международното право. В същото време те признават реалността на силата в международната джунгла (според Хобс), където е по-добре да бъдеш лъв, отколкото агне. Вашингтон често се опитва да реши това противоречие, рисувайки свят, в който САЩ са доброжелателен хегемон, играещ едновременно ролята на законодател, полицай, съдия и съдебни заседатели. Вашингтон призовава другите страни да приемат основните правила на световния ред, който той е установил и надзирава.      Генерал Мартин Демпси, бивш председател на Обединения комитет на началник щабовете на Пентагона, лично се сблъсква с реакцията на китайците от този факт. За отношенията си с тях той казва във Foreign Affairs:         Почти три десетилетия вече САЩ са най-могъщата страна в света. За това време влиянието на Вашингтон върху световната политика е важен фактор, даващ възможност на елитите и лидерите на другите страни да осмислят американската култура и американския стратегически подход. От друга страна, американците често са сигурни, че могат да си позволят всичко, без да се замислят особено за мирогледа на хората в другите страни. Подобно отсъствие на интерес се подхранва от вярата, че останалия свят независимо от всичко, макар бавно и постепенно, но все някога ще  заприлича на САЩ.    .    Американските политици  признаха, че трябва да започнат по-добре да разбират Китай и особено неговото стратегическо мислене. Те вече започнаха да вникват в спецификата на мислене на своите китайски колеги особено в случаите, когато китайците ще трябва да решават дали да използват военна сила. При решения дали да се атакува врага, кога и как да стане това, китайските лидери действат рационално и прагматично. Обаче американските политици и анализатори са намерили пет ориентира, които им позволяват по-добре да разберат вероятното стратегическо поведение на Китай в случай на конфронтация.    .    Освен това китайците не изпитват сериозна необходимост да оправдават своето поведение от гледна точка на международното право или етични норми. Това позволява правителството да бъде безкомпромисно гъвкаво, доколкото то не се чувства обвързано с предишни обещания. По този начин то е неуязвимо откъм критики за непоследователност в действията си.       Но не само прагматичният подход към международната политика дава преимущество на Китай пред САЩ. Подобно предимство представлява и маниакалното му придържане към концепцията за стратегически-цялостното разглеждане на света. Китайските стратези виждат взаимни връзки на всичко с всички. Развитието на обстановката, в която възниква определена стратегическа ситуация, е това, което китайците наричат с думата „ши“. Този термин няма пряк превод на английски, но може да бъде преведен по смисъл, като „потенциална енергия“ или „динамика“, присъща на всяко обстоятелство в определен момент от времето.    Това понятие включва в себе си географските особености на местността, метеорологичните условия, баланса на силите, фактора на изненада, бойния дух и много други елементи. Както пише Кисинджър в своята книга „За Китай“ (2011 г.): „Всеки фактор влияе върху останалите, пораждайки едва забележими промени в динамиката и обезпечавайки по този начин едно относително преимущество“.       За китайските стратези войната е предимно психологическо и политическо противопоставяне. Съгласно мисленето на китайците, не по-малко важно е как противникът възприема фактите, отколкото самите реални факти. Като създава и поддържа образ на цивилизация, която превъзхожда всички други и представлява „център на вселената“, императорски Китай въздейства сдържащо на враговете си, и то така, че те даже и не помислят да отправят предизвикателство към неговото господство.        Дейвид Лай, специалист по военна политика на страните от Азия, илюстрира такъв подход с помощта на сравнението между играта „шахмат“ и нейния китайски еквивалент играта „го“. В „шахмата“ играчите се стремят да заемат центъра на дъската и да победят противника. В „го“ играчите се стремят да обкръжат противника. Ако един гросмайстор в шахмата прогнозира с пет, шест хода напред, то един майстор в „го“ прогнозира развитието на играта с 20, 30 хода напред.    Проследявайки всички фактори в общия контекст на отношенията с неприятеля, китайският стратег не се подава на изкушението преждевременно да се устреми към победата. Вместо това, той се насочва към постепенно увеличаване на преимуществото си. В своя анализ от 2004 г. за Института за стратегически изследвания към Военния колеж на армията на САЩ Лай пише:         Редно е Вашингтон да се вслуша в предупреждението на Лай. В следващите години различни „горещи“ точки могат да станат причина за криза в китайско-американските отношения, включително и ако продължават териториалните спорове около Южнокитайско море и напрежението във връзка с разширяващата се програма за ядрените оръжия на Северна Корея.    Тъй като ще минат още едно-две десетилетия преди военните възможности на Китай да се сравнят с тези на САЩ, китайците ще продължат да се държат благоразумно и внимателно да се предпазват от използването на летално оръжие срещу американците. Пекин ще продължи да се отнася към военната сила във външната си политика, като към второстепенен инструмент, целта на който е не победа в сраженията, а постигане на националните цели. Ще продължи да укрепва дипломатическите си и икономически връзки със съседните страни, задълбочавайки тяхната зависимост от Китай, и ще продължи да използва икономическите лостове, за да ги поощрява (или принуждава) към сътрудничество по други интересуващи го въпроси.    Макар че традиционно Китай счита войната като крайна мярка, в един момент ако прецени, че международните тенденции се движат в неблагоприятна за него посока и той губи възможност да диктува условията, тогава е възможно да прибегне до ограничен военен конфликт, с помощта на който да се опита да обърне отново тенденцията в благоприятна за него посока. Последният път по време на Студената война, когато САЩ бяха изправени пред много висок риск да попаднат в капана на Тукидид, беше Кубинската ракетна криза. Размишлявайки за тази криза няколко месеца след нейното разрешаване, президентът на САЩ Джон Кенеди каза какъв урок е извлякъл от нея за бъдещето:         Въпреки твърдата риторика на Москва, съветският премиер Никита Хрушчов в края на краищата стигна до извода, че може да направи компромис по въпроса за разполагане на ядрено оръжие в Куба. Точно по същия начин както Кисинджър и Никсън видяха впоследствие, че китайският идеолог Мао е напълно готов на отстъпки, ако това отговаря на интересите на Китай. Сега Си Дзинпин и Доналд Тръмп правят максимално остри изявления, особено когато става дума за Южнокитайско море. Но и двамата са майстори в правенето на сделки. Все пак официалните лица в администрацията на САЩ, разработващи политиката към Китай ще постъпят мъдро, ако обърнат внимание на изречението на древния китайски философ Сун Дзи:      ______________    ", "date": "2017.11.14", "title": "Китай срещу Америка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375183-%D0%B1%D0%BE%D0%BC%D0%B1%D0%B0-%D1%86%D1%8A%D0%BA%D0%B0-%D0%B2-%D0%BA%D1%80%D0%B0%D0%BB%D1%81%D0%BA%D0%BE%D1%82%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE", "text": "тилът на Меган Маркъл според мнозина е копие на стила на Кейт Мидълтън. След като Мегън официално стана приятелка на принц Хари - тя не спира да говори как тя и Кейт вече имат много общи неща - едно от тях е точно гардероба... Дали обаче това ще доведе до жесток женски скандал в кралското семейство? Предстои да видим, но фактите са си факти. Черната дантелена рокля беше първата, която най-много привлече вниманието.        Последваха още няколко \"повторения\" на тоалетите им.        Винаги първа в избора на дрехи бе Кейт, а Мегън я копираше скорострелно.        Копирането понякога става изключително натрапчиво.        ", "date": "2017.11.14", "title": "\"Бомба\" цъка в кралското семейство!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375184-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%BD%D0%BE%D0%B5%D0%BC%D0%B2%D1%80%D0%B8", "text": "Ако се почувствате настинали, днес трябва да бъдете особено внимателни към вашето здраве. Дори ако на улицата е много по-топло, не трябва все още да сваляте топлото яке. От големи покупки, пътувания и подписване на договори, днес по добре се откажете. Не трябва да започвате общ бизнес с близък приятел. В противен случай, връзката ви ще се влоши и на преден план, ще остане само финансовия интерес. Възможен е провал на големи събития и сделки, но не трябва да се разстройвате. Всичко с времето си – това трябва да научат тези, които бързо се стремят към изпълнение на желанията. Не пренебрегвайте, дори и незначителната информация. Тъй като рискувате да попаднете в непредвидени ситуации и да пропуснете същественото по време на работа. В любовта, ще имате успех, ако не стоите вкъщи и копнеете за бивш приятел. Вечерта, ще имате възможност да се запознаете с очарователен човек във всеки смисъл. Днес е добре да се въздържате от пътувания на дълги разстояния, алкохол и прекалено шумни компании. Прекарайте времето си в самота или в кръга на най-близките си хора. Не влизайте в спор с хора, които са по-възрастни и по-опитни от вас. Редица предизвикателства в личния ви живот, ще се решат без активното ви участие. Искрено, ще се радвате на всички приятни малки неща, които ще имат положително въздействие върху вас. По-малко слушайте съветите на другите и действайте интуитивно. Особено, когато става въпрос за личните ви интереси и вашия любим. Денят обещава впечатляваща печалба и изгодна оферта за сътрудничество с чужбина. Много от събитията през деня, , ще зависят не само от действията ви, но също така и от вътрешното ви настроение. Мислете позитивно, за да реализирате плановете си, във финансовата област и работата. Успехът ще се развиват, личните и бизнес дела. Вечерта, ще получите добри новини от приятел. Денят не е добър за дълго пътуване, особено ако обстоятелствата са срещу това събитие. Може да имате проблеми с учение и обучение, така че е най-добре да не градите планове в тези области. Необходимо е също, да платите всичките си данъци и дълговете. Тогава финансова ви ситуация, ще се стабилизира веднага. Днес, ще и е трудно да контролирате емоционалното си състояние, което може да предизвика множество спорове и конфликти. Бъдете особено внимателни в работата и общуването с колеги. Прекомерната прямота, може да доведе до неразрешими ситуации. Обърнете внимание на здравето  си.   Не се препоръчва да работите до изнемогване, в противен случай това, ще подкопаене не само здравето ви, но и ще развали отношенията с близките ви. Вие и така, много време прекарвате на работа, така че дайте на организма си почивка, а на близките си възможност да общуват с вас. Погрижете се също за здравето си, както и ограничете консумацията на мазни и солени храни. Мислите ви, ще се \"въртят\" около миналото и неприятни събития. Имайте предвид, че вече е невъзможно да промените нищо, така че не си губете времето в самосъжаление. Денят е подходящ за творчество и развитие на оригиналните ви идеи. Сутринта започнете с упражнения, а вечерта завършете с релакс. Днес, може не само успешно да почистите дома си от ненужни вещи, но и тялото си от токсини. Обърнете внимание на здравето си, храненето и нервната система. Денят ви обещава, чести пътувания по бизнес и работа с важни документи. Ако домашните проблеми, прекалено много ви дразнят, отложете решението им, за по късно. Днес, ще почувствате напрежение във всички сфери на живота. Бъдете особено внимателни на пътя, пазете се от извънредни ситуации и контузии. Не трябва да приемате непознати лекарства и алкохол. Възможни са усложнения, свързани с хронични заболявания.", "date": "2017.11.14", "title": "Дневен хороскоп 14 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375185-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "          „Шест месеца, докато сме във фокуса на Европа, да се изговорят всички глупости, които на някого му дойдат на акъла\". Така министър-председателят описа целта на готвения от опозицията мъгляв вот на недоверие. За него са ясни само две неща. Първо - срокът на внасяне (в навечерието на европредседателството). И второ - че е напълно безперспективен, безсмислен и безпредметен.    Тъй че министър-председателят е прав. При това не само за конкретния момент и конкретния повод, но и по принцип - напоследък в българската политика пада голямо „чесане на езиците\" с празни приказки и всевъзможни глупости.    Пример за това даде обаче и самият премиер - във въпросното си изявление той отговори на намерението за вот на недоверие със също толкова безперспективната и безсмислена инициатива \"да се върнем в целия криминален преход на приватизацията\".   Освен че е безперспективна и безсмислена, тази инициатива е и крайно банална и изтъркана от употреба. Може би е забравил, но самият премиер преди година вече се закани да прави „тотална ревизия на приватизацията\". И не е само той. Един президент непрекъснато повтаряше „да се отворят досиетата на прехода\", а още преди 16 години един главен прокурор, който ще се запомни главно с неспирните си провокации към здравия разум, гръмко плашеше с проверка на всички раздържавени предприятия.    Днешният главен прокурор пък преди няколко месеца отсъди, че „има престъпления в много случаи (на приватизация)\", но се оплака, че „давностният срок за неизгодни сделки е отдавна изтекъл\" и „чертата е теглена\". И ето, че сегашните управляващи се канят да отстранят това неудобство със „законодателни промени по отношение на отпадането на давността за престъпления при приватизационни сделки\". За да може, по думите на премиера, „давността за приватизация да върви заедно с този вот на недоверие\".     За да видим какъв ще е този път резултатът от това упражнение, трябва да започнем от самата приватизация, към която с годините съзнателно и трайно беше залепено прилагателното „криминална\". Това е крайно опростенческо представяне на историята, полуистина, която заради непрекъснатото си повтаряне се превърна в една от най-големите лъжи на прехода, предназначена за хора с къса памет.   Така приватизацията бе превърната в мръсна дума, в удобен универсален виновник за всички злини и несгоди. За целта бяха съчинени стряскащи легенди, като например често повтаряното твърдение, че активи за десетки милиарди левове, долари или евро (някои казват 20, други 30, че и повече) били продадени само за 2-3 милиарда. Сега премиерът вдигна мизата още по-високо, като обяви, че над 30 милиарда били откраднати по време на приватизацията.   Но тези „сметки\" нямат нищо общо с реалността. По официални данни на съответната агенция, досега приходите на държавата от приватизацията (която все още не е приключила) са за над 12,5 милиарда долара. Освен това, както е известно, едно нещо струва толкова, за колкото има желаещи да го купят. А желаещи да платят измислените от някой политик или прокурор фантастични суми никога не е имало.    Първо, защото голяма част от някогашната „гордост на социализма\" бяха технологично изостанали и икономически нежизнеспособни предприятия, чиято т.нар. продукция не би могла да бъде продадена никъде извън затворения, дефицитен и непридирчив пазар на „братските социалистически страни\". И второ, защото при приватизацията заедно с активите се продават и пасивите. А огромна част от държавните предприятия бяха предварително източени, свръхзадлъжнени и докарани до фалит. (Същото, впрочем, се случи и със самата държава.)   При тези условия истинският проблем с приватизацията беше, че тя бе безкрайно, а в някои случаи непоправимо забавена заради нечия далавера, политическа нерешителност или некомпетентност, както и заради изкуствено подклажданите страхове на „широките народни маси\", успивани с благи приказки за „плавен преход\".   Въпреки всичко това обаче истината е, че именно благодарение на приватизацията икономически здравата и жизнеспособна част от българската държавна икономика оцеля и продължава да работи успешно в една нормална пазарна среда.     Разбира се, далеч съм от мисълта, че всичко около приватизацията е било прозрачно, справедливо и законно, че не е имало комисиони и нагласени процедури в полза на „наши хора\". Само че също така сигурно е, че от приказките за „ревизия на приватизацията\" отново няма да произтече абсолютно нищо.   Първо, защото идеите за законодателни промени са юридически безсмислени. Премахването на давността за „престъпления\", свързани с приватизацията, е невъзможно поради простата причина, че е противоконституционно. А възможното „удължаване на давността до максимума от 35 години\" няма да промени нищо, защото няма как да бъде приложено със задна дата - за всяко престъпление се прилага законът, който е бил в сила по време на неговото извършване.    И второ, защото дори за момент хипотетично да допуснем, че някакси тези юридически „неудобства\" бъдат преодоляни, е много трудно дори да си представим, че десетилетия по-късно такива „престъпления\" въобще могат да бъдат открити и доказани. И че прокуратурата на Цацаров може да направи онова, което не успя да направи прокуратурата на Филчев. Освен най-много да потормози известно време някой политически или бизнес конкурент.   Така че цялата тази дандания около приватизацията не е нищо повече от политическа димка, чието пускане преследва едновременно няколко цели. Най-напред - да послужи като пропагандно противодействие на предстоящия вот на недоверие. После - да отклони вниманието от неспособността и нежеланието да се извършват реални реформи и от подмяната им с имитация (например, че се води борба срещу корупцията). И накрая - да прикрие далавери (включително извършени напоследък приватизационни сделки, за които давността далеч не е изтекла) и престъпления от по-ново време, в сравнение с които толкова оплюваната приватизация изглежда като детска игра.   Заедно с това обаче волно или неволно се постига още един ефект - задълбочава се заблудата, че целият преход е провал, че демокрацията и пазарната икономика са измама, наложена от някакви злосторници, и че съществува някаква алтернативна посока, в която трябва да тръгнем.", "date": "2017.11.14", "title": "Истината за приватизацията"}
{"url": "http://www.classa.bg/%D1%81%D0%B2%D1%8F%D1%82/item/375186-%D0%B7%D0%B0%D1%89%D0%BE-%D0%B2%D0%B7%D0%B8%D0%BC%D0%B0%D1%82-%D0%B2%D0%B5%D0%B3%D0%B0%D0%BD%D0%B8%D1%82%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BD%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%BE", "text": "            Преди няколко дни срещнах един стар приятел, който изглеждаше доста унил. Разказа ми, че на курс по йога се запознал с една невероятна жена. Романтиката обаче угаснала твърде бързо - още на първата им среща в ресторант. Дамата, която била веганка, не проявила и грам разбиране за това, че кавалерът ѝ си избрал ястие с месо. Тя станала и напуснала ресторанта, наричайки го на всеослушание \"Убиец!\".   Защо някои вегани са толкова агресивни? Зададох този въпрос на учителката по йога Ни Чин. \"Те смятат, че месоядците са омърсени и жестоки \", отговори ми тя. Но май не само месоядците. Преди време по радио Дойчландфунк защитникът на правата на животните Ахим Щьосер бе казал, че вегетарианците са същите убийци както всички, които не са вегани. Той, разбира се, не другарувал нито с вегетарианци, нито с месоядци. Така, както и не другарувал и с расисти.    Ах, как бих искала да му кажа: „Успокой се малко! Любовта към животните в никакъв случай не оправдава омразата към хората.\" Хора като Ахим Щьосер се ядосват неистово, защото в техните очи другите са морално изостанали.    Посредством провокативни изказвания те се опитват да разбудят духовните неандерталци. Това ми напомня за германските Зелени. И те често са загрижени за моралното ниво на германците.    Преди изборите за Бундестаг през 2013 Зелените заговориха за \"Veggie Day\" и настояваха веднъж седмично всяка обществена кухня да готви без месо. На изборите обаче те набързо бяха наказани от месоядците. Тогава това ми се стори нечестно. Все пак Зелените имат най-добри намерения. А и един ден седмично без месо в чинията е напълно приемливо.     У Дзътиен, първата и единствена императрица на Китай, е била много по-крайна: през седми век по времето на династията Тан тя превърнала всеки ден от седмицата във вегетариански, защото била будистка. И тъй като, както се твърди, китайците не понасяли мляко, всички били принудени да станат вегани. В резултат на това обаче депресията се превърнала в национална болест.   \"Без животински продукти човешкият организъм изпитва недостиг на витамин B12, а това води до много болести – като загуба на паметта или депресия\", обяснява инструкторката по фитнес и йога Ни Чин и добавя, че и много вегани в Германия страдат от подобни оплаквания.   Достатъчно тревожно е, че зрели хора злоупотребяват със здравето си. Още по-недопустимо е обаче, че те обричат и децата си на веганизъм.   Мои приятели ми разказаха за една жена, която заминала за Индия със сина си, за да се отдаде заедно с него на суровоядство. При него се консумират само сурови плодове, зеленчуци и ядки, както и храни, които не са били загрявани над 45 градуса. Следващата, още по-строга, степен на хранене следват т.нар.фрутарианци – т.е. плодоядци. Те се хранят само с плодове, които не са били откъснати от храст или дърво, а сами са паднали на земята. От гледна точка на плодоядците, обикновените вегани са мекушави хора със съмнително схващане за морал. Моралната летва е вдигната твърде високо     С други думи: моралната летва е вдигната много, много високо. Най-долу са безнадеждните случаи като мен, които всяка година обикалят Коледния базар с една крайна цел: щандът за наденички и пържени картофи.   Една степен по-високо са т.нар. флекситарианци (от англ. „flexible + vegetarian\") Които ядат месо само от време на време, после идва ред на лакто-ово вегетарианците, които не ядат месо, но консумират яйца и млечни продукти. А има и само ово-, или пък само лакто-вегетарианци.    Онези, които са се отказали от консумацията на месо поради етични съображения, са по-нагоре в моралната стълбица от онези, които са го сторили в името на здравето си. Същото важи и за веганите.    А плодоядците, които искат да спасят света с начина си на хранене, са си извоювали най-горното място. И колкото по-горе е стигнал човек по тази морална стълбица, толкова по-нетолерантно и високомерно гледа той на останалите по-долу.       А сред инструкторите по йога това е голямо изключение. Дипломираната биоложка се застъпва за умерен начин на хранене без крайности в едната или другата посока. В едно тя е дори единодушна с плодоядците, които обвиняват веганите в двоен морал. \"Веганите ни смятат за убийци на животните.    Те обаче не разбират, че и растенията са живи същества и имат чувства\", казва Ни Чин. Освен това и поведението им било противоречиво. \"Те говорят за близост с природата, но в същото време ѝ отнемат повече растения, отколкото месоядците, за да покрият енергийните си нужди. Истинската загриженост за околната среда изглежда по друг начин.\"     Аз например изпитвам и съмнения, че веганството е по-здравословно. На въпроса ми с какво се заместват млякото и яйцата във веганските бисквити, една сладкарка ми отговори: \"С много повече захар, разбира се!\". Фетишизмът на веганите освен това надува цените и помага за комерсиализирането на хранителните продукти.   Моята красива сънародничка Ни Чин смята, че както всяка нова мода така и веганството някой ден ще залезе. През последните три години броят на веганите в Германия стагнира около ниво от 840.000 души.   Впрочем, служителите в империята на У Дзътиен с времето все повече смекчавали нейната забрана за консумация на месо – с различни изключения и трикове. И германските Зелени изоставиха инициативата си за въвеждане на „Veggie Day\", след като се провалиха грандиозно на изборите през 2013. Те си откриха нови сфери, в които да морализаторстват.", "date": "2017.11.14", "title": "Защо взимат веганите толкова на сериозно?"}
{"url": "http://www.classa.bg/%D1%81%D0%B2%D1%8F%D1%82/item/375187-%D0%B7%D0%B0%D1%89%D0%BE-%D0%BD%D0%B0%D1%86%D0%B8%D1%81%D1%82%D0%B8%D1%82%D0%B5-%D1%81%D0%B0-%D1%83%D1%85%D0%B0%D0%B6%D0%B2%D0%B0%D0%BB%D0%B8-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5", "text": "             Г-н Мотадел, в книгата си „В името на пророка и фюрера\" Вие пишете за отношението на националсоциалистите към исляма. Как е изглеждала тази политика на нацистите?    В апогея на Втората световна война през 1941-1942 година, когато германски войски навлизат в обитавани от мюсюлмани територии на Балканите, в Северна Африка, Крим и Казказ, в Берлин започват да възприемат исляма като важен политически фактор. Така режимът стъпка по стъпка започва да търси мюсюлмански съюзници и да ги насъсква за битка срещу общите им врагове - евреите, Америка, Съветския съюз, Британската империя.     В населените от мюсюлмани фронтови региони Германия подхваща мащабна религиозна пропаганда, чиято цел е да представи „Третия Райх\" като закрилник на исляма. Освен това още в началото на 1941, малко преди нахлуването в Северна Африка, на войниците от Вермахта е раздадена специална брошура, озаглавена „Ислямът\", която им дава указания как да се държат с мюсюлманите.    На Източния фронт, в Крим и в Кавказ, където преди войната Сталин подлага исляма на брутално преследване, германските окупатори възстановяват джамии и медресета с надеждата, че така ще подкопаят съветската власт. Германските пропагандатори дори започват да политизират ислямските религиозни текстове, включително Корана и идеята за джихада като „свещена война\", за да подбудят мюсюлманите към религиозно насилие срещу враговете във войната.   Друг аспект е набирането на десетки хиляди мюсюлмански доброволци във Вермахта и СС след 1941 година. Става дума най-вече за босненци, албанци, кримски татари и мюсюлмани от Кавказ и Средна Азия.  Какви цели преследва националсоциалистическият режим с това ухажване на мюсюлманите? Причините са разнообразни. Както вече казах, в много части от фронта германските войски се натъкват на мюсюлманско население. В същото време към края на 1941 година военното положение се влошава много за Германия. Берлин се надява, че ще може да компенсира големите човешки загуби на Източния фронт с помощта на войници-мюсюлмани. Тези войници впоследствие се бият на всички фронтове: край Сталинград, във Варшава, дори в битката за Берлин.   На войниците от мюсюлманското вероизповедание се осигуряват всевъзможни условия за спазване на техните ритуали и молитвени правила. Специална роля играят военните имами, които се грижат не само за религиозните нужди на войниците, но също така и за тяхното политическо индоктриниране.    Разпространено е схващането, че мюсюлманите се съюзяват с нацистите в името на общия антисемитизъм. Доколко това е вярно?    В пропагандата, особено в арабския свят, антисемитските теми играят голяма роля. Съвсем същото е положението и с пропагандата в Германия по онова време. Много често стрелите на пропагандата са насочени срещу ционистката миграция към Палестина - една тема, която в периода между двете войни става особено важна в арабския свят.   В отделните мюсюлмански региони обаче е различно. Някои от мюсюлманските съюзници на Хитлер - и най-вече Главният мюфтия на Ерусалим Амин ал Хусейни, споделят омразата на нацистите към евреите. Но в няколко региона - на Балканите, в Северна Африка или на изток - положението е по-сложно. Там мюсюлманите и евреите живеят заедно столетия наред, а по време на войната дори са регистрирани случаи, в които мюсюлмани помагат да евреи да се спасят от германците.      Какви изгоди очакват за себе си мюсюлманите, които сътрудничат на нацистите?  Трудно е да се отговори обобщено. В Либия например, където мюсюлманското население години наред е подложено на бруталността на италианските колонизатори, германо-италианските войски са посрещнати относително хладно. Много по-лесни са нещата в Съветския съюз.   И още нещо: повечето от мюсюлманските доброволци са водени не от религиозни, а от материални мотиви. Гледат просто да избягат от глада и епидемиите в лагерите. И се надяват, че в германска униформа по-лесно ще преживеят войната.    Хайнрих Химлер, райхсфюрерът на СС, казва, че ислямът е „една религия, която специално за войниците е много практична и симпатична\". Наистина ли националсоциалистите откриват положителни страни в исляма? Или пък просто използват мюсюлманите за постигане на собствените си цели?    Според мен политиката на тогавашна Германия към исляма се ръководи най-вече от практически, прагматични мотиви. Но независимо от това някои от нацистките лидери, като Хитлер и Химлер, са големи ислямофили и многократно огласяват своите симпатии към исляма. През военните години Хитлер често критикува Католическата църква и дава исляма като положителен пример - той осъжда католицизма като слаба, мека, женствена религия и хвали исляма като силно, агресивно и войнствено вероизповедание. Същите нагласи наблюдаваме и у други известни нацисти. И все пак германската политика към исляма в онези години се ръководи в крайна сметка от стратегически интереси, а не от идеологически представи.   Давид Мотадел е професор по международна история в реномирания университет London School of Economics. Следвал е история във Фрайбург, Базел и Кеймбридж, занимавал се е с научна работа в Харвард, Йейл и Оксфорд.    Негови статии излизат в реномирани издания като „Шпигел\", „Зюддойче Цайтунг\" и „Ню Йорк Таймс\". Току-що беше публикувана книгата му „В името на пророка и фюрера. Ислямският свят и Третият Райх\".", "date": "2017.11.14", "title": "Защо нацистите са ухажвали мюсюлманите"}
{"url": "http://www.classa.bg/%D1%81%D0%B2%D1%8F%D1%82/item/375188-%D0%BA%D0%B0%D0%BA-%D0%B7%D0%B0%D0%BF%D0%B0%D0%B4%D0%BD%D0%B8-%D1%84%D0%B8%D1%80%D0%BC%D0%B8-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B8%D1%80%D0%B0%D1%82-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5", "text": "          Разтърсващи разкрития от един сенчест свят: „Казах на началничката, че не мога да дишам край тази машина. Температурите във фабриката и бездруго са около 30 градуса, а когато работим с тази машина, става още по-горещо\", разказва една жена, която изкарва прехраната си в текстилна фабрика в Сърбия. Началничката изслушала оплакването ѝ, след което насочила вентилационната тръба на машината право в лицето ѝ и казала: „Това си е ваш проблем. На който не му изнася - да си тръгва. Навън има достатъчно хора, които чакат да заемат вашите места. Вратата е ей там!\".         И още един потресаващ разказ: работничка описва как ръководството на фирмата ги накарало да съберат пари за апарат за мерене на кръвното налягане, за да могат сами да си помагат, когато някоя от жените изпадне в безсъзнание.   И двете работнички искат да останат анонимни. Същото важи и за всички останали жени, имали смелостта да споделят мъката си пред експертите от \"Кампанията за чисто облекло\" (CCC). Нищо чудно, че не желаят имената им да бъдат споменавани - всички те се опасяват да не загубят работното си място. Защото си е истински късмет да имаш работа в страна като Сърбия, където безработицата достига 16%, а сред младите хора - дори 30 на сто. Страна, в която добре платените служби в държавните институции се раздават само на хора с правилната партийна книжка.     Особено работничките в текстилната промишленост, която е предимно в ръцете на чуждестранни инвеститори, са изложени на нечовешки условия на труд и всевъзможен произвол - постоянно ги заплашват с уволнение, не им отпускат целия годишен отпуск, а понякога дори им забраняват да ходят до тоалетна. „Работничките разказват, че ги третират като роботи, като роби, но не и като хора. Крещят им, унижават ги и ги подлагат на сексуален тормоз\", свидетелства Бетина Музиолек, координаторка на CCC за Източна и Югоизточна Европа.   И всичко това заради едно работно място, което носи мизерни пари и безброй неплатени наднормени часове. Официалният екзистенц-минимум в Сърбия възлиза на 278 евро месечно, а едно четиричленно семейство се нуждае за оцеляването си от най-малко 652 евро. Работничките в текстилната промишленост получават средно по 202 евро на месец, а трудещите се в кожената и в обувната промишленост - по 227 евро. Този отрасъл дава хляб на близо 100 000 души в Сърбия, което представлява около 8 процента от всички трудещи се в страната.     При това Сърбия не е някакво изключение. „За глобалните играчи на пазара на модата страните от Източна и Югоизточна Европа са истински рай на ниските заплати\", констатират експертите от ССС в свой доклад по темата и споменават известни фирми като Benetton, Esprit, GEOX, Armani, Calzedonia, Dolce & Gabbana и H&M. Дори луксозни марки като Louis Vuitton, Prada и Versace произвеждат стоките си във фабрики с ниско заплащане.   Много от споменатите фирми използват етикета \"Made in Europe\" или \"Made in EU\", с което внушават на потребителите, че им предлагат стоки, произведени при съвсем нормални условия на труда. Реалността обаче е съвсем различна. „Много от 1,7-те милиона работници в региона, които произвеждат облекла, живеят в мизерия\", се казва в доклада на CCC.   „Понякога дори нямаме с какво да се храним\", признава една работничка от Украйна, а неин колега от Унгария казва: „Заплатите ни стигат само колкото да си платим тока, водата и парното\".   Подобни несправедливости са възможни само там, където липсва синдикална защита на труда. „Никой не защитава ефективно интересите на работниците\", казва Бетина Музиолек от ССС. Към това се добавя и фактът, че правителствата в региона пряко или косвено субсидират чуждестранните фирми. В Сърбия например чуждите концерни не само могат да разчитат на сериозно финансово подпомагане, но и получават парцели земя на нереално ниски цени или дори напълно безплатно. Освен това могат да разчитат и на данъчни облекчения.       „Това е нещо като надбягване в грешната посока\", казва Стефан Алексич, един от авторите на доклада. „Сърбия не е единствената бедна страна в региона - и всички те се борят за едни и същи инвестиции. Така ставаме свидетели на една конкурентна битка, при която въпросните страни се надпреварват коя от тях ще предложи на чуждестранните инвеститори по-добри условия за евтино производство\", казва още експертът и добавя: „Така държавата на практика сама финансира икономическата си изостаналост\".   Въпреки това \"Кампанията за чисто облекло\" не призовава към бойкот на въпросните фирми. „Всички работнички, с които разговаряме, ни казват, че имат нужда от тези доходи. Но е пределно ясно, че нещо трябва да се промени: тези хора трябва да получават прилични заплати, а условията на труд трябва да бъдат пригодени към европейските стандарти\", казва Бетина Музиолек, но добавя, че пътят дотам е дълъг и труден: „На първо място трябва да бъдат подсилени позициите на синдикатите. Тези раннокапиталистически условия са направо потресаващи\".", "date": "2017.11.14", "title": "Как западни фирми експлоатират източноевропейците"}
{"url": "http://www.classa.bg/%D1%81%D0%B2%D1%8F%D1%82/item/375189-%D0%B7%D0%B0%D1%89%D0%BE-%D1%82%D1%80%D1%8A%D0%BC%D0%BF-%D0%B2%D1%81%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%BF%D1%83%D1%82%D0%B8%D0%BD", "text": "          Почти няма друга външнополитическа тема, по която Доналд Тръмп толкова трайно да следва една линия, както в отношенията с Русия. Спрямо Китай той се извъртя на 180 градуса, по същия начин промени и изявленията си по адрес на канцлерката Ангела Меркел.   За Северна Корея, за Сирия и за други конфликти казва ту едно, ту друго. Но за руския президент Владимир Путин Тръмп се изказва все така положително - и по времето на предизборната си борба, и след нея. И само когато в САЩ се надигне особено остра критика срещу странните му изявления, той прави по някое малко уточнение.     Същото се случи за пореден път и сега. Най-важните американски тайни служби излязоха с оценката, че миналата година Русия се е намесила в предизборната борба в САЩ, а Тръмп веднага помете това твърдение с думите, че вярва на президента Путин, след като той отрича да е имало подобна намеса.   Конфузията не стана по-малка от направеното с половин уста доуточнение, че той, разбира се, заставал зад своите тайни служби.   Просто това е поредното доказателство колко спешно се налага да бъдат разследвани отношенията между екипа на Тръмп и Москва.     Райнхард Везер,", "date": "2017.11.14", "title": "Защо Тръмп все защитава Путин?"}
{"url": "http://www.classa.bg/%D1%81%D0%B2%D1%8F%D1%82/item/375190-%D1%82%D1%83%D1%80%D1%81%D0%BA%D0%B8-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D0%B3%D1%8E%D0%BB%D0%B5%D0%BD", "text": "          Ислямският духовник Фетхуллах Гюлен е считан от Турция за организатор на неуспешния опит за преврат от юли 2016 година. Анкара отдавна безуспешно се опитва да изиска по официален път екстрадирането на живеещия в изгнание в САЩ духовник.     Германски медии цитират информация на „Уолстрийт джърнъл\", според която в средата на декември миналата година в Ню Йорк се е състояла среща между Майкъл Флин, който тогава е бил вече номиниран за съветник по националната сигурност, и официални турски представители.    На този разговор била обсъдена възможността Гюлен тайно да бъде изведен от САЩ с частен самолет и после да бъде интерниран в специалния затвор на турския остров Имралъ, където от дълги години се намира и лидерът на забранената Кюрдска работническа партия (ПКК) Абдулах Йоджалан. NBC и „Уолстрийт джърнъл\" твърдят, че турската страна е искала да проучи дали Флин, след като официално поеме поста си на съветник в Белия дом, би им помогнал да получат каквото искат.   Тези разкрития били направени от специалния американски следовател Робърт Мълър, който разпитал четирима души за проведената среща в Ню Йорк. Именно от тях явно е узнал за евентуалното наличие на тайни договорки между Турция и бившия американски съветник по въпросите на националната сигурност, пише „Зюддойче Цайтунг\".    А „Франкфуртер Алгемайне Зонтагсцайтунг\" добавя друг важен детайл: бившият шеф на ЦРУ Джеймс Улси разказал, че на въпросната среща през декември 2016 в Ню Йорк, на която бил привлечен от Майкъл Флин, е ставало дума за операция под прикритие, целяща да изведе Гюлен от САЩ.   Неизвестно остава дали наистина са били плащани някакви пари от турска страна и как точно е реагирал Флин на исканията от Анкара. Адвокат на Флин отхвърли обвиненията като несъстоятелни.     По същия начин реагира и турското посолство във Вашингтон, което обяви твърденията на американските медии за „грешни, смехотворни и безпочвени\".    От посолството заявиха освен това, че Турция никога не би използвала незаконни средства, за да постигне екстрадиране на Гюлен от САЩ. Само че Анкара и друг път е действала така, припомня в тази връзка „Франкфуртер Алгемайне Цайтунг\" (ФАЦ) – когато през февруари 1999 г. агенти на турските тайни служби отвлякоха укриващия се в Кения Абдулах Йоджалан. Преди това турската страна беше заплашила Сирия, че ако не откаже убежище на Йоджалан, турски войски ще нахлуят в Сирия.    Така на шефа на ПКК му се наложи да премине през половин Европа, за да се озове накрая в Найроби, където намери убежище в гръцкото посолство. След като напусна сградата на посолството, а не е изключено да е бил принуден да я напусне, той беше заловен от турски специални части, които незабавно го прехвърлиха със самолет в Турция.   Разбира се, САЩ не са Кения, иронично коментира ФАЦ и добавя, че ако турските тайни служби не успеят да приложат подобна хватка, както спрямо Йоджалан, е твърде вероятно турското правосъдие да осъди Фетхуллах Гюлен задочно. В такъв случай враг номер едно на днешна Турция ще е принуден да прекара остатъка от живота си в едно откъснато от света имение в Пенсилвания, из чиито гори понякога се срещали и мечки.", "date": "2017.11.14", "title": "Турски заговор срещу Гюлен?"}
{"url": "http://www.classa.bg/%D1%81%D0%B2%D1%8F%D1%82/item/375191-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D1%80%D0%B0%D0%B7%D0%BF%D0%B0%D0%B4%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%80%D0%B5%D0%B4", "text": "Дългият 120 страници текст, озаглавен „Стратегическа перспектива 2040“ е федерален документ, а сценариите, които са представени в него, са мрачно реалистични – конфликт изток-запад, в който някои европейски държави отиват на страната на Русия или „многополюсна“ Европа, където някои държави приемат руския икономически и политически модел напук на Лисабонския договор.   Това че документът изобщо съществува, е знак за увеличаващото се напрежение в международната система. Германската военна традиция за щателно логистично планиране на всяка една възможност започна с известния германски и руски фелдмаршал Хелмут фон Молтке-старши през 50-те години на 19 в. и три пъти се отплати с поне първоначален успех – през 1871 г. срещу Франция, през 1914 г. и 1939 г. срещу останалата част от Европа.   В периода след Студената война, както „Шпигел“ посочва, допускането на германски генерали да правят изявления за бъдещето беше „прекалено рисковано“. Това обаче се промени с анексирането на Крим от Русия през 2014 г. Независимо от тревожните заглавия, които предизвика, изтеклият документ, ако не друго, е доста оптимистичен.   В три от шестте възможни сценария нещата се развиват толкова добре, че Европа напомня на периода Бийдермайер (1815-1848), който се характеризира с вътрешнополитическо щастие и военно отегчение. Негативните сценарии, в които САЩ се опитват да избегнат изолация, а Китай води културна война със Запада, са писани преди идването на власт на Доналд Тръмп и преди стратегията на Си Цзинпин за създаване на политизирана китайска инфраструктура в Азия.   Журналистите, които са получили документа, са пропуснали детайлите за това какво Германия планира да прави с възможния срив на ЕС или неговото фрагментиране. Но това е проблем, пред който е изправен целият западен свят. Макар най-спешният проблем да е тероризмът, важните въпроси са тези за намаляването на одобрението сред народите за настоящата икономическа система и високата миграция. Те пробиват дупки в тъканта на самия ЕС – чрез гръцката криза от 2015 г., Брекзит и патовото положение между унгарското и полското правителства от една страна и Европейската комисия от друга.   В момента въпросът, който е в центъра на германските политически умове е предложението на френския президент Еманюел Макрон за ускоряване на европейската икономическа интеграция, която почти всички в Германия искат да бъде отхвърлена – консерваторите на Ангела Меркел, защото предвижда нуждата от повече финансови трансфери към по-бедните страни в периферията, социалдемократите, тъй като ще отслаби оставащите социални гаранции за работниците, крайнодясната „Алтернатива за Германия“, защото означава повече Европа.   Всеки един разговор, който съм имал с германски политици и активисти от изборите насам, се е въртял около страховете, че наскоро пристигналите над милион бежанци няма да бъдат интегрирани подобаващо, както и това, че толерантността за по-нататъшни социални промени сред по-възрастните и недотам образованите германци е достигнала повратна точка.   След Брекзит зрелите демокрации в Европа трябва да настояват за консолидирането на своя проект, представяйки една съгласувана и положителна история на своя все по-критичен електорат. Те обаче не могат, тъй като единствената съгласувана история, с която разполага Европа, е тази за повече глобализация и повече пазари, а това е нещото, което населението отхвърля. Междувременно Русия и Китай вече не правят повърхностни стъпки към решаването на проблемите си, а навлизат в дълбочина.   Разиграва се нова „голяма игра“, най-вече в Източното Средиземноморие, а Западът почти не разполага със стратегия. В края на миналата седмица се появиха доказателства, според които бившият съветник на Тръмп Джордж Пападопулос е направил посещение в Атина, което е съвпадало с официалната визита на Владимир Путин. Няма доказателства, че двамата са се срещали, но не е и необходимо да го правят. Връзката на Пападопулос в гръцкото правителство е министърът на отбраната Панос Каменос, който е начело на малка националистическа партия във водената от „Сириза“ коалиция и е един от най-положително настроените спрямо Кремъл политици, в което и да е било правителство в състава на НАТО.   Сега, след като ЕС нареди масовата приватизация на гръцките активи, китайските пари започнаха да прииждат, купувайки цялото пристанище Пирея, а през август бяха подписани инвестиционни сделки на стойност милиарди евро с Гърция. Както каза Костас Дузинас – депутатът начело на комисията по отбрана в гръцкия парламент: „Докато европейците действат спрямо Гърция като средновековни пиявици, китайците продължават да инвестират пари“. Ако германците правят планове за евентуалния колапс на Европа и разпада на световния ред, то тогава някой в британската Военна академия в Шривънхем прави същото. Но би било по-добре, ако политиците започнат да включват британския електорат в надпартийна и трезва оценка на проблема, пред който сме изправени.   Русия на Путин води хибридна война срещу западните демокрации, не само чрез кибератаки или чрез реклами на фалшиви новини във Фейсбук на стойност милиони паунда. Тя също така финансира десни популистки партии и използва медийното влияние, за да разкрие мръсното, корумпираното и склерозиралото в европейските демокрации. В замяна съществува тенденция сред центристките политици да казват, че всякаква опозиция на статуквото – последен пример, за което беше каталунският референдум, е дело на Кремъл.   Зад многократно повтореното обещание, че Великобритания ще запази сътрудничество с Европа в сферата на сигурността след Брекзит , стои допускането, че основните европейски демокрации – Германия, Франция, Италия и Испания, ще останат верни на НАТО, демокрацията и върховенството на закона. Също така се допуска, че една реформирана и съживена Европа ще осигури достатъчно работни места и растеж , за да се източат силите на националистите и ксенофобското дясно. Но също така би било мъдро политиците да започнат да признават, че тези неща вече не са така сигурни.   Ако искаме ред, трябва да го създадем – чрез ангажираност, многостранност, като приспособим това, което можем, към нуждата за нарастваща власт и чрез насърчаването на едни устойчиви демократични институции. Ако не успеем да постигнем ред, ние ще трябва да се изправим срещу един хаос, при който САЩ вече не са надежден съюзник, не са дори стабилна демокрация.  ", "date": "2017.11.14", "title": "Германия се готви за разпада на световния ред"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375180-%D0%B0%D0%BD%D0%B8-%D1%85%D0%BE%D0%B0%D0%BD%D0%B3-%D1%81%D0%B5-%D0%BF%D1%83%D1%81%D0%BD%D0%B0-%D1%81%D0%B0%D0%BC%D0%BE-%D0%BF%D0%BE-%D1%87%D0%BE%D1%80%D0%B0%D0%BF%D0%B8", "text": "Ани Хоанг се пусна гола в социалните мрежи. Тя се е излегнала на спалнята след луда нощ с режисьора Людмил Иларионов. Именно той я е издебнал да я щракне по дупе, но пък тя си хареса кадъра и го публикува. Откакто Люси отслабна драстично и се подложи на строг хранителен и тренировъчен режим е станал почти ненаситен, шушукат близки до звездната двойка.      Меломаните коментират, че Иларионов отново може да се превърне в секссимвол, както бе определян в началото на музикалната си кариера, пише в. \"Телеграф\".       Веднага под поста на певицата се заредиха лайкове и коментари, а тя е написала кратко съобщение към фотоса: \"Shhh... Good Night Sweet Dreams.", "date": "2017.11.14", "title": "Ани Хоанг се пусна само по чорапи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375181-%D1%81%D1%82%D0%B5%D1%84%D0%B0%D0%BD-%D1%88%D0%B0%D1%80%D0%BB%D0%BE%D0%BF%D0%BE%D0%B2-%D0%BF%D1%80%D1%8A%D1%81%D0%BD%D0%B0-100-%D0%B1%D0%BE%D0%BD%D0%B0-%D0%B7%D0%B0", "text": "    Повод за харчлъка станало раждането на първото му внуче. Ева получила уникални диамантени обеци, единствени по рода си, поръчани в лондонски ювелирен бутик от щастливия дядо.      Подаръкът обаче предизвикал истински конфуз във фамилията. Оказало се, че съпругът на шарлоповата наследница – красавецът Стефан Гергинов, също е купил на родилката обеци за подарък. Макар да били изискани и скъпи, на фона на дядовите приличали на тенеке, взето от битака.      За щастие замаяната Ева не обърнала особено внимание на объркването, но Стефан потънал вдън земя от срам, твърдят близки до фамилията. Избраните от Шарлопов обеци наистина са произведение на изкуството. Те се изработени от платинена основа с 30 квадратно изрязани диаманта с общо тегло 13,12 карата и още два големи капковидни диаманта по 0,86 карата всеки. Цената им е малко над $ 60 000, като заедно с доставката баровецът е платил за тях 100 бона в левчета.    Първата внучка на Шарлопов – Мария-Магдалена, проплака за първи път на 10 октомври в пловдивската клиника „Селена\". Eвa Шapлoпoвa ĸaзa „дa\" нa избpaниĸa cи, ĸoйтo oтгope нa вcичĸo e и aдaш нa тъcтa, на церемония в Сандански навръх 24 май.", "date": "2017.11.14", "title": "Стефан Шарлопов пръсна 100 бона за...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375182-%D1%82%D1%8F-%D0%B1%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%B0%D0%BD%D0%B0-%D0%BF%D1%80%D0%B5%D0%B7-%D1%86%D1%8F%D0%BB%D0%BE%D1%82%D0%BE-%D1%81%D0%B8-%D0%B4%D0%B5%D1%82%D1%81%D1%82%D0%B2%D0%BE-%D0%BD%D0%BE", "text": "21-годишната Дрю Прест от град Рино в американския щат Невада е родена с Reno, Nevada, е родена с ахондроплазия (генетично заболяване свързано с нарушение в растежа на костната тъкан и се характеризира с непропорционална форма на тялото). До 15-годишна възраст тя редовно чувала обидите и подигравките по свой адрес заради ниския си ръст, но това не й попречило да замине и да осъществи мечтата си.    В родния й град й било трудно да открие не само приятели, които биха я възприели, такава, каквато е, но и дрехи, които ще подхождат на 102-сантиметровия й ръст. Преди няколко години тя решила да се премести в Лос Анджелис, където започнала да изучава моден маркетинг и успоредно с това станала модел.      \"Аз съм първата в нашето семейство, родена с проблем на растежа, но моите роднини винаги са ме подкрепяли. За жалост, сред съучениците ми се чувствах като отхвърлена.... Реших да се преместя в голям град и да мога да се наслаждавам на живота\", заявява Дрю.      Както девойката признава пред The Sun, заниманията на модел са повишили самочувствието й и са я направили по-силна - тя обича да позира пред камерата и по време на снимките се чувства спокойна. Също така, според нея, както високите момичета, така и ниските могат да бъдат секси.      \"Искам да има място за всички момичета на подиума. И няма значение какъв е ръстът им и дали за придвижването си използват патерици или инвалидна количка.... Те са достойни да получат внимание. Искам хората да се чувстват толкова свободни в живота, колкото мен\", завършва Дрю.        ", "date": "2017.11.14", "title": "Тя бе подигравана през цялото си детство но..."}
