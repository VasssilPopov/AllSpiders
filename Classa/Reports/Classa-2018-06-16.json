{"url": "http://www.classa.bg/%D1%81%D0%B2%D1%8F%D1%82/item/383097-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BA%D1%83%D0%BF%D0%B0-%D0%BD%D0%B0-%D1%84%D0%B8%D1%84%D0%B0-2018-%E2%80%93-%D1%82%D1%83%D1%80%D0%BD%D0%B8%D1%80-%D1%81-%D0%BC%D0%BD%D0%BE%D0%B3%D0%BE-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%B7%D0%B0%D0%BB%D0%BE%D0%B7%D0%B8", "text": "Световното първенство по футбол е едно от най-значимите спортни състезания. Състои се само веднъж на четири години и всички фенове на най-популярния спорт в света го очакват с вълнение.   тази година се провежда в Русия между 14 юни и 15 юли.   Феновете на футбола по света очакват да видят 32 от най-добрите национални отбора в битка за трофея. Последният път Германия спечели титлата, след като се наложи над домакина Бразилия със 7:1 в полуфиналите и след това си осигури победа след класическия резултат 1:0 срещу Аржентина.   Трябва да отбележим, че никой не очакваше Германия да победи Бразилия по такъв убедителен начин и най-вероятно затова мачът привлече толкова много внимание по цял свят. Тазгодишната световна купа по футбол в Русия може също да предложи изненади и да даде страхотни възможности за феновете на спортните залози по света.    Ще е интересно да видим какво ще стане. Независимо дали ви харесва или не, със сигурност е вярно, че има силна връзка между спорт и хазарт, и това са спортните залози. Особено във футбола. Според статия на   само във Великобритания над 1 млрд. паунда са били заложени по време на миналото световно първенство. Очаква се тази година цифрите да са още по-големи.  Със сигурност всички срещите на всички букмейкъри по света ще се погрижат феновете да имат възможност да залагат на всеки възможен изход от отделните мачове или от турнира като цяло.    Ако вие сте решили да залагате, препоръчително е да се възползвате от богатата селекция промоции и бонуси, които предлагат букмейкърите. Има стотици хазартни оператори по света и всички те се борят за вниманието на хората, които искат да залагат. Това си личи много ясно в света на онлайн хазарта. Онлайн букмейкърите предлагат безплатни залози, а онлайн казината създават всякакви видове нови бонуси за да привлекат вниманието на ентусиаститеи те да залагат на даден сайт вместо при конкуренцията. Разбира се, тези бонуси и промоции обикновено се правят така, че букмейкърите и онлайн казината да печелят, но е хубаво да се възползвате от тях, ако все пак сте решили да играете и имате възможност. Тук можете да откриете   с най-новите казино бонуси в България и да се възползвате от тях. Просто се уверете, че сте прочели внимателно условията и правилата.   Бонусите и промоциите, за които споменахме по-горе, са стандартни оферти на казината и букмейкърите, които се предлагат постоянно в една или друга форма. При събитие като Световното първенство по футбол обаче, компаниите за спортни залози предлагат още по-добри оферти за максимално увеличаване на приходите, използвайки вълнението около турнира.   Отличен пример за това е bet365, един от най-популярните букмейкъри в света, който е подготвил редица промоции за таз годишното световно първенство:   • Пари обратно при дузпи – ако заложите за победител в турнира и \"вашият\" отбор отпадне при дузпи, залогът ще ви бъде възстановен. Още по-хубавото е, че тази промоция се предлага дори и по време на турнира, така че можете да заложите на победителя непосредствено преди финалите и да се възползвате от офертата.   • Ранни изплащания - заложете на победител от който и да е мач и ако избраният от вас отбор води с два гола в даден момент от мача, вашият залог автоматично ще стане печеливш.   • Нулево равенство: отменен залог - ако даден мач завърши с равен резултат 0:0 след 90 минути, всички губещи залози за точния резултат, резултата на полувремето/редовното време и голмайсторите ще бъдат възстановени.   • Първи голмайстор – заложете на това кой играч ще вкара първия гол в мача и ще спечелите, ако избраният играч действително вкара. Не е необходимо да е първи. Тези залози се уреждат с коефициент от 1/3, така че няма да спечелите пълната сума, но все пак са някакви пари отгоре.   Най-интересната от тези промоции определено е първата, \"Пари обратно при дузпи\". Мачовете в Мондиала обикновено са стегнати и с малко голове, така че вероятността да няма победител след 90 минути е голяма, което също така увеличава възможността мачът да се реши чрез дузпи. ", "date": "2018.06.16", "title": "Световна купа на ФИФА 2018 – турнир с много възможности за феновете на спортните залози"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383093-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%BD%D0%B8%D1%82%D0%B5-%D1%82%D0%B5%D0%BA%D1%81%D1%82%D0%BE%D0%B2%D0%B5", "text": "Европейският парламент отхвърли предложението на транспортната комисия за преговори със страните членки по обявените за компромисни текстове от т. нар. пакет „Мобилност\". Така предложенията, внесени от Европейската комисия по инициатива на Франция, влизат за гласуване на следващата парламентарна сесия през юли, предаде Mediapool. Един от най-спорните текстове, предизвикал недоволството и на българските превозвачи, е задължението на всеки три седмици шофьорите на камиони да се връщат за едноседмична почивка в страната си. Това на практика ще изхвърли от дългите международни превози фирмите от Източна Европа. Франция пък иска въвеждане на това правило, защото в момента компании от други държави изземат бизнеса на местните превозвачи, тъй като „командироват\" шофьори да работят в Западна Европа при по-ниски разходи на фирмите. България поиска промяна в предложението на ЕК и на 4 юни в транспортната комисия на Европарламента бяха гласувани уж „компромисни\" текстове, които обаче се оказаха не толкова благоприятни за българските превозвачи. Един от тях предвижда не шофьорите, а камионите да се връщат на всеки три седмици в страната, в която са регистрирани, за да бъдат натоварени или разтоварени. България иска това да не важи за международните превози, а само за вътрешните, за да е мярка срещу фирмите „пощенски кутии\". Страната настоява и за отпадане на забраната за почивка в кабината, както и за преходен период за въвеждане на правилото за спиране за почивка на сертифицирани паркинги и за въвеждане на „интелигентни тахографи\". Гласуването на 4 юни беше обявено от депутата от ГЕРБ Андрей Новаков за „капитулация на пакета „Макрон\". По-късно обаче се оказа, че новите текстове може да се окажат още понеблагоприятни за превозвачите от Източна Европа. В позиция, изпратена в четвъртък от всички български евродепутати в ЕП, е записано, че исканите от България промени могат да бъдат предложени преди гласуването на текстовете в пленарна зала в началото на юли и това ще бъде направено. Възможността за успех изглежда нищожна, тъй като при гласуването е отхвърлено искането за даване на мандат за нови преговори със страните членки по променените текстове. Според френските евродепутати транспортната комисия в ЕП защитава позиции, подкрепящи „нелоялна конкуренция\" и социален дъмпинг, които биха довели до влошаване на условията на труд на водачите на камиони. Правителствата на България, Полша и Унгария „продават работната си ръка един вид като роби\", заяви във вторник Ален Сютур, отговарящ за международните пътни превози във френския синдикат Обща конфедерация на труда – Се Же Те (CGT) пред журналисти в Страсбург. Еврокомисарят по транспорта Виолета Булц междувременно коментира, че въпросът е много чувствителен и много често свързан с политиката, което прави напредъка в преговорите труден. След гласуването на текстовете в ЕП, те ще бъдат отново обсъждани в рамките на т. нар. триалог между Европейската комисия, Европейския съвет и Европейския парламент. Позицията на ЕП ще зависи от гласуването в началото на юли. Очевидно разговорите ще продължат в рамките на австрийското председателство на Съвета на ЕС, а Австрия е противник на т. нар. „социален дъмпинг\".", "date": "2018.06.16", "title": "Европарламентът отхвърли компромисните текстове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383094-%D0%B0%D0%BD%D0%B4%D1%80%D0%B5%D0%B9-%D0%BF%D0%B0%D0%BD%D1%82%D0%B5%D0%B2-%D0%BD%D0%B5%D0%BA%D0%B0-%D0%BE%D1%81%D1%82%D0%B0%D0%B2%D0%B8%D0%BC-%D0%BD%D0%B0%D1%88%D0%B8%D1%82%D0%B5-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%B1%D1%80%D0%B0%D1%82%D1%8F-%D0%B4%D0%B0-%D1%81%D0%B5-%D0%BD%D0%B0%D1%80%D0%B8%D1%87%D0%B0%D1%82-%D0%BA%D0%B0%D0%BA%D1%82%D0%BE-%D1%81%D0%B8-%D0%B8%D1%81%D0%BA%D0%B0%D1%82-%D0%BF%D0%BE-%D0%B4%D0%BE%D0%B1%D1%80%D0%B5-%D0%B4%D0%B0-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D0%BC-%D0%BA%D0%B0%D1%82%D0%BE-%D0%BF%D1%80%D0%B8%D1%8F%D1%82%D0%B5%D0%BB%D0%B8,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BA%D0%B0%D1%82%D0%BE-%D0%B2%D1%80%D0%B0%D0%B3%D0%BE%D0%B2%D0%B5", "text": "    В името винаги има историческа и смислова натовареност, която поражда и двойственост. Когато казваме Америка, това се отнася и за Перу, и за Мексико. Исторически те са повече Америка от САЩ, но когато произнасяме това име, имаме предвид точно САЩ.   В менюто на много европейски ресторанти има блюдото  . Навремето това име е символизирало  етническата пъстрота на населението на тази област, споменавана още в Библията. Някои, като Хитлер,  наричаха това население „етнически хаос”. Само другите ли обаче са виновни за това? Нашите вечни оплаквания, че за всичките ни културно-исторически беди на Балканите са виновни Великите сили, тук нещо не вървят като обяснение, камо ли като оправдание.   Е, как сега да ни възприемат нас, балканците, насериозно? Ние водехме войни  помежду си дори когато турците стъпиха на полуострова. След като с чужда помощ турците бяха изгонени от Европейския континент, ние се хванахме гуша за гуша с жестокост, сравнима с предишните угнетителни времена.   Какво е името? То не винаги носи етническа характеристика. Французите носят име, дадено на държавата им от германското племе франки, а румънците не са държава на римляни. Жан Виденов не е французин, Ричард Груев не е англичанин, Марио Тагарински не е италианец.   Често пъти балканският инат удивително съжителства с балканското раболепие. Когато нашето правителство прибързано призна Македония с това име, само за да се откъсне тя от Югославия,  следваше да е ясно,че балканският национализъм като държавна конструкция е езиково базиран и мотивиран. Затова признаваме и превеждаме от черногорски и бошняшки – очаквам да се появи и косоварски език. Някога иронизираха Нерон, че стига да иска, може да се обяви за император на Месопотамия, но какво от това?   Нека оставим нашите исторически братя  да се наричат както си искат. Дедите им са се наричали другояче. Тук леко ще перифразирам думите на Гладстон за Ирландия – по добре да се разделим като приятели, отколкото като врагове.  ", "date": "2018.06.16", "title": "Андрей Пантев: Нека оставим нашите исторически братя да се наричат както си искат! По-добре да се разделим като приятели, отколкото като врагове"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383095-%D0%B7%D0%B0%D0%B3%D1%83%D0%B1%D0%B8%D1%85%D0%BC%D0%B5-%D0%BD%D0%B0%D0%B4-1-%D0%BC%D0%B8%D0%BB%D0%B8%D0%B0%D1%80%D0%B4-%D0%BE%D1%82-%D0%BE%D0%B1%D0%B6%D0%B0%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0", "text": "Над един милиард лева са нереализираните печалби заради обжалването на процедурата за тол системата в България, съобщи вицепремиерът Томислав Дончев пред БНР. Той е категоричен, че много често заради съдебни искове, чиято цел е единствено да възпрепятстват проектите, се губят изключително големи суми. Допълнително имаме случаи, които някой би определил като трагични, някой като комични, където хигиенист обжалва поръчка за изграждане на сложни системи, фирма за търговия с чорапи в жалбата търг за производство на софтуер\", каза още той. Междувременно, Министерството на финансите публикува предложение за промени в Закона за обществените поръчки. В него се предвижда изграждането на електронна платформа, само чрез която да се възлагат поръчките.", "date": "2018.06.16", "title": "Загубихме над 1 милиард от обжалването на тол системата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383096-%D1%80%D0%B0%D0%B7%D1%82%D0%BE%D0%B2%D0%B0%D1%80%D0%B2%D0%B0%D0%BD%D0%B5-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%82%D0%B5-%D1%81%D1%8A%D0%B4%D0%B8%D0%BB%D0%B8%D1%89%D0%B0", "text": "Проблемът с натовареността на Софийския градски съд (СГС) и на Софийския апелативен съд (САС) вероятно ще бъде поне отчасти решен. А хората, които имат съдебни спорове по застрахователни дела, ще могат да ги решават в местните съдилища, а не непременно в столицата. След остро писмо от 84 съдии от СГС до Висшия съдебен съвет (ВСС) и до парламента, с което магистратите искат законодателно да се реши проблемът с натовареността им, депутатите от управляващата коалиция решиха да подкрепят промени в Гражданскопроцесуалния кодекс (ГПК), внесени на 22 май от БСП. С тях се въвежда зaдължитeлнa мecтнa пoдcъднocт нa иcĸoвeтe зa yвpeждaния cpeщy зacтpaxoвaтeли, Гapaнциoнния фoнд и Haциoнaлнoтo бюpo нa бългapcĸитe aвтoмoбилни зacтpaxoвaтeли. От октомври ГПК дава възмoжнocт тeзи иcĸoвe, ĸaĸтo и иcĸoвeтe нa пoтpeбитeли, дa ce paзглeждaт пo мecтoпpeбивaвaнeтo нa ищцитe, но това не е задължително. Именно заради липсата на такова задължение броят на делата в СГС от тогава до настоящия юни не само не е намалял, но дори се е увеличил. „Cпpaвĸaтa нa BCC e пoĸaзaтeлнa – пoвeчe oт 50% oт дeлaтa в CГC и 30% в CAC ca пo иcĸoвe cpeщy зacтpaxoвaтeли\", поясни в правната парламентарна комисия във вторник депутатът от БСП Крум Зарков, вносител на предложението за промени в ГПК. СГС от година иска задължителна местна подсъдност, но техните предложения не срещаха разбиране от депутатите. „Ние също сме защитавали такива текстове, но не получихме достатъчно подкрепа от опозицията за тях, а не искахме да ги налагаме силово. Сега ще гласуваме тези промени под натиск\", заяви шефът на комисията Данаил Кирилов (ГЕРБ). Той каза, че в пленарна зала ще извади стенограмите от миналата година, за да се види, че БСП тогава не е подкрепила исканията на съдиите, а сега си пише актив. „Дaлeч cъм oт миcълтa дa пoлитизиpaм пpoблeмa. Toвa e пpeдлoжeниe нa cъдии и paзлични пpeдcтaвитeли нa BCC, ĸoитo ce зaнимaвaт c нaтoвapeнocттa. Kaĸ и зaщo e дoшлa зaĸoнoдaтeлнaтa инициaтивa – тя e oпpeдeлeнa пo кoнcтитyция. He e нyжнo дa cтaнe нa eднo чeтeнe, нyжнo e дa cтaнe, и тo дoбpe. Ако искате, пишете, че вие сте автор на предложенията, но нека минат, защото положението е нетърпимо\", репликира го Крум Зарков. Промените са подкрепени освен от съдиите от Върховния касационен съд, и от тези във ВСС. Асоциацията на застрахователите също не възразява срещу тях.", "date": "2018.06.16", "title": "Разтоварване на софийските съдилища"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383088-%D0%B3%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B8-%D1%81%D0%B5%D1%8F%D1%82-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%BF%D1%80%D0%B5%D0%B7-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%B5%D1%84%D0%B8%D1%80", "text": "Изпълнявайки плътно заповедта на олигарха Иво Прокопиев за овладяване на мейнстрийма (в стенограмите АРГО-гейт енергийният бос съветва подчинените си да овладеят информационния поток със свои тези – б.а.), грантаджиите на задкулисието започнаха да разпръскват фалшиви новини и през националния ефир. Пресен пример за подобна активирана клетка на олигархията е кадърът на БНР, а доскоро и на хранилка при банкера беглец в издържаната от него BiT – Силвия Великова. В закъснял коментар за националното радио (най-вероятно защото предния ден Великова не счете за нужно да присъства на пресконференцията на новата комисия „Антикорупция“ - б.а.), платената с грантове журналистка най-безочливо лансира в национален ефир тезите на забегналия Български Мадоф, който от години се крие от родното правосъдие.  Великова навърза удобно за менторите й брифинга на КПКОНПИ, на който за пореден път бе обявено, че депутатът от ДПС и наш издател Делян Пеевски е с доказани и чисти доходи и е сред най-проверяваните хора у нас, с цирковите изпълнения на Цветан Василев в Ютуб. Целта на това упражнение е ясна – да се размият категоричните данни на разследващите, че всички спекулации с името на Пеевски са просто медиен прах, който група олигарси иска да хвърли в очите на обществото, за да прикрие собствените си разследвания. Колко ли струва да прозвучат думите ти в национален ефир, най-вероятно може да каже Българския Мадоф, който се уреди с високата трибуна на БНР благодарение на благоволението на грантовите журналисти в медията. Те от своя страна охотно разпространиха извадки от 4-часовите напъни на банкера беглец да се оправдава за откраднатите от КТБ милиарди и опита му да пребоядиса ярките си руски връзки в евроатлантически наклонности. Въпросът в случая не е как грантаджиите са успели да овладеят ефира на националната медия, а защо ръководството й допуска подобни изяви, които противоречат на всички журналистически норми – да се дава безусловно думата на подсъдим беглец от правосъдието, успял да завлече хиляди вложители и държавата с милиарди чрез своята пирамида КТБ. В опитите да се омаловажат констатациите на КПКОНПИ се включи и платеният пресцентър на БГ Мадоф – сайтът на агентът от ДС Огнян Стефанов „Фрогнюз“. В дълъг, но доста нескопосано написан коментар хората на Академик (който също като господаря си Цветан Василев е подсъдим, само че за данъчни престъпления – б.а) сеят измислените си фалшиви новини с тайната надежда, че някой ще им повярва, че Василев е целият в бяло и ще се забравят кражбите на БГ Мадоф. А това, което най-много подразни олигархията, е фактът, който бе изтъкнат и от народния представител Йордан Цонев: „Делян Пеевски е чист, има добри адвокати и добри съветници. За да си плащаш данъците, за да спазваш всичко, което трябва да спазваш, трябва да имаш самият ти познания и да имаш съветници. Не всичко може да знаеш“. Пред Нова телевизия Цонев добави, че не знае „къде е мъката“ в изнесената информация. „В коментарите на т.нар. десни имаше мъка. За десните не е важно да има антикорупционни органи и те да работят и да проверяват. За тях е важно тези органи да произвеждат като виновни тези, които те искат да произвеждат като виновни. И тук ви посочвам румънския модел с онази прокуратура“, каза още Цонев. По думите му ако антикорупционните проверки се извършвали от лидера на ДСБ Атанас Атанасов, то той нямало да повярва в тяхната истинност. „Като знам биографията на Атанасов, и добър ден да ми каже, няма да му повярвам“, изтъкна депутатът от ДПС. Цонев коментира и думите на банкера беглец Цветан Василев, че срещу съпартиеца му Делян Пеевски има ново разследване за пране на пари от Държавния департамент на САЩ. \"Пълни глупости, абсолютна лъжа. Писна ми да се занимавам с този човек. Един обвиняем отправя обвинения, нямам думи\", категоричен бе Цонев.", "date": "2018.06.16", "title": "Грантаджии сеят фалшиви новини през национален ефир"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383089-%D0%BF%D0%B5%D1%82%D0%B8%D0%BC%D0%B0-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%E2%80%93-%D0%BF%D1%8A%D1%80%D0%B2%D0%B8%D1%82%D0%B5-%D1%85%D0%B8%D1%80%D1%83%D1%80%D0%B3,-%D0%B0%D1%80%D1%85%D0%B8%D1%82%D0%B5%D0%BA%D1%82%D0%BA%D0%B0,-%D0%B8%D0%BD%D0%B6%D0%B5%D0%BD%D0%B5%D1%80%E2%80%A6", "text": "Христина Хранова Ценкова е първата практикуваща българска акушерка. „…В течение на ред години помагах на хиляди майки да дадат на България хиляди храбри синове и достойни дъщери. Моята ръка изтегли из недрата на родилките не по-малко от 3462 живота…”, пише Ценкова, която работи над 30 години като акушерка в градовете София, Лом, Силистра, Варна.  Диплома преди нея за пръв път получава Райна Княгиня, но Христина Ценкова е първата практикуваща акушерка у нас. Както и, колкото и странно да звучи – първият морски спасител.  Родена през 1852 г. или 1851 г. (не е уточнено) в с. Клисура, софийска област. Най-малката дъщеря в семейство на овчар, в което децата са 18. Христина е най-малката от 12 сина и 6 дъщери. Пренася писма от кореспонденцията на Ловчански революционен комитет. В деня на Баташкото клане е била в черквата, където става зверството и сама казва, че се е избавила „само по едно чудо“. В Освободителната, както и в Сръбско-турската война от 1876 г. загиват десетима от братята й…  С оръжие в ръка е воювала в Освободителната война при гр. Шипка, Шейново и Стара Загора.  Заминава да учи за акушер в Русия със стипендия, завършвайки Повивалний институт, Имперски университет „Св. Владимир“, Киев. След завръщането си е назначена от Софийска община и започва работа като акушерка. По това време е трябвало да се бори с консервативните традиции, според които са били предпочитани т.нар. баби, масово израждащи бебетата. Първото отделение у нас е открито едва през 1882 г.  Получава отличие за участието си в Сръбско-българската война като доброволец,, където е ранена в лявото коляно. Сражава се при Драгоман, Сливница и Гургулят, а успоредно помага и като медицинска сестра. Доброволка е и в Балканските войни.  Ценкова притежава изумителни физически сили и издръжливост. Изключителна плувкиня, тя е спасила над 50 души от удавяне в Черно море, за което, по настояване на варненци, е наградена с медал. За съжаление в края на живота си не получава държавна пенсия и я приютяват различни познати.  „Стара, немощна, недъгава – аз не съм в състояние да изкарвам прехраната си и медленно се топят и последните ми сили в грозна мизерия. Има дни, когато съм принудена да гладувам; зъзна от студ… Никой няма да заклопи моите старчески очи, когато дойде часът на смъртта. Но поне спасете ме от страдания и лишения до тоя върховен час… Аз не искам много. Помогнете колкото да не умра от глад и студ. Милост, милост, синове на България!…”.  След отчаяните й писма до българския парламент, не й отпускат дребна пенсия, която да я спаси поне от гладуване.  Борбена, патриот и със състезателен дух, личността на Ценкова безспорно заслужава изследвания. Почти забравена, на нея е кръстена единствено улица в гр. Варна.   Асен М. Петров въвежда методите на антисептиката в България, както и изобретява различни оперативни инструменти и вид превръзки на рани, както и нови хирургични похвати. Спомага за други нововъведения в медицинската дейност като дезинфекциране на операционното пространство с йодова тинктура и йод-бензин почти непосредствено след въвеждането на практиката на световно ниво. Считан за пионер в българската пластична хирургия у нас.     Асен Петров   „С пълно основание трябва да определим д-р Асен Петров за родоначалник не само на стомашната, белодробната, чернодробната, съдовата, неврологичната, ортопедичната, онкологичната и пластично-възстановителната хирургия, но и на реанимационната дейност в България.”, пише за него акад. проф. Дамян Дамянов  Роден е в Плевен през 1862 г., в семейство с висок възрожденски дух. Баща му Маринчо Петров е общественик, училищен и читалищен деец, съмишленик на Васил Левски. Майка му е дъщеря на свещеник. Асен Петров завършва лицея „Св. Сава“ в Букурещ, след което за известно време следва медицина в Букурещ, а завършва в Монпелие. Прекарва стажове в хирургични клиники във Виена и Париж.  През 1893 г. е назначен в хирургичното отделение на Александровска болница, а след три години започва работа в Пловдивска Окръжна Болница. Непосредствено след това се заема с ръководството на хирургичното отделение в Александровска болница – пост, на който е 25 години. Това е човекът, оперирал Стамболов, тежко ранен след фаталното нападение.  В периода 1912-1919 г., времето на националните катастрофи, Асен Петров е организатор на военни болници и полеви хирург. За активната си и добротворческа дейност получава чин подполковник.   Мария-Луиза Константинова-Досева е сред първите практикуващи жени-архитекти в България  Седмици преди нея, в университета в Дармщат се дипломира Елена Маркова от София, но практикува за недълъг период от време, докато Мария-Луиза работи като архитект в продължение на 53 години. Родена през 1849 г. в днешно Търговище. Дъщеря е на адвоката, търговец и банкер Константин Досев, който е собственик на Търговско-банкерска кантора в града.     Арх. Мария-Луиза Константинова-Досева и една от сградите в Бургас, проектирани от нея. По политически убеждения либерал, той е български депутат в продължение на над две десетилетия с малки прекъсвания. Не е за учудване, че дъщеря му е наследила упоритостта му.  Мария-Луиза записва гимназия във Велико Търново, но завършва гимназиално образование във Варна, като е наградена за отличие на випуска с награда от Министерство на образованието. Подразбира се, че за времето у нас, а и не само у нас, е било нечувано жени да следват архитектура. Тя обаче счупва табуто, като кандидатства през 1913 г. за тази „мъжествена“ специалност в Технически университет в Мюнхен. Кандидатурата й е отхвърлена, тъй като дотогава образованието си там са получавали само мъже. Младата жена обаче не се отказва и кандидатства в Дармщат, където със специално разрешение успява да се запише редовно обучение и успешно се дипломира през 1917 г. След първата година от обучение се връща у нас, за да премине летен стаж в Хасково. На следващата година от завършването си се оженва за архитекта Минко Георгиев и двамата се преместват в родното място на Георгиев Стара Загора, където се ражда първото им дете. В търсене на по-добро препитание двамата се преместват в Бургас, където съпругът й е назначен за държавен архитект.  През 1920 г., едва 26-годишна, Мария-Луиза открива собствено архитектурно бюро в града. Фирмата ще се прочуе и извън областта с коректността и успешните си проекти на училища, жилищни сгради, магазини, фурни, мелници, маслобойни. Мария-Луиза е архитект на известни сгради като хотел „Булевард“, хотел „Чехословакия“, както и на красиви старинни къщи в Бургас. Повечето днес са съборени.  През 1968 г. е провъзгласена за „Почетен член на Съюза на архитектите в България” и е наградена със златната значка на съюза и почетна грамота за цялостна дейност. Слабо познат днес и без написана цялостна биография, Григор Василев е сред строителите на съвременна България. Известен за времето си общественик – адвокат, журналист и политик от Демократическата партия, той е министър на земеделието в кабинета на Андрей Ляпчев през 1930-1931 г. Григор Василев, портрет от Константин Щъркелов. Дългогодишен редактор на партийния „Пряпорец“, както и на в. „Илинден“. Автор е на множество публицистични текстове.  Григор Василев сам успява да изгради себе си от нулата, той е т.нар. self-made. За него казват, че е побрал в живота си няколко живота и епохи. Произхождащ от дребния селски бит и станал част от сърцевината на българския интелектуален елит през първите десетилетия на XX век до 40-те години. Роден е през 1883 г. в с. Радово, област Трън. Следва право в Софийски университет, което завършва в Женева.Либерал по убеждения, поддържа множество контакти и приятелства с бележити български общественици и артисти. Близки до семейството са били Йордан Йовков (с когото били съученици), Константин Щъркелов, Панчо Владигеров, проф. Александър Балабанов, Симеон Радев и много други.  Григор Василев, ценител на изкуството, събира в дома си една от първите частни колекции на картини в България. Баща на четири деца, Василев е бил отдаден съпруг и баща.  „Домът на Весела не беше дом нито на натрупаните пари – наследствени чорбаджии у рентиери, нито на трупащите се пари – на крупни индустриалци и търговци, вносители и износители. Издържал се е от приходите – немалки, но неравномерни – на бащата”, пише в спомените си Искра Панова за дома на Василеви. Това не е семейство, белязано от материалното богатство, а обединено от благородството на духа. Тук извоюваното със собствени сили състояние е само средство – за образование на децата, поддържане на домакинство и принос към културния и обществен живот.  Василев впрочем е един от ранените при атентата в „Св. Неделя“ през 1925 г. покрай блестящата си адвокатска кариера и десетилетна парламентарна дейност, той е известен оратор.  Инж. Христо Станишев е един от пионерите и изтъкнати строители в следосвобожденска България.  Един от учредителите на Българско инженерно-архитектурно дружество. Станишев е сред председателите на Върховния македоно-одрински комитет; организиратор е на учредяването и е председател на македонското дружество „Пирин планина“. През Първата световна война е в ръководството на Съюза на македонските емигрантски дружества в София.  Роденият през 1863 г. в гр. Кукуш Станишев е част от сложно разкроения и известен род Станишеви. Получава стипендия, за да учи в Класическата гимназия в София, като след завършването през 1885 г. заминава да следва инженерни науки в Белгия (за последните години от следването си получава държавна стипендия). Дипломира се като първенец на випуска. Григор Василев се оженва за дъщеря му Мара.„У нас аз заварих едва 2100 км пътища и занемарени съобщения“, пише Станишев, който допринася за силното разширение с почти 10 пъти на инфраструктурата до 1939 г.  След завръщането си започва строителство на пътища, мостове, жп линии и обществени сгради. много от построеното от него е останало и досега. Само част от неговото дело е изграждането на Северното крило с колонадите на Народното събрание; проект за водоснабдяване на Търговище; инженерно-техническото решение на Паметника на Цар Освободител‘; възстановяването на църквата „Свети Неделя“ в София. По негов проект и изпълнение са и българските павилиони на Световното изложение в Лиеж (1905) и Милано (1906).  Назначен е за специалист-инженер на Бургас. Създава собствена строителна школа, има много ученици. На него е кръстена улица „Христо Станишев“ в кв. Орландовци.", "date": "2018.06.16", "title": "Петима забравени българи – първите хирург, архитектка, инженер…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383090-%D1%82%D0%B5-%D0%B4%D0%BE%D0%B9%D0%B4%D0%BE%D1%85%D0%B0-%D0%BE%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE,-%D0%B7%D0%B0-%D0%B4%D0%B0-%D0%BD%D0%B8-%D1%81%D0%BF%D0%B0%D1%81%D1%8F%D1%82-%D1%83%D0%B6", "text": "През 2000-а сред нас се е разхождал предполагаем пътешественик във времето. Той идва от 2038 г., но въпреки това кара \"Шевролет Коврет\" от 1967-а. Връща се десетилетия назад благодарение на машина на времето със \"система на двойна сингулярност\". \r\n   Този пътешественик пристига в наши дни, за да спре гражданска война в САЩ. Прави го, като се свързва с разузнавателните служби в страната и ги убеждава да позволят атентатите от 11 септември да се състоят. И това проработва! Гражданската война не става реалност, а историята на света продължава в различна времева линия. \r\n   Това не е сюжетът на някакъв лош филм. Поне все още не е. Всъщност е една от най-популярните интернет легенди, за които не сте чували. А също така е и една от най-странните теории на конспирацията за 11 септември, на които можете да попаднете. \r\n   Но най-вече това е върхът на един странен интернет феномен: инвазията на пътешествениците във времето. \r\n   В края на 2000-а интересен индивид се появява във форумите на Coast to Coast AM – късно радио предаване, посветено на паранормалното. Мъжът – Джон Тайтър, започва да пише, че е пътешественик във времето. Твърди, че първоначално е бил изпратен в 1975-а, за да вземе компютър IBM 5100. \r\n   Ситуацията му напомня тази на героя на Брус Уилис от филма \"12 маймуни\", но вместо да локализира вирус, той е изпратен да намери конкретен модел компютър, създаден от екип, в който е участвал неговия дядо. Това е било изключително важно, за да може правителството в бъдещето да го използва и да пребори стар компютърен бъг, наречен \"проблемът на 2038-а година\". \r\n   След като Тайтър успешно взима компютъра, той се отбива до 2000-а и остава там за известно време – до 2001-а. През това време споделя из форумите снимки на своята машина на времето и качва диаграми и планове за нея. Когато съмняващи се в историята му съфорумци го питат какво прави в 2001 г., Тайтър обяснява, че иска да събере снимки, които по-късно ще загуби в бъдещата гражданска война. Той иска да посети и семейството си, което според историята му също е загубил. \r\n   Но Тайтър твърди, че една от основните причини да се отбие през 2001-а е, за да спаси Америка от гражданската война. И за целта той подсигурява, че атентатите от 11 септември ще станат реалност. Да, било е \"вътрешна работа\". \r\n След това, около 6 месеца преди самите атентати, на 24 март 2001 г. Тайтър изчезва завинаги. \r\n   В скорошно видео интервю друг \"пътешественик във времето\" Майкъл Филипс потвърждава тази история. Той твърди, че Тайтър наистина е успял да спре гражданската война, която иначе е трябвало да започне през 2008-а. Това е станало благодарение на атентатите от 2001-а, които са се превърнали в \"обединяващо събитие\" за всички американци. \r\n   Друга новина за пътуване във времето, която стана вайръл в последно време, е тази за 27-годишния Брайън Джонсън – пиян времеви пътешественик, който миналият октомври се появява в Каспър, щата Уайоминг. Той се кълне пред полицията, че идва от 2048 г. Дошъл е в наши дни, за да предупреди хората за извънземна инвазия. В частност, иска да разговаря с \"президента на града\" - и само с него. Джонсън е искал да се озове в 2018-а, но \"пропуснал\" и се върнал до 2017-а. Няма за какво да се тревожи – извънземните, според него, ще дойдат през 2019-а. \r\n   Когато го арестуват, младият мъж обяснява на полицията, че причината да е толкова пиян е, че \"пътуването във времето е станало възможно само благодарение на това, че извънземните са напълнили тялото му с алкохол\". \r\n   Историята на този времевопространствен каубой става популярна поради очевидни причини. Но след него започват да се появяват репортажи за все повече \"пътешественици във времето\". Британските таблоиди всяка седмица публикуват странни истории за типове, които твърдят, че идват от следващото десетилетие или дори от някъде по-далеч от бъдещето. YouTube е пълен с интервюта с тези самозвани пътешественици във времето. Най-често те говорят директно на камерата и нервно обясняват, че са дошли от бъдещето, за да ни спасят от някаква задаваща се опасност. \r\n   Пътешественикът във времето винаги знае, че няма да му повярват. Винаги се тревожи за собствената си сигурност, но въпреки това трябва да ни разкрие истината. Понякога лицето му е размазано, а гласът му – променен. \r\n   Но едно нещо е константа – винаги пътешествениците са бели мъже. \r\n   Майкъл Филипс, британският пътешественик във времето, който твърди, че е познавал Тайтър, е един от най-популярните мъже от бъдещето. Твърди, че е роден през 2043-а и обяснява, че е изпълнил редица мисии. При първото си пътешествие, например, се е озовал в 2138-а. Когато не се шляе между годините, живее в 2075-а. Твърди, че там не е лошо, но на Земята са настъпили редица промени, за които трябва да ни предупреди. Сред тях са и климатичните промени, за които управниците все още не са направили нищо. Но той е тук, за да ни помогне да сменим посоката на бъдещето. Това е основна тема във видеоклиповете на всички такива самозванци. \r\n   В собственото си видео Филипс твърди, че е бил избран от (бъдещ) отдел на правителството, наречен \"Сектор 18\". След като се присъединил към него, те го отвели в таен хангар. Там му показали машината на времето – обект със сферична форма, който използва \"две микро сингулярности\", намиращи се на върха и дъното на машината, за да я захранват. Така се получавало изкривяване на гравитацията, което отваряло дупка във времепространството. \r\n   Филипс обяснява, че това, което мислим за НЛО-та, всъщност не са космически кораби, а машини, които пътуват през времето. \r\n   Подобно на други измамници, тези \"пътешественици във времето\" разбират, че обществото се нуждае от доказателства. Някои си признават, че няма как да ни убедят. Други се опитват да обяснят как пътуването във времето работи или просто да заблудят аудиторията със съмнителни доказателства – като например, размазана снимка на небостъргачи от 6000 г. (между другото, точно това видео е гледано пет милиона пъти). \r\n   Има такива, които правят прогнози за бъдещи събития – като избирането на Тръмп за втори мандат като президент на САЩ (популярна прогноза сред \"пътешествениците\"). Изглежда доста удобно, че прогнозите им никога не са за следващата седмица или следващия месец. Аудиторията винаги трябва да почака няколко години и тогава \"ще види\". Всички ще видят! \r\n   С изключение на това, че никога не са жени или цветнокожи, пътешествениците във времето споделят и друга обща характеристика: клиповете им биват публикувани на два канала в YouTube – ApexТV и Paranormal Elite. И двата са места за хора, които се интересуват от странното, окултното и необяснимото. \r\n   Те се появяват от нищото през миналата година. Първо, ApexTV публикуват видео на пътешественик във времето от 2028-а. То бързо събира 650 000 гледания. Бързо е последвано с видео на пътешественик от 2030-а, което е гледано 385 хиляди пъти. Тенденцията продължава с хора, които твърдят, че идват от различни години, а гледанията постепенно намаляват. И изведнъж през октомври се появява видео на човек, който твърди, че идва от 2250-а. Той събира 1,5 милиона гледания. \r\n   Видеото на Алекзандър Смит е още по-голям хит със 7 милиона гледания, въпреки че изглежда ужасно фалшиво. Смит твърди, че е дошъл от 2118-а. Очевидно е млад мъж, който носи гумена маска на старец и ужасно нелеп костюм. Твърди, че пази тайната си от 1981-а насам. Очевидно е, че става дума за пълна измишльотина. Въпреки това видеото сменя посоката на ApexTV. Всички видеоклипове за русалки, чудовища и извънземни вече са в миналото. През последните четири месеца каналът е препълнен с \"ексклузивни\" видеоклипове на пътешественици във времето. \r\n   Това донякъде  е нормално – тези истории, създадени с цел да събират кликове, дават на зрителите усещането, че нещо в бъдещето наистина зависи от тях. \r\n   С времето историята на най-известния пътешественик Джон Тайтър бива разбита. Дори известният физик Мичио Каку се включва в обсъжданията като я обявява за пълна глупост. Има предположения, че Тайтър е гавра, измислена от двама братя от Флорида. \r\n   Въпреки всичко историята за него все още има своите защитници. Те твърдят, че той е променил посоката на времето и именно заради това войната от 2008-а не е станала реалност.  Т.е. че е създал времеви парадокс. Казвайки ни какво ще се случи, той е променил бъдещето и сега ние не можем да кажем какво точно е променил. Или какво не е променил. Но това означава, че не би могъл да се върне и в своето собствено време. \r\n   Наскоро починалият физик Стивън Хокинг също прави опит да сложи край на дебата за пътешествениците във времето. През 2009-а той организира парти за такива, но информира хората за събитието едва след като е минало. Както може да се очаква, никой не се е появил. \r\n   Така че без значение броя на \"пътешествениците във времето\" в YouTube и колко гледани са клиповете им там, следващият път те ще трябва да се постараят малко повече. \r\n    ", "date": "2018.06.16", "title": "Те дойдоха от бъдещето, за да ни спасят (уж)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383092-%D0%B1%D1%80%D0%BE%D0%BD%D0%B7%D0%BE%D0%B2%D0%B8%D1%8F%D1%82-%D1%80%D0%B5%D0%B7%D0%B8%D0%BB-%D0%BD%D0%B0-%D1%81%D0%BE%D1%84%D0%B8%D1%8F-%E2%80%93-7-%D0%BC%D0%B5%D1%81%D0%B5%D1%86%D0%B0-%D0%B8-100-000-%D0%BB%D0%B2", "text": "БСП – София искат оставките на кмета на София Йорданка Фандъкова и зам.-кметът по културни въпроси в Столична община Тодор Чобанов.     Това каза председателят на групата на БСП в Столичния общински съвет и лидер на БСП – София Калоян Паргов на брифинг, посветен на демонтирането на Бронзовата къща.     Бронзовият резил на Столична община e за близо 7 месеца и струва 100 000 лева.   По този начин председателят на групата на БСП в Столичния общински съвет Калоян Паргов охарактеризира демонтирането на Бронзовата къща.     По-рано днес пък зам.-кметът Чобанов коментира, че арт инсталацията е подарък от Австрия и че Столична община не е правила никакви инвестиции по проекта.", "date": "2018.06.16", "title": "Бронзовият резил на София – 7 месеца и 100 000 лв."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383091-%D0%B8%D1%82%D0%B0%D0%BB%D0%B8%D1%8F-%D1%83%D1%81%D0%BF%D0%BE%D0%BA%D0%BE%D0%B8-%D0%BF%D0%B0%D0%B7%D0%B0%D1%80%D0%B8%D1%82%D0%B5", "text": "Италианските правителствени облигации и корпоративни акции поскъпнаха едновременно, след като новият министър на икономиката и на финансите Джовани Триа пое ангажимент държавата да остане в еврозоната. Новината е добра, защото показва, че официалните власти няма да тласнат държавата към сценарий, напомнящ блъфовете на гръцките правителства от 2011 и 2015 година. „Това е първата индикация, че фискалната политика на правителството ще продължи да е благоразумна и ще стои настрана от действия, които биха предизвикали покачване на италианските спредове до нива от 2011 и 2012 г.\", коментира Лохман Расмусен от Данске Банк пред Bloomberg. В редица медийни изяви през миналия уикенд новото италианско правителство показа, че няма да има резки завои в посока на предварително обещаното увеличаване на разходите и въвеждане на плосък данък за бизнеса и домакинствата, който ще намали с повече от 100 млрд. евро бюджетните приходи само в първата година от прилагането си. С точно тези ангажименти в предизборните си платформи на власт дойдоха „Лигата\" и Движение „Пет звезди\", които сформираха новото мнозинство в Италия. След кратка конституционна криза лидерите на двете фракции получиха мандат да сформират правителство, заменяйки крайно скептичния към еврозоната кандидат за икономически и финансов министър Паоло Савона. След сформирането на новия кабинет именно неговият заместник Джовани Триа даде завой от първоначалните закани и потвърди, че Италия ще спазва ангажиментите си към еврозоната и нейните правила за стабилност. Така само за две денонощия рисковата премия по италианските облигации, която се мери като добавка към доходността над германските книжа с аналогична срочност, се сви от 3.13 на 2.84 процентни пункта. В същото време спредът по двугодишните книжа се понижи от 1.65 процентни пункта до само 1.15 пункта. Новината беше усетена и на валутните пазари, като единната валута поскъпна с 0.3% спрямо щатския долар и вече се продава на цена от 1.1809 долара за евро. Основните индекси на италианските корпоративни облигации пък добавиха по над 2% към стойността си при сесията в понеделник. При корпоративните облигации отражението беше подобно, като 5-годишните дългови книжа на UniCredit SpA добавиха половин процентен пункт към стойността си. Част от пазарните участници обаче приемат новините със скептицизъм и отказват да се поддадат на оптимистичния сантимент, все още притеснявайки се за високия държавен дълг в Италия, който се равнява на 130% от брутния вътрешен продукт. Така например главният стратег на Santander GCB Лука Йелинек коментира, че поскъпването може да се дължи на предприети къси продажби.\"Има твърде много склонност към къси продажби в Италия, а оптимизмът ми се струва прекомерен за новините, които научихме\", обяснява той. Късите продажби са вид инвестиции в несигурността, при която реални ценни книжа се продават по текуща цена от инвеститори, които не ги притежават, но очакват цената им да се понижи и да ги платят в бъдеще, когато са по-евтини и печелейки от обезценката им. По-малкият проблем Подобно развитие за момента се очаква и при преговорите за новото кредитно споразумение между Гърция и групата на кредиторите й, т.нар. „Тройка\". Въпреки че държавата отново е обхваната от протести, прогнозите са, че кабинетът на Алексис Ципрас ще договори нова рефинансираща програма, без да се стига до ултиматуми, както преди три години. Причината е, че страната вече знае колко много ще загуби, ако създаде проблеми на еврозоната, а това съзряване повишава устойчивостта на еврото, обобщи анализатор, анкетиран от „Икономист", "date": "2018.06.16", "title": "Италия успокои пазарите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383087-16-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1342 г. - Основан е град Олбор, Дания.   1815 г. - Състои се последната военна победа на Наполеон Бонапарт - при Лигни.   1846 г. - Пий IX е избран за папа, с което започва най-дълготрайният понтификат в историята на Римокатолическа църква.   1903 г. - В САЩ е създадена автомобилната компания Форд Мотор.   1913 г. - Започва Междусъюзническата война   1938 г. - Учредена е ултранационалистическата и расистка организация Българска орда, просъществувала до септември 1944 г.   1940 г. - Втората световна война: Маршал Анри Филип Петен става министър-председател във Вишистка Франция.   1958 г. - Имре Наги, Пал Малетер и други водачи на Унгарското въстание от 1956 г. са екзекутирани.   1960 г. - В Израел е включен първият ядрен реактор.   1961 г. - По време на турне в Париж съветския балетист Рудолф Нуреев иска политическо убежище и остава до края на дните си във Франция.   1963 г. - Изстрелян е „Восток 6\" със съветската космонавтка Валентина Терешкова на борда, която става първата жена, летяла в космоса.   1977 г. - Леонид Брежнев е избран за държавен глава на СССР и по този начин поема цялата власт в държавата.   1981 г. - НС преизбира за държавен глава Тодор Живков; край на управлението на Станко Тодоров като министър-председател на България (от 7 юли 1971 г.) и начало на мандата на Гриша Филипов на тази длъжност (продължил до 21 март 1986 г.).   1989 г. - Екзекутираният през 1956 г. министър-председател на Унгария Имре Над е препогребан с високи почести.   1999 г. - Табо Мбеки встъпва в длъжността президент на ЮАР.   2004 г. - Рафаел Бенитес е назначен за треньор на Ливърпул, с който през следващата година е победител в Шампионската лига.   2006 г. - Италианската полиция задържа престолонаследникът на италианския трон Виктор Емануил Савойски, в обвинение за „пране на пари\".      ", "date": "2018.06.16", "title": "16 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/383081-%D1%81%D0%B0%D1%89-%D0%BD%D0%B0%D0%BB%D0%B0%D0%B3%D0%B0%D1%82-%D0%BC%D0%B8%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%B7%D0%B0-50-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Съединените щати ще наложат 25% мита на вносни стоки от Китай на стойност 50 милиарда долара. Това съобщи американският президент Доналд Тръмп в петък. Властите в Китай обявиха готовност да отвърнат и коментираха, че САЩ са \"започнали търговска война\".   Целта на митата на Тръмп е да бъде наказан Китай за кражбата на американски технологии и търговски тайни. Те ще са в сила за 1100 стоки, които азиатската страна изнася, в сферата на космическите технологии, роботиката, производството и автомобилната индустрия, пише CNN.   Тръмп посочи, че търговията между двете държави е била \"много нечестна за много дълго време\". Митата ще започнат да се събират от 6 юли.   От търговското министерство в Пекин съобщиха, че ще отвърнат със свои собствени мита. Освен това Китай ще се отметне от плановете си за закупуването на повече стоки от САЩ, каквито бяха обявени при преговори с американски представители миналия месец.   Тръмп вече посочи, че може да се стигне до нова ескалация, ако Китай наистина отвърне със собствени мита. В такъв случай САЩ ще наложи още такива върху китайските стоки.", "date": "2018.06.16", "title": "САЩ налагат мита на китайски стоки за 50 милиарда долара"}
{"url": "http://www.classa.bg/%D1%81%D0%B2%D1%8F%D1%82/item/383082-%D0%B0%D0%BA%D0%BE-%D0%B5%D0%B2%D1%80%D0%BE%D0%BF%D0%B0-%D1%81%D0%B8-%D0%B8%D0%BC%D0%B0%D1%88%D0%B5-%D0%BE%D1%82%D0%B1%D0%BE%D1%80-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE", "text": "Лидерите на Европейския съюз са изправени пред много предизвикателства, с които трябва да се справи през следващите месеци. Едва ли някое от тях обаче е толкова голямо, колкото това да се преструват на щастливи покрай Световното първенство, което се провежда в Русия.   Да виждат руския президент Владимир Путин обратно под светлините на прожекторите, легитимиран от такъв голям спортен форум, едва ли би било за тях особено приятно изживяване.   Има обаче как това трансконтинентално напрежение да бъде облекчено и отговорът е прост - паневропейски футболен отбор от политици за Световното.     Ще си кажете - сбирщина от хора, събрани заедно на едно място с малко талант и с почти нищо общо помежду си (освен, разбира се, високото самомнение, което всеки един от тях има за себе си). Звучи същото като Съвета на Европа. Във футбола поне обаче мачовете завършват накрая с някакъв резултат.   Ето я и стартовата единайсеторка:    Вратар (и капитан): Ангела Меркел - канцлер на Германия.   Изключително опитна и дълго време възприемана като \"чифтът сигурни ръце на Европа\". Макар че политиката на \"отворена врата\" в сезона 2015/2016 се оказа доста спорна.   Ляв бек (в Брюксел): Антонио Таяни - председател на Европейския парламент (и за малко премиер на Италия, ако Берлускони беше спечелил изборите).   Гласен да бъде следващият капитан на отбора на Италия, но за целта така и не се появиха достатъчно фенове, които да го подкрепят. Засега все още остава в един (не много истински) парламент в Брюксел.   Централен (правителствен) защитник: Мариано Рахой - бивш премиер на Испания, съвсем прясно свален от поста след вот на недоверие.    Ще има допълнително време за тренировки, след като безцеремонно го изритаха от националния му отбор. За сметка на това бившият испански лидер не е против да използва груби тактики, за да блокира нападенията опозицията, и е идеално попълнение в защитата на този отбор.   Десен бек (все още): Тереза Мей - премиер на Великобритания и лидер на партията на консерваторите.    След един особено турболентен сезон, Мей имаше късмета да остане капитан на собствения си отбор \"(Раз)Обединени Консерватори\", след като си отбеляза фамозен автогол миналия юни. Истината обаче е, че поне до големия Брекзит там никой няма да иска капитанската лента. Тереза обаче продължава да защитава всичките си действия със станалата вече култова фраза \"Брекзит значи Брекзит, футбол значи футбол!\". В последно време хич не се разбира с централния нападател на отбора.   Централен полузащитник: Маргрете Вестегер - еврокомисар от Дания с ресор \"Конкуренция\", един от най-активните еврокомисари.   Датската суперзвезда е изключително ловка и маневрена в действията си, но не престава да дразни всичките си съотборници с настояванията си за \"честна конкуренция, истински футбол\".   Просто халф: Джузепе Конте - прясноназначеният премиер на Италия от спорната коалиция между Движение \"5 звезди\" и \"Лигата\".   Една смяна от последните дни, чиято сигурност все още не е потвърдена съвсем на 100%. Няма определени наставления към него. Засега ще играе в центъра със залитания в крайното ляво на безусловните базови голове и крайното дясно на блокирането на трансфери на играчи извън Европейския съюз. А колко ще издържи в състава, никой не знае със сигурност.   Ляв, десен, централен халф (вече никой не знае):   - бивш канцлер на Германия, сега приятел на Владимир Путин.   Опитен играч, който обаче в последно време показва непосотоянна форма. Наскоро му беше направен спорен и скъп трансфер от Германия към Русия. Доказал е поне, че може да играе на много постове и да се намесва там, където му кажат.   (Уж) Десен халф: Еманюел Макрон - президент на Франция, (евентуален) реформатор на ЕС.   Надареният французин беше голямата трансферна бомба на миналия (изборен) сезон. Но сега той е изправен пред съпротива от капитан Меркел, след като предложи да обедини заплатите на съотборниците си и да даде пари на южноевропейските играчи. Но се обявява за транформация на европейския отбор и от време на време му се получава. Само шофьорите на автобуса на отбора нещо не го харесват особено.   (Крайно) Дясно крило: Виктор Орбан, премиер на Унгария, един от водачите на вътрешната опозиция на политиката на Брюксел.   Обявен за играч на годината в родната му Унгария, след като събра 110% гласовете в едни напълно свободни и честни избори. Възхваляван и обичан от феновете на по-консервативния футбол в Източна Европа. Въпреки сериозните проблеми с дисциплината, които има, групата на ЕНП продължава да го толерира заради собствените си амбиции да запази водещата роля в отбора. Обича да атакува, но и голям фен на защитните стени.   (Не точно) Ляво крило: Ги Верхофстат - водач на групата на либералите в Европейския парламент и активен оратор.   Свободолюбив, но опитен белгийски нападател, чиято ефективност на терена обаче се компенсира от разсеяното му поведение и от навика да се обръща с изявления към медиите, всеки път когато някой спомене думата \"Брекзит\".   Централен нападател: Владимир Путин - президент на Русия.   Не е точно от Обединена Европа, но е най-добрият нападател в света в момента с убийствено точен удар. Има склонност да си изкарва картони и санкции с грубата си игра, а в Европа не го харесват особено, откакто подписа договор за реклама на \"Новичок\". Изключително добри резултати показва, когато използва т.нар. \"хибридна тактика\".   На резервната скамейка:   Играещ треньор: Жан-Клод Юнкер - председател на Европейската комисия.   Дългогодишна звезда на националния отбор на Люксембург (разбирай цялото население на страната). И до ден днешен остава приличен играч, особено след като хапне (и пийне) добре. Малко спорни са тактиките му, но засега успява да държи отбора далеч от разпад, което си е успех.   Ярослав Качински - защитник (по агресивните методи) - премиер на Полша и друго от ключовите лица във вътрешната опозиция срещу политиката на Брюксел.    Изключително всеотдаен играч, когато се посочи някоя от неговите теми. Не се притеснява да фаулира грубо и почти се е усъвършенствал в това да не си изкарва червен картон (от Европа), каквито и глупости да прави на терена.   Себастиан Курц - централен халф и (млада консервативна надежда) - канцлер на Австрия.   Младата звезда на австрийския футбол тепърва има да се доказва на терена, но вече започна да се ежи на капитана Меркел. Бива го да блокира чуждестранни футболисти и да им спира държавните помощи.   Джеръми Корбин (лейбъристки) ляво крило - водач на британските лейбъристи.   Модерният ляв на британския футбол доказа, че не трябва да бъде подценяван. Въпреки че в Европа традиционно трудно се спогаждат с централния нападател Путин, Корбин показа готовност да играе с него. Вярно, че догодина се очаква страната му като цяло да се отцепи от отбора, но засега играе добре в лявата част на терена, вдъхновявайки и останалите там да се пораздвижат.   Бойко Борисов - полузащитник (ако го пуснат да играе) - премиер на България.    Досега предимно стоеше на резервната скамейка, но през последната половин година му дадоха да поиграе в центъра по време на приятелски мачове с Турция и със Западните Балкани, където се прояви с няколко добри паса, но не и с голове. Проблемът при него е, че постоянно иска да вика и комшиите си в отбора, което не се нрави особено на останалите играчи.", "date": "2018.06.16", "title": "Ако Европа си имаше отбор за Световното"}
{"url": "http://www.classa.bg/%D1%81%D0%B2%D1%8F%D1%82/item/383083-%D1%82%D1%80%D1%83%D0%B4%D0%BD%D0%B8-%D0%B2%D1%80%D0%B5%D0%BC%D0%B5%D0%BD%D0%B0-%D0%B7%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Ще успее ли президентът Реджеп Ердоган да спечели предсрочните избори на 24 юни и да стабилизира сриващата се турска икономика?     Броени дни остават до предсрочните президентски и парламентарни избори в Турция.  Противно на очакванията, победата за Реджеп Ердоган и управляващата Партия на справедливостта и развитието изобщо не е сигурна, а буреносните облаци над главата на турския президент се сгъстяват.  Причините за това започват от консолидирането на опозицията около фигурите на Мухарем Индже от Републиканската народна партия и на Мерал Акшенер от Добрата партия и безспорно включват недоволството срещу беззаконието и репресията срещу политическите противници на Ердоган. Над всичко това обаче се извисява един друг проблем, който цъка като бомба под краката на съвременна Турция – усложняващата се икономическа ситуация в страната.   Турската централна банка успя едва миналата седмица да спре свободното падане на националната валута – лирата, след като рязко покачи лихвените проценти.  Този ход обаче по никакъв начин не спира необратимия крах на турския капиталов пазар, както и още по-опасния срив на кредитния рейтинг на турските банки, пише Дейвид Голдман за аналитичното издание Asia Times.  През октомври деноминираните в евро облигации на най-големия частен заемодател в Турция Garanti Bank дават едва 3% доходност. Днес доходността е 7%, а доларовата стойност на облигациите е паднала от 120 евро на около 80 евро. Междувременно борсовият индекс на Турция BIST 30 се е сринал с 35% в доларово изражение от 29 август 2017 г. насам. Най-уязвимият турски кредитор, Halk Bank, загуби 63% от доларовата си стойност за същия период и днес търгува своите акции на едва 40% от стойността им, записана в капитала на дружеството.   Турските банки са изключени от световните капиталови пазари, а за страната е трудно да привлече 50-те млрд. долара в твърда валута, необходими за финансирането на настоящия дефицит по текущата сметка от около 6% от БВП.  Турските фирми имат близо 300 млрд. задължения в чуждестранна валута., а стойността за обслужването им почти се удвои, поради обезценяването на лирата след 2015 г. Банките ще имат проблем с рефинансирането на краткосрочните си заеми в чуждестранна валута, както и със събирането на кредитите от потребителите, смачкани от срива на лирата.   Големият проблем е, че ресурсите на турската централна банка изтичат. Чуждестранните резерви към 1 юни са едва 82 млрд. долара – стойността на износа за едва 4 месеца – на фона на 120-те млрд. в края на 2014 г.   През май цените на продуктите в Турция нараснаха с 20%, което води до рязко съкращаване на промишленото производство и на производството в селското стопанство.  Комбинацията от голяма инфлация и свиване на кредити води до рязко намаляване на турската икономическа активност.  Слабото място обаче е банковата система.  За последните две години краткосрочният дълг на Halk Bank и Garanti Bank е нараснал общо 4 пъти – от 20 млрд. лири до 80 млрд. лири.   Това, което може да се случи, вероятно ще повтори гръцкия сценарий от финансовия колапс в южноевропейската държава, смята Дейвид Голдман. Най-голямата гръцка финансова институция, Alpha Bank, вземаше огромни краткосрочни заеми – точно това, което правят водещите турски банки. Когато избухна кризата, банката не можеше да рефинансира дълга си и изпадна в невъзможност да плаща заемите си. Акциите й се търгуваха на 35% от записаната им стойност в капитала на дружеството – приблизително същата, каквато е днес стойността на акциите на Halk Bank. Когато гръцката кредитна система се срина, икономиката се сви с 25%. В турския случай едно потъване на брутния вътрешен продукт с 10-20% е напълно възможно, категоричен е Голдман.   Политическите последствия от задаващото се бедствие са лесно предвидими. Една дълбока икономическа криза по гръцки сценарий в Турция ще означава само едно – падане от власт на Реджеп Ердоган.  Именно огромният риск и неблагоприятният тренд са факторите, които заставят Ердоган да свика предсрочни парламентарни и президентски избори на 24 юни.   С решението си да проведе предсрочни избори турският президент изпреварва събитията. Всеки изминал ден вече означава спад на гласовете и политическата подкрепа към Ердоган. Турският президент има и други поводи да изтегли вота.  На практика това ще са избори, осъществени в режим на извънредно положение. Ситуацията е изгодна за управляващите, тъй като им дава редица предимства пред конкурентите.  Благодарение на извънредното положение на много места – и особено в кюрдските райони – управляват кметове, които не са избрани, а са назначени от правителството. Извънредните правила предвиждат редица ограничения на демократичния изборен процес като назначаване на членове на секционни комисии не по предложение на всички партии, а от самата централна избирателна комисия, както и броене на бюлетините не на място, а на други локации, определени във връзка със съображенията за сигурност.   Друга основна причина за по-ранното свикване на изборите е опитът да се отстрани един от основните конкуренти на Реджеп Ердоган – лидерката на опозиционната Добра партия Мерал Акшенер.  Според турския изборен закон във вота може да участват само партии, чийто първи национален конгрес е бил проведен поне половин година преди датата на изборите. Акшенер обаче получи подкрепата на другата водеща опозиционна формация – кемалистката Републиканска народна партия, която осигури необходимия брой депутати за създаване на парламентарна фракция на Добрата партия и така осигури на Акшенер участие в изборите на друго основание. Консолидирането на опозицията е лоша новина за управляващата Партия на справедливостта и развитието. Ще успее ли Ердоган да удържи преднината си до изборите на 24 юни или разпадащата се в ръцете му турска икономика ще стане причината за историческа смяна на властта в Анкара? Едно е сигурно – пред Турция предстоят драматични времена.", "date": "2018.06.16", "title": "Трудни времена за Ердоган"}
{"url": "http://www.classa.bg/%D1%81%D0%B2%D1%8F%D1%82/item/383084-%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3-%E2%80%9C%D0%BF%D0%BE%D0%BB%D0%B5%D1%82%D1%8F%E2%80%9D-%D0%BA%D1%8A%D0%BC-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B0%D1%82%D0%B0-%D1%87%D0%B5%D1%80%D0%BD%D0%B0-%D0%B4%D1%83%D0%BF%D0%BA%D0%B0", "text": "Думи на Стивън Хокинг, взети от негова реч, в която призовава хората „да работят заедно, за да спасят планетата”, бяха изпратени под формата на радиосигнал към черна дупка, съобщиха световните агенции.   Записът на гласа на Стивън Хокинг беше изпратен в Космоса, точно когато прахът му беше положен в Уестминстърското абатство в Лондон между гробовете на Исак Нютон и Чарлз Дарвин.     Идеята е по молба на семейството на Стивън Хокинг и фондацията на негово име. Сигналът е насочен към най-близката до Земята черна дупка 1А 0620-00 от параболична антена близо до Мадрид.   Тази черна дупка е открита през 1975 г. Тя е на 3500 светлинни години от Земята. Когато сигналът достигне до нея, ще бъде „много, много слаб”.   Дъщерята на професор Хокинг Люси каза, че посланието е красив символичен жест, чрез който се осъществява връзка между присъствието на баща ѝ на планетата Земя, желанието му да полети в Космоса и изследванията му на Вселената. „Това е послание на мира и надеждата, на единството и необходимостта да живеем заедно на тази планета”, каза тя.   В записа гръцкият композитор Вангелис е включил синтезирания глас на Стивън Хокинг в свое ново произведение. Той продължава малко повече от шест минути, от които половината са изпълнени от гласа на учения. Записът е кодиран в стандартен формат в бинарни данни.", "date": "2018.06.16", "title": "Гласът на Стивън Хокинг “полетя” към най-близката черна дупка"}
{"url": "http://www.classa.bg/%D1%81%D0%B2%D1%8F%D1%82/item/383085-%D0%B4%D1%8A%D0%B6%D0%B4-%D0%BE%D1%82-%D1%81%D0%BA%D1%8A%D0%BF%D0%BE%D1%86%D0%B5%D0%BD%D0%BD%D0%B8-%D0%BA%D0%B0%D0%BC%D1%8A%D0%BD%D0%B8-%D0%BD%D0%B0-%D1%85%D0%B0%D0%B2%D0%B0%D0%B8%D1%82%D0%B5", "text": "Вулканът Килауеа, който пета седмица бушува на Хаваите, изхвърля истински дъжд от скъпоценни камъни, пише Daily Mail. \r\n     Местните жители намират камъни по улиците и по плажовете, а геолозите потвърждават, че вулканът наистина изхвърля оливин – скъпоценни камъни, които се използват за създаване на украшения. \r\n   В някои случаи цената на камъка достига до 450 долара на карат. \r\n   Вулканът Килауеа изригна на 3 май, като изригването беше придружено от земетресение от 6,9 степен по Рихтер. Лавата заля почти целия остров, унищожавайки къщи и инфраструктура. \r\n      ", "date": "2018.06.16", "title": "Дъжд от скъпоценни камъни на Хаваите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383086-%D1%81%D0%B2-%D1%82%D0%B8%D1%85%D0%BE%D0%BD-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86,-%D0%B5%D0%BF%D0%B8%D1%81%D0%BA%D0%BE%D0%BF-%D0%B0%D0%BC%D0%B0%D1%82%D1%83%D0%BD%D1%82%D1%81%D0%BA%D0%B8", "text": "  Свети Тихон бил роден в град Аматунт на остров Кипър от благочестиви родители християни. От най-ранни години те го възпитавали в християнско благочестие и го научили да чете свещените книги, поради което Тихон бил приет в църковния клир и удостоен с длъжността на църковен четец. Заради чистотата на своя живот по-късно бил поставен от аматунския епископ свети Мемнон за дякон. Когато епископ Мемнон починал, по общото желание на аматунтските християни свети Тихон бил ръкоположен на негово място от свети Епифаний, архиепископ Кипърски.   По това време в Кипър още имало много езичници, придържащи се към древното идолопоклонство.   Христовият светител Тихон поел тежкия труд да отвърне жителите на Аматунт от езическите заблуди и да ги приведе към познанието на Христа Бога. В този голям труд му помагал Господ, защото, като освободил словесното стадо от властта на дявола, светителят го довел в кошарата на православната вселенска църква, обръщайки козлите в Христови овци. Свети Тихон унищожавал идолите в околностите на Аматунт, а храмовете им, като бесовски жилища, събарял и разрушавал.     Благочестиво управлявайки повереното му от Господа паство, светителят починал в дълбока старост. Заради многобройните си чудеса, извършени не само приживе, но и след смъртта, свети Тихон е наречен Чудотворец.   От многото му чудеса до наши дни е достигнало само сказанието за два случая на проява на неговата чудодейна сила. Първото чудо, което извършил още в юношеска възраст, било следното. Бащата на Тихон изкарвал прехраната си от своята пекарница за хляб и пращал сина си да го продава. А Тихон раздавал даром хляба на бедните. Когато баща му научил, се огорчил, разгневил се на сина си и започнал да му се кара. Благочестивият юноша му казал:   - Защо се огорчаваш, татко, като че нещо си изгубил? Дадох хляба назаем на Бога, а в свещените книги е казано: „който дава на Бога, ще получи тройно.\" Ако не вярваш на казаното в тях, да идем в житницата и сам ще се увериш как Бог връща дълга на заемодателите Си.   Те отишли и когато се опитали да отворят вратата, видели, че празното преди помещение е пълно с чиста пшеница. Бащата на свети Тихон се изумил от това чудо, паднал на колене и се поклонил на Бога, въздавайки Му благодарност. Оттогава той престанал да се гневи на сина си и не му пречел да раздава на бедните толкова хляб, колкото пожелае.   Другото чудо, извършено от свети Тихон, било следното. В едно лозе градинарите обрязвали сухите клони и ги изхвърляли навън като негодни. А Тихон събрал тия клонки и ги засадил в градината си.    При това той се молел Господ да дари на лозовите пръчки тези четири свойства: първо, сухите клони да се хванат в земята, да пуснат корени и да порастат; второ, лозите да изобилстват с плод; трето, гроздето им да е сладко и полезно за здравето, и четвърто, неговото грозде да узрява най-бързо. На сутринта свети Тихон отишъл в градината и видял, че молитвата му е чута: сухите пръчки се хванали и пуснали филизи, а през лятото се оказали плодовити в необикновена и неестествена степен; докато в другите лозя гроздовете още зреели, гроздето на свети Тихон било вече зряло, приятно на вкус и много полезно за здравето. Това лозе притежавало такава чудодейна сила не само докато бил жив свети Тихон. И след смъртта му то било плодовито и всяка година узрявало преди другите, така че на 16 юни - в деня на паметта на свети Тихон - с виното от него се отслужвала света литургия. Дори само от тези две чудеса можем да се уверим, че свети Тихон бил чудотворец и велик Божий угодник.   В службата на свети Тихон се казва и това, че той пророчески предузнал и възвестил на другите времето на своята кончина. За тази негова святост да бъде прославян Бог сега, всякога и во веки веков. Амин.", "date": "2018.06.16", "title": "Св. Тихон Чудотворец, епископ Аматунтски"}
{"url": "http://www.classa.bg/%D1%81%D0%B2%D1%8F%D1%82/item/383078-%D0%BD%D0%B0-%D0%B3%D0%BE%D1%81%D1%82%D0%B8-%D0%B2-%D1%86%D0%B0%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%83%D1%82%D0%B8%D0%BD-%D0%BA%D0%B0%D0%BA%D0%B2%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8%D0%B4%D1%8F%D1%82-%D1%87%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5", "text": "За Световното първенство по футбол Москва и още няколко руски града бяха излъскани до блясък. Страната се представя в нова светлина - модерна и отворена към света. Но има и една друга Русия, която гостите няма да видят.             Който смята, че Русия днес е същата онази „пълна скръб\", каквато беше по съветско време, ще трябва да промени мнението си: из парковете ще видите млади хора да карат скейтбордове, такси можете да си поръчате направо от смартфона, да платите с кредитна карта или да си поръчате суши или бургер даже на английски - в добрите ресторанти. Любезни доброволци отзивчиво указват пътя към стадионите, както впрочем е било и при предишни големи спортни състезания в Русия. Отново страната се представя пред света в добра светлина - отворена и модерна. И това не е само фасада. Но е само част от истината. Западът - идеал и заплаха едновременно   Гостите на Световното първенство ще срещнат отзивчиви и приятелски настроени домакини. Обвинението, че руснаците не се усмихвали, не е вярно - те се усмихват най-вече на гостите от Запада, които предизвикат много голям интерес сред руснаците. Което малко ни изненадва, защото кремълската пропаганда представя Запада преди всичко като съперник и враг. Но Западът винаги е бил и си остава за Русия и двете: пример за подражание и заплаха.     Посланието на руското ръководство, че Русия е жертва на постоянни нападки и обиди, поставя рамки на това отваряне на страната към света: войната в Украйна, свалянето на малайзийския пътнически самолет, държавният допинг, отравянето на Скрипал, касетъчните бомби в Сирия - Кремъл използва тези обвинения, за да изгради, чрез медиите си, един групов манталитет на капсулирането. За тази цел му помага широкоразпространеният съветски мит за прогресивното, добросърдечно и мирно общество, заобиколено от външни врагове. И националната гордост веднага заема отбранителна позиция.   Родните неуспехи се премълчават, разкрасяват или попадат в кривото огледало на пропагандата срещу западните машинации. Особено обезпокоителен пример в това отношение е епидемията от СПИН с над един милион заразени. Тя бива представяна като „елемент от информационната война срещу Русия\". И всеки, който се опитва да помага, напр. с разяснителна дейност, бива обявяван от властите за „чуждестранен агент\". Или пък бива тормозен. Така постъпват най-вече с руснаците, много рядко с чужденци, да не говорим за туристите и футболните запалянковци. Добре дошли в Русия са също и исландците и англичаните, чиито правителства бойкотират Световното първенство. Посланието тук е, че ако политиците не се разбират, това не важи за обикновените хора. Само което е угодно на Кремъл   Така мислят също и на Запад. Но, за разлика от гражданите на демократичните страни, руснаците могат да се радват и благодарят, но не и да участват във вземането на решения. Например за престижните обекти на Путин нямат никаква възможност да си кажат мнението. Приемат се само такава гражданска активност, която се харесва на държавното ръководство. Всичко останало попада под ударите на репресивния апарат. Затова и протестите срещу въвеждането на винетки и заради сметищата остават изолирани, единични случаи.   В Русия благосъстоянието е толкова неравномерно разпределено, както в малко други страни. Законите и евтината работна сила позволяват супермаркетите да работят денонощно. И това трябва да си остане така. Властимащите разбират модерността не политически, а технически, и те модернизират страната на неимоверно висока цена. Разходите за Зимните олимпийски игри в Сочи през 2014 година бяха над 37 милиарда евро, които ги превърнаха в най-скъпите олипийски игри за всички времена. Световното първенство по футбол с очаквани разходи от над 12 милиарда евро също ще бие рекорда. Икономисват се пари за болниците и училищата, а в същото време градове с второ- и треторазрядни футболни отбори, играещи пред рехава публика, получават стадиони с места за десетки хиляди зрители. Никой не си прави сметка за това, как и с какви средства ще бъдат поддържани тези съоръжение, напр. в Саранск и Калининград, след края на Световното първенство.   Отчайваща пропаст     Президентът Владимир Путин на откриването на първенството на стадион \"Лужники\"   В Русия имаме огромна пропаст между отчайващо бедната провинция, и дори между районите в покрайнините на Москва, и самата Москва. След дългогодишни ремонти, центърът на руската столица се представя в нов, гранитен облик, с широки и изрядно почистени тротоари и нов парк до Кремъл, проектиран от нюйоркски архитекти. Промяната е ефектна и аполитична. В руското обществено пространство обаче почти няма място за свободното мнение. Така например опозиционният лидер Навални и неговите поддръжници не могат да свикват прояви без разрешение от властите. Когато в началото на май те излязоха за последен път на улицата, срещу тях се изправиха мъже в казашки униформи с бичове в ръцете. Но не биячите бяха осъдени, а Навални и много от неговите съмишленици.   По време на Световното първенство казаците играят ролята на помощници на полицията. Съвсем наскоро единственият останал опозиционен кмет на голям град беше свален от власт. Става дума за кмета на Екатеринбург, където също се играят мачове от Световното първенство. Неговият наследник вече няма да бъде избиран пряко. Десетки политически затворници са зад решетките. Най-известният от тях, режисьорът Олег Сенцов, е в гладна стачка от повече от месец с настояване да бъдат освободени неговите украински събратя. Той се надява на Световното първенство, в чиито блясък се къпят руските властници, както и чеченският лидер Кадиров и антуражът му, прочули се наскоро с бруталната си кампания срещу хомосексуалните. Сега ги видяхме да събират овациите на публиката на стадиона в Грозни редом до египетската футболна звезда Мохамед Салах.", "date": "2018.06.16", "title": "На гости в царството на Путин: какво няма да видят чужденците"}
{"url": "http://www.classa.bg/%D1%81%D0%B2%D1%8F%D1%82/item/383079-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BD%D0%B8-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%BA%D0%B0%D1%82%D0%BE-%D0%BA%D0%B0%D0%BD%D1%86%D0%BB%D0%B5%D1%80%D0%BA%D0%B0", "text": "Как да наречем това, което се случва в момента в Берлин? Сблъсък? Война? Цареубийство? Това са може би последните дни на Меркел като канцлерка       Нека първо да припомним какво се случи в четвъртък в политически Берлин. Цяла нощ германската канцлерка и нейният вътрешен министър водят разговор в канцлерството. Но не съумяват да се обединят около обща миграционна политика. След това двете партии-посестрими - ХДС и ХСС - се събират отделно на спешни съвещания, а текущото заседание на Бундестага е набързо прекъснато. Никога досега двете партии не са подхождали така една към друга.   Меркел със Зеехофер   Това обаче не е всичко. По време на заседанието на ХСС вътрешният министър Хорст Зеехофер обявява, че в краен случай ще действа на своя глава. Но какво точно иска да направи? Казано съвсем накратко: иска да затвори границите на Германия със съседните ѝ държави с цел да се спре притокът на кандидати за убежище. ХСС го подкрепя единодушно - партията не иска да допуска в Германия бежанци и мигранти, които се стъпили за първи път на територията на ЕС в някоя друга страна. А това са почти всички бежанци. Никой не знае как точно ХСС възнамерява да постигне целта си. Но и всъщност изобщо не става дума за това, а за Ангела Меркел и за бъдещето ѝ като канцлерка. И дали тя може да си позволи да преглътне този афронт.   Какво предстои?   Позицията на Меркел е ясна: канцлерката не иска Германия да предприема солови акции и се застъпва за решение, с което да са съгласни всички европейски партньори. Меркел иска и това: по-добра защита на външните граници на ЕС, за да може да се гарантира и занапред, че вътрешните граници ще си останат отворени. Лошото е, че на европейско равнище не се очертава подобно решение. А ХСС не иска да чака повече.     Какви са в такъв случай възможностите оттук нататък? В правомощията на канцлерката е да определя посоката на правителствената политика. Тя би могла да уволни вътрешния министър Хорст Зеехофер, задето не следва нейната линия по един толкова централен въпрос. Това обаче би означавало край на сегашното правителство. Канцлерката разполага и с тази възможност: би могла да поиска вот на доверие в парламента. Едно обаче е сигурно още отсега: Меркел не може да позволи на Зеехофер да действа на своя глава, защото в такъв случай това вече няма да бъде нейното правителство.   Разплата със системата Меркел   В политиката често се стига до подобна развръзка: когато тлее твърде дълго, недоволството все повече расте и накрая може да изригне в рамките на броени мигове. От самото начало ХСС беше против миграционната политика на Меркел - още когато през 2015 година тя отвори границите и пусна бежанците от Унгария.   Но не е само ХСС - също в партията на Меркел ХДС има немалко политици, при които чашата на търпението вече прелива. В своите избирателни райони те виждат с очите си как се топи поддръжката за либералната миграционна политика на Меркел.   А и противопоставянето вече надхвърля рамките на бежанската политика. Духът на времето е национал-консервативен. Поне такова е усещането на все повече хора. Подгонени от изборните успехи на \"Алтернатива за Германия\", ХСС и части от ХДС се разплащат с канцлерката. И то не само с нейната миграционна политика, а с цялата система Меркел.   През есента в Бавария се провеждат избори. На този фон главната цел на баварския ХСС е да държи в шах \"Алтернатива за Германия\". В краен случай заставайки срещу Меркел и срещу правителството.   Ще успее ли канцлерката и този път да овладее кормилото? Трудно е да си го представим след този ден.", "date": "2018.06.16", "title": "Последните дни на Меркел като канцлерка?"}
{"url": "http://www.classa.bg/%D1%81%D0%B2%D1%8F%D1%82/item/383080-%D0%BD%D0%B0%D1%81%D0%B0-%D1%85%D0%BE%D1%80%D0%B0%D1%82%D0%B0-%D1%89%D0%B5-%D0%BC%D0%BE%D0%B3%D0%B0%D1%82-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B4%D0%B0-%D0%B6%D0%B8%D0%B2%D0%B5%D1%8F%D1%82-%D0%BD%D0%B0-%D0%BC%D0%B0%D1%80%D1%81-%D0%B2-%D0%B1%D1%8A%D0%B4%D0%B5%D1%89%D0%B5", "text": "Това твърди главният учен на НАСА Джим Грийн пред USA Today. „И първият човек, който ще остане по-дълго на Марс, вероятно живее днес\", допълва той.   След като \"основополагащите следи на живота\" бяха открити на Червената планета, животът на Марс и живеенето на Марс изглеждат по-малко като сцена от филма „Марсианецът\", а по-скоро като реалност в близко бъдеще.   \"Сега виждаме, че Марс е бил още по-добро място за живот в миналото\", каза Грийн. – „Познаваме планетата все по-добре и по-добре\".   Марс е по-близък до Земята от всяка друга планета в Слънчевата система, което го прави привлекателна втора възможност за човешката раса. Има и естествена красота на планетата: велик каньон, който има големина почти колкото цялата ширина на САЩ и вулкан с размерите на Аризона.   Планетата може да предложи на хората \"съвсем нов живот с чисто нови гледки\", каза Грийн.   Реалистичните планове са да станем свидетели на мисия с екипаж до Червената планета най-късно до 2040 г. Но все още има въпросителни и това зависи от доста фактори.   Ето някои пречки, очертани от Грийн:   Мисията трябва да кацне с огромен космически кораб. В момента НАСА може да кацне на повърхността на Марс с космически апарат тежащ около 1 тон. За да може човек да кацне, ще трябва да „паркира\" около 10 тона на повърхността. Космическият кораб също така трябва да се приземи с прецизност, за да избегне планини, хълмове или скали.   Мисията трябва и да излети от Марс. Това не е пътешествие с еднопосочен билет. Ето защо НАСА работи върху новия роувър \"Марс 2020″. \"По някое време през следващото десетилетие планираме да излетим от повърхността на Марс и да се върнем на Земята\", казва Грийн.   Хората трябва да носят специални костюми, през цялото време докато са на Червената планета. Времето на Марс е екстремно. Разликата между два последователни дни може да бъде 170 градуса. Средната температура е доста под нулата. Въздухът е до голяма степен въглероден диоксид – добър за планетите, лош за хората.   Трябва да свикнем с прашните бури. На всеки 26 месеца е лятото на Марс, което означава, че е сезонът на прашните бури. Тези бури, съставени от фин прах, който се улавя в атмосферата, могат да затъмнят дневната светлина и да пречат на нормалната видимост, като това може да продължи с месеци.   За да останат хора за по-дълго на Марс, трябва да бъде изградена цялостна инфраструктура. \"Хората, които ще отидат там, ще са истински пионери\", казва Грийн. Първите заселници на Марс ще трябва да отглеждат и да създадат източник на храна. Учените смятат, че боб, аспержи и картофи са жизнеспособни култури за почвата там.   Домове също ще трябва да бъдат построени. Според Грийн, 3D принтери може да използват прах от планетата, за да създадат местообитания. Няма да е лесен въпросът и с водата.   И все пак, по всички тези проблеми се работи и за всички тях има предложени някакви решения. Времето в което човек ще кацне на Марс, без съмнение приближава.", "date": "2018.06.16", "title": "НАСА: Хората ще могат със сигурност да живеят на Марс в бъдеще"}
{"url": "http://www.classa.bg/%D1%81%D0%B2%D1%8F%D1%82/item/383077-%D0%BF%D1%80%D0%BE%D0%B4%D1%83%D0%BA%D1%82%D0%B8%D1%82%D0%B5-%D0%BC%D0%B5%D0%BD%D1%82%D0%B5%D1%82%D0%B0-%D1%84%D0%B0%D0%BB%D1%88%D0%B8%D1%84%D0%B8%D1%86%D0%B8%D1%80%D0%B0-%D1%81%D0%B5-%D0%B2%D1%81%D0%B8%D1%87%D0%BA%D0%BE", "text": "Часовници, тютюн, обувки или парфюм – всичко, което е марково, бива и фалшифицирано. По този начин производителите в ЕС губят по около 60 милиарда евро годишно. С тенденция към покачване.           Ако щетите, които нанасят пиратските копия на маркови стоки, се разпределят върху всички европейски граждани, всеки един от нас би трябвало да извади от джоба си по 116 евро. Това сочат изчисленията, направени от Службата на ЕС за интелектуалната собственост, публикувани наскоро. Данните показват, че мошениците са в състояние да имитират всички продукти със защитена търговска марка, а не само луксозните стоки.   \"Меките съдебни присъди и високите печалби са стимул за криминалните банди да се включат в създаването на пиратски копия на продукти\", се казва в съобщение на Европейската агенция за интелектуална собственост, чието седалище се намира в испанския град Аликанте.     Защитниците на свободната конкуренция са проучили общо 13 бранша. Сред най-често подправяните продукти спадат кожените изделия, часовниците, обувките, парфюмите, козметиката, както и тютюневите изделия. Много от пиратските копия поемат своя път към ЕС през страни като Албания, Мароко и Украйна. Повече фалшификатори, повече ментета   Още през 2016 Европейската служба за интелектуална собственост определи заедно с Организацията за икономическо сътрудничество и развитие (ОИСР) основните страни-производителки на пиратски продукти. Това са Хонконг, Китай, Обединените арабски емирства и Турция. Гърция, която е член на ЕС, обаче също спада към тази група държави.   Класика в бранша: маратонки-ментета   С оглед на добрите икономически перспективи в бъдеще се очертават още по-големи щети за производителите на маркови продукти – от европейската агенция са изчислили, че сивата икономика ги ощетява с огромни суми, стигащи до 85 милиарда евро. При това производителите на фалшификати стават все по-умели, а и палитрата от подправяни стоки – все по-широка. Междувременно тя обхваща почти всичко – от вино и концентрати, до лекарства и автомобилни гуми.   Производителите на маркови продукти са принудени да съкращават и работни места, тъй като пиратските копия наводняват пазара и намаляват нуждата от производство на оригинални стоки. Предполага се, че от това са пострадали 415 хиляди работни места.", "date": "2018.06.16", "title": "Продуктите-ментета: фалшифицира се всичко"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383072-%D0%B7%D0%BD%D0%B0%D0%B5%D1%82%D0%B5-%D0%BB%D0%B8,-%D1%87%D0%B5-%D0%B2-%D0%B5%D0%B4%D0%B8%D0%BD-%D0%BF%D0%B5%D1%87%D0%B5%D0%BD-%D0%BA%D0%B0%D1%80%D1%82%D0%BE%D1%84", "text": "Привидно невинният картоф може да е един от основните виновници за затлъстяването на човечеството. Нов документален филм на BBC разкрива, че храни с въглехидрати, като скромния картоф, са заредени и със захар. Експерти, участващи в продукцията, са открили, че има почти 90 грама захар в един изпечен картоф от 350 грама. Това е еквивалентно на 19 бучки захар, посочва Daily Mail. За сравнение, в едно барче Snickers има малко под шест бучки захар, а в една кутия Coca-Cola - седем и една четвърт. Храни, като хляб и тестени изделия, също съдържат много захар, защото телата ни разграждат въглехидратите в глюкоза.      Констатациите доведоха учени до заключението, че въглехидратите могат да увеличат честотата на затлъстяване в Обединеното кралство. \"Изглежда може да се заблуждаваме\", казва диетологът Алисън Барнс пред BBC. \"Просто защото храната не изглежда сладка, това не означава, че няма да освободи много захар в кръвта ви.\"    9 диагнози, при които лекарите най-често грешат     \"Когато приемате храна, като печен картоф,, тялото ви разбива нишестето в захар, която се равнява на 19 кубчета.\", предупреждава тя. Документалният филм \"Истината за въглехидратите\", който ще бъде показан в сряда, обяснява как въглехидратите могат да допринесат за затлъстяването ни. Според данните на Организацията за икономическо сътрудничество и развитие (ОИСР), публикувани през ноември миналата година, 63% от възрастните в Обединеното кралство се считат за хора с наднормено тегло или затлъстяване, а 3.5 милиона страдат от диабет тип 2.      Във филма учените съветват да не се приема бял хляб, а ако все пак държите да го има на трапезата ви, първо да го замразите и после да го препечете. Това превръща захарното нишесте в устойчиво нишесте. Хубаво е и храни, като паста, ориз и картофи, да бъдат охладени, когато ги консумираме.", "date": "2018.06.16", "title": "Знаете ли, че в един печен картоф..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383073-%D0%BC%D0%B0%D0%B9%D0%BA%D0%B0-%D1%85%D0%B2%D0%B0%D0%BD%D0%B0-%D1%81%D0%B8%D0%BD%D0%B0-%D1%81%D0%B8-%D0%B2-%D0%BB%D0%B5%D0%B3%D0%BB%D0%BE%D1%82%D0%BE-%D1%81", "text": "Полицията в южния американски щат Тексас задържа учителка, след като беше спипана в леглото със свой ученик, предаде „Ню Йорк поуст\". Двамата любовници били хванати от майката на ученика. Шанън Хатъуей е с повдигнати обвинения за неуместна връзка между преподавател и ученик. 33-годишната жена временно е освободена от длъжност, докато тече разследване по случая. Тя е била хваната от майката на 17-годишния ученик.      Двамата лежали голи в неговото легло. Веднага е сигнализирала полицията. От учебното заведение се оправдаха, че сексуалният контакт не е бил извършен в кампуса на даскалото. „Няма доказателство, което да предполага, че двамата са имали такъв вид контакт в училището\", посочиха от училището. Въпреки това поведението на учителката е скандализирало властите и по всяка вероятност тя ще бъде уволнена.", "date": "2018.06.16", "title": "Майка хвана сина си в леглото с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383074-%D1%87%D0%BE%D0%B2%D0%B5%D0%BA-%D0%B8%D0%BC%D0%B0-%D0%B2%D1%82%D0%BE%D1%80%D0%B8-%D0%BC%D0%BE%D0%B7%D1%8A%D0%BA", "text": "    Човешкото тяло има “втори мозък” в червата и австралийски учени разгадаха сложния начин, по който той функционира, съобщи в. “Дейли мейл”.   Ентералната нервна система е сбор от милиони неврони, които контролират движенията на червата. Точният механизъм, с който го правят, досега убягваше на специалистите.   Учени от австралийския университет “Флиндърс” проследиха електрическите сигнали в ентералната нервна система, които осигуряват движението на червата и техния синхрон, съобщава БТА.   За изследването си учените са използвали дебелите черва на евтаназирани мишки, които са с по 400 000 индивидуални неврона. Екипът си е служил с образна техника и електроди, с които да измерва електрическите импулси. Така учените са открили ритмични електрически сигнали в червата.   Червата синхронизират импулсите, за да се образуват контракции, които осигуряват преминаването и изхвърлянето на материала. Те придвижват и популациите от бактерии.   Това се различава от начина, по който функционира останалата част на нервната система на бозайниците.   “Стомашно-чревният тракт е единственият вътрешен орган със собствена пълна нервна система, която работи изцяло независимо от мозъка и гръбначния мозък”, каза ръководителят на екипа проф. Ник Спенсър.   Опознаването на функцията на този “втори мозък” ще помогне за лечение на редица заболявания, включително и рак.      ", "date": "2018.06.16", "title": "Човек има втори мозък"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383075-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D1%8E%D0%BD%D0%B8", "text": "ОВЕН ( 21 март - 20 април ) Не се втурвайте в любовта, без да се огледате, в противен случай тя ще се изплаши от вашите пориви и ще избяга. Не пречи и да направите пауза, в отношенията си с избраника. Помислете внимателно и ако имате съмнения, тогава отложете приемането на важно решение. Възможни са приходи, които ще ви помогнат да върнете дълговете си и да купите всичко, от което се нуждаете. ТЕЛЕЦ ( 21 април - 21 май )  Трябва да гасите в себе си пристъпите на ревност и подозрителност, в противен случай кавгите с другите хора, няма да могат да бъдат избегнати. Ще трябва да похарчите голяма част от средствата си, за плащане на битови сметки и данъци. С роднини предстои да решавате заедно някои важни въпроси, свързани с бита. Бъдете възможно по-дискретни. БЛИЗНАЦИ ( 22 май - 21 Юни ) Днес внезапно във вас, може да се зароди някакво силно чувство. То може да бъде както любов, така и омраза. Ако емоционалното ви състояние постоянно се колебае, тогава е по-добре да си починете в тишина. Самотата ще ви носи повече ползи днес, отколкото общуването. Пътуването е малко вероятно да бъде изгодно, а по пътя са възможни извънредни ситуации.   РАК ( 22 юни - 23 юли ) Днес ще бъдете способни не само на благородни постъпки, но и на авантюри. Имайте предвид, че рискът без основателни причини може да доведе до сериозни проблеми. Включително и финансови. Опитайте се, да се изолирате от обществото днес. Може да се занимавате с тиха умствена работа. Тя ще се окаже по-ефективна. ЛЪВ ( 24 юли - 23 август ) Грамотно подхождайте към финансовите въпроси. В противен случай ще загубите способността си, да контролирате приходите и разходите. Е, ако имате собствен бизнес, тогава такова безразсъдство, ще доведе до задънена улица. Близък приятел, ще ви помогне да разрешите някой сложен проблем в личен план. Основното е да бъдете откровени, дори и в нюансите. ДЕВА ( 24-ти август - 23 септември ) По-добре не мечтайте, а на практика прилагайте своите знания и опит. Така ще бъдете по-ефективни и продуктивни. В личния живот всичко е прекрасно, най-важното е, да не задушите избраника си в своите прегръдки. Но в работната среда напора напротив, ще бъде полезен. Особено, ако решите да разнообразите скучните и стари проекти. ВЕЗНИ( 24 септември - 23 октомври) Препоръчително е, да дадете на роднините си нужната подкрепа. Днес вашата помощ, ще им бъде необходима във всички отношения. За да подсилите имунитета си, е добре да отидете на плаж и плувате. Личното си пространство внимателно пазете, но в любовта пускайте, тези към които не сте безразлични, дори без да почукат.   СКОРПИОН ( 24 октомври - 22 Ноември ) Както никога досега, ще имате нужда от мъдър наставник. Определено ще го срещнете по пътя си, но трябва да се оглеждате на всички страни. В личния си живот сте толкова любвеобилни, че може да не съхраните страстта. Помисле, трябва ли толкова упорито да преследвате целта? Особено след като вече отдавна, живеете заедно с избраника си.   СТРЕЛЕЦ ( 23 Ноември - 21 Декември ) Прекарайте този ден спокойно и без емоционални драми. Не правете никакви движения в посока на хазарта - ще останете без нищо. Финансовото ви положение, може да се подкопае от авантюристични сделки. Така че, по-добре се откажете от тях. Вечерта, ви очаква романтична среща, облечете се по-прилично. КОЗИРОГ (22 Декември - 20 януари ) Днес ви очаква един прав път - работата. Може дори да отмените всички събития и партита, така че нищо да не пречи на професионалното ви развитие. Ще бъдете в състояние да спечелите големи суми, само ако не се отказвате дори от най- малките задачи. Но ако пазарувате, нещата могат да излязат извън контрол. Спестяванията преди всичко!  ВОДОЛЕЙ ( 21 януари -  19  февруари ) Очаква ви творчески ден, когато можете да се започне всичко от нулата и да подпишете изгодни договори. Ако отговорите на симпатиите на даден човек, ще завържете бурен роман. Семейните е по-добре, да не заглеждат очарователни особи. Организирайте с партньора си почивка, с романтични нюанси. Отидете в кафене или ресторант.   РИБИ ( 20 февруари - 20 март ) Днес е добре да се откажете от рискови начинания. Ако не послушате този съвет, ще загубите всичко, което сте натрупали в продължение на много години. Конфликтите могат да бъдат малки, но продължителни. Следователно, по-добре е да не говорите твърде много, особено на близки хора. Вечерта е подходяща за среща с приятели и отдих на открито.", "date": "2018.06.16", "title": "Дневен хороскоп 16 юни"}
{"url": "http://www.classa.bg/%D1%81%D0%B2%D1%8F%D1%82/item/383076-%D0%B1%D0%B5%D0%BB%D0%B3%D0%B8%D0%B9%D1%81%D0%BA%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%B8%D0%BD%D0%BA%D1%83%D0%B1%D0%B0%D1%82%D0%BE%D1%80-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8", "text": "Белгийските затвори не са място за хора със слаби нерви - затворниците прекарват по 22 часа в килиите си, липсват всякакви условия за спорт и културни занимания. И много затворници се радикализират точно там.           31-годишният белгиец Бенямин Х. е лежал много пъти в затвора - за кражби, наркотици и оказване на съпротива. Общо 15 години от живота си е прекарал зад решетките. В края на май този извършител на по-дребни престъпления се превърна в убиец: пуснат в кратък отпуск от затвора той застреля посред бял ден в Лиеж две полицайки и случаен минувач. Прокуратурата заведе следствие за тероризъм - има данни за това, че в затвора Бенямин Х. е контактувал с радикални ислямисти, и така се е радикализирал. Радикализирането като „стратегия за оцеляване\"   „Ситуацията е катастрофална\", казва Лоран Лардино. Дълги години синдикалистът е бил надзирател в затвора в Брюксел. „Условията в нашите затвори са нечовешки. Няма достатъчно персонал - надзиратели, болногледачи, психолози и социални работници. Отпусканите средства са недостатъчни и затворите са хронично препълнени\", споделя той. Това се потвърждава и от няколкото осъдителни присъди на Европейския съд в Страсбург заради лошите условия в белгийските затвори.   „Държим тези хора в килиите им по 22 часа на ден - без да имат възможност за някакви занимания, за някакво обучение и без никаква перспектива. По този начин ние сами забъркваме един взривоопасен коктейл\", казва още Лардино. И е логично, че при тези обстоятелства затворниците се радикализират.   „В началото това е един вид стратегия за оцеляване\", допълва Винсент Серон, който изследва радикалните ислямистки мрежи в белгийските затвори. Криминологът твърди, че затворниците получават само най-необходимото, а за всички екстри, като малко по-разнообразна храна или телевизор, трябва да си плащат. Особено онези от излежаващите присъди, които не разполагат със средства, са принудени да си търсят покровители сред другите обитатели на затвора, за да си осигурят малко повече комфорт. По-късно важна роля започват да играят религията и идеологията. Надзирателите са претоварени   Според Винсент Серон, само един на всеки двайсет затворници в Белгия се радикализира или е застрашен от радикализиране. Независимо от това белгийското правителство трябва да погледне по-сериозно на въпроса и да осигури адекватно финансиране и обучение на персонала в затворите. А той трябва да бъде обучен така, че да може да разкрива навреме кои затворници представляват потенциална опасност, и да предоставят тази информация на властите. Държавата обаче не отпуска достатъчно средства за обучение на надзирателите, а психолозите и социалните работници не са в състояние да следят развитието на затворниците или пък да спечелят тяхното доверие.   Лоран Лардино дълги години е работил като затворнически надзирател   Властите във френскоговорящата чест на Белгия откриха гореща телефонна линия. Затворниците могат да се обаждат доброволно и анонимно, ако искат да се измъкнат от радикалните среди. Психолози, социални работници и духовници се грижат за такива затворници. „Ние не можем да принудим никого да промени убежденията и възгледите си. Но можем да се намесим, ако това е желанието на даден затворник, или по указание на някой съдия\", казва отговорният за проекта регионален министър Рашид Мадран.   По-добри условия за радикализирани затворници   От стартирането на инициативата през 2017 г. до днес повече от 100 затворници са се възползвали от нея и са пожелали да ползват услугите на психолози и социални работници. Около 40 случая вече са приключени. „Мисля, че сме на правилен път\", казва министърът. Ако обаче властите искат да предотвратят това, дребните престъпници да се превръщат в терористи в затворите, те трябва да им осигурят занимания. А това е работа на правителството, категорични са експертите.   Рашид Мадран, министър на регионалното управление във Валония   Още от първия ден затворниците трябва да могат да се занимават със спорт, култура и да се обучават. „Това би била най-добрата превенция\", казва Мадран. Законовата база съществува отдавна: през 2005 година Белгия прие съответния закон, но дотук почти нищо не е направено. След атентата в Лиеж белгийският министър на правосъдието Коен Грийнс обяви, че смята да прекрати практиката затворниците да бъдат пускани в кратък отпуск. А експертите незабавно разкритикуваха идеята. „Случилото се е ужасяващо и трагично. Но този инцидент не бива да става повод за още по-голямо орязване на правата на затворниците\", казва по този повод Лоран Лардино.   Според криминолога Винсент Серон, това е крачка в неправилната посока. „Отпуските дават възможност на затворниците да се подготвят за реинтеграция в обществото\", казва той. По-скоро трябва да бъде подобрен обменът на информации между надзиратели, психолози, съдии и силите за сигурност, добавя Серон.", "date": "2018.06.16", "title": "Белгийските затвори - инкубатор за терористи?"}
{"url": "http://www.classa.bg/%D1%81%D0%B2%D1%8F%D1%82/item/383068-%D1%81%D0%B0%D1%89-%D1%89%D0%B5-%D0%BD%D0%B0%D0%BB%D0%BE%D0%B6%D0%B0%D1%82-%D0%BC%D0%B8%D1%82%D0%B0-%D0%BD%D0%B0-%D0%BE%D0%BA%D0%BE%D0%BB%D0%BE-900-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%BE%D1%82-%D0%BA%D0%B8%D1%82%D0%B0%D0%B9", "text": "Белият дом планира да наложи мита на 800-900 продукта от Китай, съобщава CNBC, цитирайки три източника, запознати с въпроса.   Това е намален списък в сравнение с оригинала, публикуван от Службата на американския търговски представител през април, който включва около 1300 продукта, Доларовата стойност на вноса, засегнат от потенциалните мита не е уточнена.   Американският президент Доналд Тръмп обяви, че ще се срещне с със своите топ бизнес съветници и си запазва окончателното решение за налагане на мита.   Въпреки това, висш служител на Белия дом нарече мярката \"fait accompli\". Всъщност, според CNBC, списъкът на продуктите вече е \"зареден\" в правителствена база данни за неговото изпълнение.   Митата за китайските продукти идват на фона на нарастващо напрежение между САЩ и няколко от най-важните им бизнес партньори. Поради протекционистките мерки, предприети от администрацията на Тръмп, Вашингтон е изправен пред репресии не само от Пекин, но и от съюзници като Канада, Мексико и Европейския съюз.   Китай заяви, че решението на САЩ да се въведат нови тарифни ставки е \"в противоречие с постигнатия консенсус\" и е готов да се бори до край, ако започне търговска война.", "date": "2018.06.16", "title": "САЩ ще наложат мита на около 900 продукти от Китай"}
{"url": "http://www.classa.bg/%D1%81%D0%B2%D1%8F%D1%82/item/383069-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B0%D1%82%D0%B0-%D1%83%D0%BB%D0%B8%D1%86%D0%B0,-%D1%81%D1%8A%D1%80%D1%86%D0%B5-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0", "text": "Москва официално е столицата на световния футбол, но има една улица, където атмосферата на главното футболно събитие диша особено, там, където радостта на феновете и партитата не спират до зори.   Това е Николская улица, разположена в сърцето на Москва, само на няколко крачки от Червения площад и \"завзета\" преди няколко дни от фенове от всички краища на света, която стана арена на истински фестивал на културите и футболната страст.   На тази тясна и осветена туристическа улица, първо се събраха перуанските фенове, за да покажат подкрепа за националния си отбор и да отпразнуват първото си участие на Световна купа след цели 36 години. Това е мястото, където много фенове на Аржентина пеят и размахват националния флаг; или се веселят мексикански аматьори с характерни шапки и не по-малко характерната текила. Всеки донася тук малко от своята култура, много веселие и много надежда.   Латиноамериканците са несъмнено владетелите на Николская, но тук идват също така фенове от други региони: саудитци, египтяни, иранци, и разбира се, самите руснаци, които идват на улицата, за да се присъединят към партитата, да пеят самостоятелно или заедно с колоритните чуждестранни фенове.   Въпреки понякога те са от страни - съперници, като Бразилия и Аржентина, всичко се случва в атмосфера на приятелство и уважение, защото тук границите са изтрити и конфликтите са забравени, защото всички са обединени от една и съща страст.", "date": "2018.06.16", "title": "Московската улица, сърце на Мондиала"}
{"url": "http://www.classa.bg/%D1%81%D0%B2%D1%8F%D1%82/item/383070-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D1%89%D0%B5-%D1%87%D1%83%D0%B5-%D0%B3%D0%BB%D0%B0%D1%81%D0%B0-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3", "text": "Радиосигнал, с гласа на известният британски физик Стивън Хокинг, който почина на 14 март, ще бъде излъчен в пространството, след церемонията погребението на пепелта на учения в петък, съобщава Кеймбридж News.   Според дъщерята на учения, Луси Хокинг, думите на физика, съпроводени с оригинална музика, композирана за церемонията от гръцкият композитор Вангелис (известен като автор на саундтрака на филма Blade Runner), предават послание за \"мир и надежда\".   Луси каза, че сигналът ще бъде изпратен с помощта на сателитна чиния от Европейската космическа агенция в град Себрерос (Испания) към най-близката черна дупка до Земята, наречена 1А 0620-00.   Пепелта на Хокинг бе погребана в Уестминстърското абатство в Лондон (Великобритания), между гробниците на Исак Нютон и Чарлз Дарвин. На церемонията присъстваха, наред с другите, актьорът Бенедикт Къмбърбач, който играе ролята на Хокинг в поредицата на Би Би Си, и астронавтът Тим Пийк.", "date": "2018.06.16", "title": "Вселената ще чуе гласа на Стивън Хокинг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383071-%D0%BA%D0%B0%D0%BA-%D0%B4%D0%B0-%D0%BF%D0%B5%D1%81%D1%82%D0%B8%D0%BC,-%D0%BA%D0%BE%D0%B3%D0%B0%D1%82%D0%BE", "text": "Пестим няколко месеца за така желаната лятна ваканция. А когато дойде време за нея, въобще не ни се иска да мислим за пари и да си правим сметка. Но така може да се окажем доста назад с финансите, с надвишен лимит на кредитната карта или в най-лошия случай - без пари на втори ден на почивката. Ето няколко прости съвета, които ще ни спестят не само известна сума, но и не малко нерви.    Пътуване  Да летим или да прекараме часове наред в автобуса през нощта може да не ни изглежда като страхотна идея. Но, всъщност е. Така ще пристигнем на сутринта и ще имаме целия ден пред себе си, без да се налага да плащаме още една нощувка. Затова и често полетите, които пристигат в късния следобед, са с по-ниска цена, подчертава Telegraph. Но така се принуждаваме да платим за спане, което не е много рентабилно.    За из път   Храната на летището, както и на бензиностанциите, на които ще ни се наложи да спрем, е доста по-скъпа. Вместо да прибягваме до сандвичи на безбожни цени, просто защото нямаме друга алтернатива, по-добре да се запасим от вкъщи. Така и всичко ще е по наш вкус.    Настаняване Хотелите се множат един след друг, а конкуренцията помежду им ги принуждава да предлагат атрактивни оферти. Но, ако не държим на лукс на всяка цена, по-добре да се поразровим в платформи като Booking и Airbnb и да резервираме стая, апартамент или цяла къща. Е да, ще се лишим от румсървиса, но ще спестим за друга глезотия.    Придвижване   Ако сме избрали да почиваме в чужбина, транспортът може да се окаже голямо перо в разходите ни. Затова е добре, когато имаме тази възможност, да избягваме използването на таксита или метро, а да ходим пеша. Така получаваме още един бонус - опознаваме по-добре мястото. Има и друг вариант - да се поинтересуваме от опциите за туристически карти или такива за многократно пътуване, които със сигурност ще ни излязат по-евтини. А някои от тях са съчетани и с възможност за посещение на градски забележителности.    Билети   Ако искаме да посетим някои от забележителностите на града, можем да си закупим билетите онлайн. Това ме възможно и доста преди пътуването, като в повечето случаи ще платим по-малко за същото преживяване. А и ще избегнем дългите опашки. Можем да се поинтересуване и в кои дни и часове входът е свободен.    Обяд   Повечето заведения предлагат обедни менюта. А това ни дава възможност да хапнем повече за по-малко пари. Вярно, предложенията са ограничени, но, ако не сме от претенциозните, обядът може да ни е най-обилното ядене за деня и да заредим с нови сили за приключения до залез слънце. А за вечеря може да хапнем нещо набързо от уличното заведение, където винаги има опашка.    Далеч от центъра  Независимо дали говорим за закуска, обед или вечеря, не трябва да се спираме на първото място, което ни видят очите. Особено ако сме на разходка в центъра на града. В близост до забележителностите цените са в пъти по-високи. А кратка разходка по малките улички наоколо ни дава шанс не само да опознаем истинския дух на град, а и да намерим заведение, в което да похапнем вкусно за много по-малко пари. Разликата пък можем да я дадем за магнитчета например.    Пазаруване   Може да ни изглежда като голямо приключение да се впуснем в покупки на местния пазар. Там е шумно и препълнено, но със сигурност ще намерим изгодни оферти, а и най-вече традиционни продукти на по-ниска цена. Друго предимство е, че можем да се пазарим. Щом местните са там, значи има защо. Остава сами да го открием. Ако мястото, където сме отседнали има кухня, можем да си напазаруваме за бързо ястие и да спестим известна сума.    Вода и кафе   На момента може да не си даваме сметка, но за тези две напитки отделяме голяма част от бюджета си. Ако сме фенове на кофеиновата напитка, трябва да внимаваме откъде си я купуваме, защото може да ни изяде обяда. Особено ако не се ограничаваме до една на ден. За водата има една изгодна опция - филтриращо шише за многократна употреба. По-скъпа еднократна инвестиция, но след това си я връщаме с избягването на пластмасовите бутилки. А и създавам по-малко боклук.", "date": "2018.06.16", "title": "Как да пестим, когато..."}
{"url": "http://www.classa.bg/%D1%81%D0%B2%D1%8F%D1%82/item/383065-%D1%87%D0%BE%D0%B2%D0%B5%D0%BA,-%D1%83%D0%B1%D0%B8%D0%BB-%D1%88%D0%B5%D1%81%D1%82-%D0%B4%D1%83%D1%88%D0%B8-%D0%B8-%D1%80%D0%B0%D0%BD%D0%B8%D0%BB-%D0%B4%D1%80%D1%83%D0%B3%D0%B8-30,-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%B5-%D0%B8%D1%81%D1%83%D1%81-%D1%85%D1%80%D0%B8%D1%81%D1%82%D0%BE%D1%81", "text": "Джеймс Димитриос Гаргасулас, шофьорът, обвинен в убийството на шест души с автомобила си, включително две-деца, в центъра на Мелбърн (Виктория, Австралия) през януари 2017 г., смята, че е превъплъщение на Исус Христос, според местните медии.   Психиатърът Лестър Уолтън, който действа от името на закона, оцени, че обвиняемият е шизофреничен и делириумен. По-конкретно, този специалист е установил, че нападателят смесва \"космологичните вярвания на аборигените и религиозни, че е Месия и показа верига от ирационална логика, за да обясни своята яростна атака.\"   По време на изследванията обвиняемият е казал на лекаря, че е планирал да нарани някого по улица Бърк, да отвлече вниманието на полицията, за да \"се свърже с местни кралски особи, за да разпространят те новината, че е Христос\". Поради това Уолтън стига до заключението, че той не е готов за съдебен процес.   От друга страна, лекарят на обвиняемия също диагностицира шизофренията на заподозрения, въпреки че твърди, че е в състояние да бъде съден.   Върховният съд на Виктория ще реши дали този 28-годишен мъж е в състояние да бъде съден за делото си, в което също е ранил около 30 души.   Той е изправен пред шест обвинения в убийство и 28 обвинения в опит за убийство, както и други престъпления, които не са свързани с това събитие.", "date": "2018.06.16", "title": "Човек, убил шест души и ранил други 30, твърди, че е Исус Христос"}
{"url": "http://www.classa.bg/%D1%81%D0%B2%D1%8F%D1%82/item/383066-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%B7%D0%BB%D0%B0%D1%82%D0%BD%D0%B8%D1%82%D0%B5-%D1%81%D0%B8-%D1%80%D0%B5%D0%B7%D0%B5%D1%80%D0%B2%D0%B8", "text": "Общо 17 нови тона злато са влезли миналата година в хазната на Централната банка на Венецуела (BCV) обяви Виктор Кано, министър на екологичното минно развитие на страната.   Тази цифра предполага увеличение от 282% спрямо 2017 г., когато са изпратени 8,5 тона злато.   Металът придобива огромно значение в тази страна, тъй като правителството съобщи в средата на март, че разполага с четвъртата по големина златна мина на планетата, която е сертифицирало.   В местността Арко Минеро дел Ориноко, има повече от 8000 тона злато, които представляват приблизително 234 милиарда евро, плюс находища на мед и диаманти.   Каракас спешно се нуждае от възстановяване на международните си резерви, които според данните на BCV са спаднали от 22,080 милиарда долара през 2014 г. на 8,870 милиарда.   В продължение на десетилетия, петролът е основният източник на валутни ресурси за страната, като от всеки $ 100, които влизат във Венецуела, средно по 95 са от продажбата на суров петрол на международните пазари. Други 4% се получават от държавата чрез износ на суровини, като желязото и само 1% от чуждестранната валута се получава от частни компании.   Днес, когато тази нация преживява външни санкции и финансова блокада, наложена от САЩ, минното дело е представено като източник в състояние да генерира валута почти веднага и може да помогне на приходния баланс.   Увеличаването на златните резерви подтикна група икономисти да предложат на правителството създаването на златен боливар, като средство за укрепване на националната валута. Боливар, закрепен за златото \"би предотвратил възможността трети страни да манипулират стойността на валутата\".   За целта като условие се поставя \"да не продаваме златото, а да го увеличаваме в националната хазна\".", "date": "2018.06.16", "title": "Венецуела увеличава златните си резерви"}
{"url": "http://www.classa.bg/%D1%81%D0%B2%D1%8F%D1%82/item/383067-%D0%B5%D1%81-%D0%B5%D0%B4%D0%B8%D0%BD%D0%BE%D0%B4%D1%83%D1%88%D0%BD%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D0%B2%D0%BD%D0%BE%D1%81%D0%B0-%D0%BE%D1%82-%D1%81%D0%B0%D1%89", "text": "Страните-членки на Европейския съюз единодушно подкрепиха в четвъртък план за въвеждане на мита за внос на американски продукти в размер на 2800 милиона евро, съобщава Ройтерс, цитирайки източници от общността.   Според агенцията планът все още не е одобрен от Европейската комисия, която ще се събере отново на 20 юни. Контрамерките трябва да бъдат приложени до края на юни или в началото на юли.   Мярката е в отговор на налагането от 31 май на Вашингтон на мита за стомана и алуминий, произведени в Европейския съюз. ЕС вече обяви, че ще наложи мерки в отговор на американските мита от 25% за стомана и 10% за алуминий в началото на юли.   Жан-Клод Юнкер, президентът на Европейската комисия, обеща, че отговорът ще бъде пропорционален и оформен в рамките на Световната търговска организация.   На 8 март президентът на САЩ Доналд Тръмп подписа заповед за установяване на мита от 25% върху стоманата и 10% върху алуминия от внос. Той обаче позволи на ЕС, Канада и Мексико до 31 май да преговарят за възможността да получат отстъпки от контрагента.", "date": "2018.06.16", "title": "ЕС единодушно подкрепи въвеждането на мита върху вноса от САЩ"}
