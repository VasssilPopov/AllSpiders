{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387203-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-%D0%BC%D0%B2%D1%80-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B2%D0%B8%D1%81%D0%B8-%D0%BD%D0%B0-%D0%BA%D0%BE%D1%81%D1%8A%D0%BC-%D1%81%D0%BB%D0%B5%D0%B4-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8", "text": "Главният секретар в оставка и кандидат за министър на вътрешните работи Младен Маринов е координирал операцията на ГДБОП и ОДМВ-Перник, при която бяха арестувани журналисти, пише Офнюз. Както стана ясно по-рано днес Димитър Стоянов от „Биволъ“ и негов румънски колега Атила Биру от изданието RISE Project. Подобни операции не минават без санкцията на главния секретар на МВР. Макар и в оставка, Маринов продължава да изпълнява функциите на главен секретар и би трябвало да е дал зелена светлина за провеждането на операцията по сигнал на журналистите. На 11 септември те уведомили ГДБОП, че имат сигнал предстоящо унищожаване на материали, свързани с обществени поръчки. Според лидера на ДСБ Атанас Атанасов няма никакво съмнение, че операцията е съгласувана на най-високо ниво. „За да отиде една национална служба, каквато е ГДБОП и да отиде на територията, координацията минава по закон през главния секретар на МВР. Това е една от основните задачи на главния секретар на МВР – координацията в системата“, обясни Атанасов. По думите му Маринов вече е в оставка, след като е заявил да напусне поста си, както става ясно от решение на правителството от сряда. В него е посочено, че Маринов е посочил като мотив лични причини. Според Атанасов най-разумното действие в момента е указът за освобождаването му да бъде подписан и Маринов да бъде оттеглен като кандидат за вътрешен министър. По-рано днес пред Бивол директорът на ГДБОП Ивайло Спиридонов е обявил, че арестът на журналисти било грешка. Според обясненията му причината е „лоша комуникация с местната полиция, обезпечила местопроизшествието“. В понеделник от 18.00 часа пред Министерския съвет е планиран протест в подкрепа на свободата на словото. Около кандидатурата на Маринов се завъртя интрига, с която рокадите в кабинета не бяха гласувани в четвъртък. Като причина за това от ръководството на Народното събрание посочиха неподписан президентски указ, с който Маринов да бъде освободен от поста главен секретар на МВР. Към момента от президентството не са уточнили защо указът не е подписан, но според Закона за МВР държавният глава не е обвързан със срок. Според решението на правителството, което изпрати предложение до президента да издаде указ за освобождаването на Маринов, напускането на поста са свързани с лични причини.", "date": "2018.09.14", "title": "Кандидатурата на новия МВР министър виси на косъм след ареста на журналисти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387197-%D1%87%D1%83%D0%B2%D0%B0%D1%82%D0%B5-%D0%BB%D0%B8-%D0%B4%D0%B5%D1%86%D0%B0%D1%82%D0%B0-%D0%B2%D0%B8%D0%BA%D0%B0%D1%82", "text": "„На над 500 родители са издадени наказателни постановления, заради това, че не пращат децата си на училище. През миналата учебна година заради същото провинение са спрени 100 300 социални помощи”. Това съобщи самият министър на образованието  . Въпреки усилията на министерството става ясно, че продължава порочната практика някои родители да вземат помощите за децата си като социално слаби и да не ги използват за училище. От години това се прави предимно в ромските гета, но не само. Има родители, които продължават с тези средства да си купуват храна и алкохол, вместо учебници и помагала за децата си.  „Близо 700 сигнала за насилие над деца в семейството са получени през миналата година на Националната телефонна линия за деца”, стана ясно тези дни. Това обаче са само регистрираните по този начин случаи, в действителност те са много повече. Едва ли има смисъл тук и сега да припомняме всички престъпни прояви на малолетни и непълнолетни през годините назад. Училищният психолог Иван Игов в разговор ми цитира, че 27 на сто от учениците в България са подложени на системен тормоз в училище. А 1/3 от семействата у нас живеят в агресия, побоища и тормоз. Децата, станали жертви на насилие, обикновено също стават насилници. Освен към агресия, те са склонни към употреба на наркотици, към самоубийства и изпадане в депресия. Това са публични твърдения на специалисти, заети в тази област. Пак според тях, за насилие говорим не само, когато плющят шамарите, а и когато се упражнява психически тормоз върху подрастващите. Примерно, когато не им обръщаме достатъчно внимание или не им позволяваме да правят свои избори. Децата подражават дори, когато става въпрос за агресия. Затова е много важно обществото да прояви загриженост и да се опита да контролира подобни процеси. Как а стане това ли? Ами на първо време с подходящо законодателство и правила. Също така и с активни програми в училищата и социалните служби за обучение и др., заимствани от други страни, където също този проблем не е от вчера. Няма смисъл да се вайкаме, че тези проблеми са само у нас. Не, не са, за съжаление. Само че другаде обществата признават, че болеят от този съвременен бич. А ние тук го пренебрегваме и все си обещаваме, че от утре ще започнем да го мислим и решаваме. \"Да се отгледа едно дете, е нужно цяло село\", гласи една африканска поговорка, която цитира дългогодишният училищен психолог и бивш депутат Христо Монов. Според него нашето общество не чува гласа на децата си. А нали те са нашето бъдеще и тогава какво ни чака занапред?!", "date": "2018.09.14", "title": "Чувате ли? Децата викат..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387198-%D0%B1%D0%B0%D1%80%D0%BE%D0%B2%D0%B5%D1%86-%D1%81-%D1%80%D0%BE%D0%BB%D1%81-%D1%80%D0%BE%D0%B9%D1%81-%D0%BF%D0%B0%D1%80%D0%BA%D0%B8%D1%80%D0%B0-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B2-%D1%81%D0%BE%D1%84%D0%B8%D1%8F-%D0%B8-%D1%81%D1%8A%D0%B6%D0%B0%D0%BB%D0%B8-%D0%BC%D0%BD%D0%BE%D0%B3%D0%BE-%D0%B6%D0%B5%D1%81%D1%82%D0%BE%D0%BA%D0%BE", "text": "Богатите също плачат. Доказателство за това е снимка, която се разпространява вирусно във Фейсбук. Кадърът е впечатляващ и доказва, че все пак правилата важат за всички. Дори и тази с многото пари и екстри по колите. На него се вижда, че баровецът е паркирал автомобила си явно на непозволено място и колата му - скъп Ролс-Ройс е била закопчана със скоба.      Не го е спасило дори това, че автомобилът му е с поръчков ВИП номер. \"Може да си го позволи\", пише авторът на кадъра. \"Може да си позволи скобата, но не може да си позволи смс\", отговаря му друг потребител в мрежата. \"Откакто подхванаха укриващите ДДС, взеха, че и скоби почнаха да им слагат?!? Ще си я плати ли е въпросът\", отговаря трети.", "date": "2018.09.14", "title": "Баровец с Ролс-Ройс паркира колата си в София и съжали много жестоко"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387199-%D0%B1%D0%BE%D1%80%D0%B4%D0%B5%D0%B9-%D1%81%D1%8A%D1%81-%D1%81%D0%B5%D0%BA%D1%81-%D0%BA%D1%83%D0%BA%D0%BB%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-%D0%BF%D1%80%D0%BE%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-9-%D0%B4%D0%BD%D0%B8", "text": "Първият в Италия бордей със секс кукли, открит в началото на септември изненадващо бе закрит, съобщава Daily Mail. Всъщност клубът бил официално открит едва девет дни. Полицията направила проверка, след която било взето решението за преустановяване на дейността му.      Според изданието, собственикът на заведението бил уличен в нарушение на италианските закони, свързани с наемането на имот. Освен това здравните органи правят проверка дали куклите са добре обработени след употреба. До този момент в Италия подобен публичен дом не е съществувал и подобно заведение отваря врати за първи път.      То бе открито на 3 септември и собствениците разказали пред журналисти, че стаите с куклите бързо били резервирани за седмици напред. За скъпите кукли клиентът плащал около 2 000 евро и можел да прекара с „избраницата си\" два часа. В публичния дом имало осем стаи, всяка от които оборудвана с легло, вана и телевизионен екран, на който се излъчвало порно.", "date": "2018.09.14", "title": "Бордей със секс кукли в Италия просъществува 9 дни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387200-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%B3%D1%83%D0%B2%D0%B5%D1%80%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D1%87%D0%B5%D1%88%D0%BA%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D1%83%D0%BD%D0%B8%D0%B6%D0%B0%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Лятото донесе новина за България, която е от значение не само за балканската страна, а за всяка страна членка на ЕС, която не е договорила възможност за неучастие в еврозоната. Преговорите за присъединяване на България към зоната на единната валута приключиха с „доброволното“ съгласие от страната, поне на хартия, с унизителен списък с условия, които ще я задължат наред с други държави, които ще приемат еврото в бъдеще, да поеме голям дял от разходите за еврозоната, преди да знае кога и дори дали ще бъде приета в блока. Нито едно правителство с поне малко достойнство не би могло да приеме тези условия, пише заместник-гуверньорът на Чешката национална банка Моймир Хампл в статия, публикувана в онлайн изданието omfif.org. От 1997 г. българският лев е привързан първо към германската марка, а след това към еврото въз основа на споразумение за валутен борд. Това означава, че България няма суверенна парична политика, а пасивно приема позицията на Франкфурт в тази област. Следователно тя няма нито парична автономия, нито място на масата, на която се вземат решенията за паричната политика. Същото важеше и за Естония и Литва, преди да приемат еврото съответно през 2011 и 2015 г. На хартия нищо не може да спре България да се присъедини към еврозоната. За разлика от много настоящи страни членки, България отговаря напълно на ключовите критерии от Маастрихт за държавните финанси и лихвените проценти. Остава формалното изискване за престой в Механизма на обменните курсове (ERM II), за да демонстрира стабилността на валутата си спрямо еврото за период от поне две години. Това няма да е проблем за страна, чиято валута е напълно привързана към еврото, откакто то съществува. Проблемът на България е, че много технократи и политици просто не искат страната в еврозоната, поне не и в обозримо бъдеще. Но тъй като България отговаря на критериите от Маастрихт, трябва да бъдат подготвени нови условия. Точно тук се намесва ERMII – за да се присъедини, страната се нуждае от съгласието на Европейската централна банка и страните членки на еврозоната плюс Дания (единствената страна извън еврозоната в ERM II, въпреки че парадоксално има възможност за неучастие). Следователно неофициално на България от дълго време беше заявявано, че не трябва дори на опитва да влиза в тази чакалня за еврозоната. Но последвалите преговори приключиха с унизителен и безпрецедентен списък с изисквания, които България трябва „доброволно“ да спази, за да се присъедини към ERM II едва през 2019 г. Страната обеща да се откаже от наблюдението на ключови банки и да се присъедини към банковия съюз, да плаща вноска в Европейския стабилизационен механизъм и да позволи на ЕЦБ да извърши цялостна оценка и одит на финансовия й сектор. Фактът, че България беше принудена да поеме тези ангажименти като условие за присъединяване към ERM II позволи на опонентите й да намерят още причини в бъдеще защо страната все още не е готова за пълноправно членство в еврозоната. Най-любопитно за страните извън еврозоната и ERM II (като Чехия, Полша, Швеция, Румъния и други) е изречението в края на изявлението, публикувано от финансовите министри на еврозоната на 12 юли. С оглед „равното третиране“ министрите очакват всяка страна, която иска да участва в ERM II, да поеме доброволно същите ангажименти като България. Следователно дългогодишните усилия на страната да приеме еврото означават, че всички останали страни кандидати ще трябва да се откажат от наблюдението на банките и да покриват разходите на Европейския стабилизационен механизъм, дълги години преди евентуално да станат пълноправни членки на еврозоната. От гледна точка на страна като Чехия последицата от опита на България е, че трудно можем да си представим правителство с достатъчно самоуважение дори да помисли да поеме по пътя към еврозоната. Разходите вече бяха високи, но от лятото насам те на практика са възпиращи. Но тогава дойде 2018 г., а с нея и първото председателство на България на Съвета на ЕС. Освен това председателят на Европейската комисия (ЕК) Жан-Клод Юнкер започна да твърди публично, че предназначението на еврото е да се превърне във валута на ЕС като цяло. Съобразявайки се с това, България обяви с големи фанфари намерението си да влезе в ERM II тази година.", "date": "2018.09.14", "title": "Заместник-гуверньорът на Чешката централна банка: Еврозоната унижава България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387201-%D1%81%D0%BF%D0%B0-%D0%BB%D0%B5%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%BA%D0%B0%D1%82%D0%BE-%E2%80%9E%D1%82%D0%B8%D1%82%D0%B0%D0%BD%D0%B8%D0%BA%E2%80%9C-%D1%81-%E2%80%9E%D0%B2%D0%B8%D0%B7%D0%B8%D1%8F-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9C", "text": "Тези дни много жълти издания се занимават със СПА-терзанията на БСП и на Корнелия Нинова. Знаете какъв е поводът – БСП проведе семинар в скъпарски хотел в разложкото село Баня, а снимки от събитието попаднаха в големи сайтове и станаха абсолютен хит в социалните мрежи. Разбира се, аз не приемам фалшивите хленчове на някои сайтове за социална справедливост. Трубадурите на ГЕРБ се опитват да паразитират върху тази лексика, а това само усложнява моята задача като критичен ляв журналист. Но е факт, че изборът на място издава не просто политическа неадекватност и високомерие. То показва, че  БСП днес има само лява опаковка, владее техниката на красивите леви думи, но по съдържание партията е изпразнена от реални идеи,  а всяко политическо действие опира до топването в топлия басейн с минерална вода на някои депутати. Целият семинар е метафоричен. От висотата на СПА-процедурите, БСП реши да слезе ниско при народа, за да може левите костюмари да си направят снимки с електората и да отчетат дейност, а след това всичко да потъне в предизборна и следизборна забрава. Наясно съм защо се появи тази нова политическа активност на БСП, която катастрофира като „Титаник“. Вижте – СПА-партията на Корнелия Нинова има един голям проблем. БСП е шумна и медийна партия. Левицата едва ли някога е била отразявана толкова. Леви депутати постоянно прехвърчат из студиата, за да говорят до втръсване едно и също. БСП е и скандалжийска партия. Веднага си личат опитите левицата да скача като нахакан боксьор на ГЕРБ всеки път, когато управляващите затънат в поредното блато, създадено от тях. Скандалът е основната форма на живот на БСП в този момент. Въпреки това обаче, от година насам рейтингът на левицата е замръзнал и не мърда от достигнатия си таван. Какво ли не измисли Нинова, какъв ли циркаджийски номер не опита – промяна никаква. Което говори за  явна криза на доверие!  БСП просто не е в състояние да говори на огромната маса от хора, които бяха занулени от прехода и които се намират в състояние на безкраен гняв и протест. Те не вярват на никого, дори и на тези, които са се самоназначили за техен говорител, но без да ги питат. И това недоверие е нормално. Левицата просто имитира дейност, защото всеки нормално мислещ човек ще ви каже, че  създаването на алтернатива отива много отвъд тропането по банките и постоянното осмиване на ГЕРБ . Плицикането в басейни обаче едва ли помага за осъзнаването на този факт. На запад си имат хайверена левица, а нашата реши да е иновативна – тя е СПА. И именно в този ключ трябва да разглеждаме опитите за създаването на алтернатива, с която днес ни проглушиха ушите. Тя се приема малко леко, ако човек осъзнае факта, че е създадена от СПА-леви. Те могат да си позволят такова ниво. И тук вече стигаме не само до СПА-страстите на левицата, но и до тяхната връхна точка,  еверестът на самодоволство й – „Визия за България“. Няма да си кривя душата – в документа има и ценни идеи. Но, за съжаление, това не е най-важното. Важното е, че дори и малкото работещи идеи са заключени като в затвор в една бездушна, кабинетна рамка, която унищожава всеки автентичен смисъл. Изчетох доста статии по темата и мога да обобщя аргументите на защитниците на „Визията“ до два: - Това е нашето предложение към хората, което тепърва ще придобива цялостен характер; - „Визията“ не е идеологически документ, с нея се опитваме да зададем управленски решения, а не да влизаме в идейни спорове. И  двата аргумента са ефектни, но, опасявам се, напълно нищожни в политически и идеологически смисъл! Една партия не само има правото, а е и задължена да пита хората за своите идеи, но не може да вдига народа като щит пред себе си, когато заговорим в конкретика. Простете ми, но смятам, че всяка нормална политическа организация трябва да представи цялостна програма или визия, която след това да редактира. Подхвърлянето на управленски наброски е абсурдно. Подобен подход издава липсата на политическа яснота, една смущаваща всеядност, която притеснява веднага, щом човек я засече. Истинската партия не пише ученически упражнения, а „Визията“ ми прилича точно на това и то във вида, в който толкова шумно я рекламират. И второ –  управленски документ, който иска да очертае алтернатива, просто няма как да мине без идеологическа част! Не твърдя, че тя трябва да е дълга, но е просто задължителна. Управленска програма без ясна идеология е все едно да строиш къща без архитектурен план, да тананикаш песен без мелодия, да сваляш красива девойка, а тя да се окаже джендър. Опасявам се обаче, че  липсата на идеологически увод  не е пропуск във „Визията“.  Това е целенасочено действие!  Заемането на ясни политически идеи няма как да позволи на БСП да бъде всеядна. А без тази част СПА-левицата на практика си отвързва ръцете, за да създаде един тюрлюгювеч от намерения и комбинации, които само минават покрай лявото мислене, но нямат нищо общо с него. Точно заради това не искам и няма да се занимавам с конкретиката на „Визията“. За мен това е недействителен документ! Отсъства основна част от него, а това компроментира всяка една идея, която се намира там. И това не е мърморене на дребно. Заяждаме се за сърцевината на политиката. Именно  липсата на идеология бе превърната в основна управленска линия на Нинова!  Защото, когато обезкости БСП на идейния фронт, тя вече може да си позволи да се лашка между „радикални“ икономически фантазии и консервативно-национални ценности. „Визия за България“ е създадена като алиби за тази политическа морска болест. Искате повече държава – ето ви повече държава. Искате свободен пазар – ето ви свободен пазар. Искате национализъм – моля, заповядайте и го вземете. Всяко едно намерение, разположено на толкова гъвкава политическа плоскост, е обречено на провал. БСП иска да е всичко едновременно!!! А това е път без изход, или поне път, който завършва в климатизирана зала за скъп хотел, но не и като повече бюлетини в урните!!!  Заради това  БСП днес просто няма идеен облик!  Тя е един коктейл от ярки леви хора + безлични експерти + скучни технократи + страстни бизнесмени и бизнесакули + нагли службогонци + професионални ръкопляскачи. И тук стигаме до кулминацията.  БСП в този момент не може да създаде алтернатива на ГЕРБ , защото Нинова се опитва да я превърне в  копие на ГЕРБ! Една лидерска партия, която иска властта заради сама власт!!! И това е трагедията на парламентарното ляво у нас. Нов идеен облик щеше да спаси БСП! СПА-процедурите обаче я правят просто поредното ГМО на наша почва, което може да дава единствено вредни плодове и тъмно бъдеще!", "date": "2018.09.14", "title": "СПА-левицата на Нинова катастрофира като „Титаник“ с „Визия за България“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387202-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D0%BD%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B2%D0%BB%D0%B5%D0%B7%D0%B5-%D1%83%D0%B4%D0%B0%D1%80%D0%BD%D0%BE-%D0%B2-%D0%B1%D0%B8-%D1%82%D0%B8-%D0%B2%D0%B8", "text": "Голямата любов на Слави Трифонов - психоложката Магдалена Ангелова, се уреди с постоянна рубрика в Би Ти Ви, пише \"Уикенд\". Тя вече има запазено място в предаването \"Тази неделя\", в което ще учи хората на приложна психология - как да променят мисленето и поведението си така, че да са по-щастливи. Програмното и време е в първия час на шоуто, когато основната водеща е Мариана Векилска.       В предишните сезони тя от време на време е канела Маги като гост и всеки път, когато влизала в студиото й, рейтингът скачал. Ето защо екипът й предложил да прави собствена рубрика.      Миналата неделя Маги представи темата \"Как да подобрим общуването с най-близките\" и събра бурни овации от много зрителки, които я призоваха за още тв лекции с подобна насоченост. \"Хубаво е, че споделяте за нуждата от тв рубрики, които да ни учат на практична психология за себепознание и осъзнатост\", отговори психоложката на своите последователки.", "date": "2018.09.14", "title": "Голямата любов на Слави Трифонов влезе ударно в Би Ти Ви!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387194-%D0%BD%D0%B5%D0%B3%D1%80%D0%B0%D0%BC%D0%BE%D1%82%D0%BD%D0%B8-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8,-%E2%80%9E%D0%B3%D0%BB%D0%B0%D0%B4%D0%B5%D0%BD%E2%80%9C-%D0%B0%D1%80%D1%85%D0%B8%D1%82%D0%B5%D0%BA%D1%82-%D0%B8-%D1%81%D1%8A%D0%B4%D1%8A%D1%82-%D0%BD%D0%B0%E2%80%A6-%D1%86%D0%B0%D1%86%D0%B0%D1%80%D0%BE%D0%B2", "text": "Поглед отвътре към специализирания съд и специализираната прокуратура по делото за кметицатаи зам.-кметицата на \"Младост\" Десислава Иванчева и Биляна Петрова     Днес бях на делото в специализирания съд.  Заседанието беше от 13:30 до 18ч.  Стоях почти до края, като в 18ч. трябваше да се върна в кабинета си.  Мисля, че си излязох в подходящ момент – като реакция на почти невменяемата, по мое мнение, мотивировка от страна на съда защо няма да промени мярката за неотклонение. Нямам енергия и ми е трудно да избера какво от всички неща, които се чуха в залата, да напиша..  Първо, да ви кажа, че следващото заседание ще е на 8 октомври. Ваклин ще бъде разпитван именно на него.  На 2 ноември ще е последното.  Ако това бяха румънците, хиляди щяха да са пред съда. При нас, имаше хора , които бяха пътували от друг град, дори, за да са там, да дадат знак, както и да подкрепят Десислава (Иванчева) и Биляна (Петрова). Чест им прави на тези хора! Но не могат да компенсират пасивността на българското гражданство. И така, адвокатите предявиха мотивирано искане за прекъсване на производството и връщане на делото на прокуратурата, която да отговори на възражения, отправени от адвокатите, на които прокуратурата изобщо не си е направила труда да отговори.  Един от мотивите беше, че обвинителният акт нарушава стандарта за ясно, конкретно и отчетливо посочване на обвинителните факти.  До такава степен, че адвокатът на Биляна Петрова заяви: След като аз не съм в състояние да разбера обвиненията, като човек с 30 годишен съдебен стаж, няма как подзащитничката ми да е наясно в какво точно е обвинена.  А това, разбира се, има пряко отношение към нарушаване правото на обвиняемите да се защитят от отправените обвинения.  Впрочем нещата, които се чуха от самия обвинителен акт направиха трудно за присъстващите да не избухнат в смях. Специфични селски думи, употребени като че ли са съвсем нормални, изречения, несъгласувани по род и число, недовършени изречения, правописни грешки във всяка втора дума – огледало на невменяемостта на българската прокуратура. И, разбира се, една особено сладка „фройдистка“ грешка – споменат главния архитект на София, но – може да не ви се вярва, но факт – споменат като ГЛАДНИЯ архитект.  Тъй че всичко си дошло на мястото. Страх ме е, че бездънната паст на гладния прокурор ще погълне тези две жени. В чието поведение няма нито един от признаците за виновност. Това го казвам като психолог.  Впрочем, нещо което безмълвно беше отминато – защо ли присъстващите в залата психиатър и психолог бяха единствените вещи лица, на които не им беше дадена думата?  Вероятно защото тяхната експертиза е абсолютно категорична, че Десислава Иванчева е наложително да бъде поставена при домашни условия.  Категорични заключения имаше и в други медицински експертизи, при Биляна пълната невъзможност за спазване на изискуемата диета, рискува да доведе до наистина фатални последствия.  Както вече споменах – неуважени от съда, при който надделя мотивът да не би пък като бивши кмет и зам-кмет да въздействали върху свидетелите, работещи в общината. Това, че през това време прокуратурата въздейства, та пушек се вдига – не, не въздейства, а оказва натиск – не притеснява съда на Цацаров, естествено.  Има изискване за равнопоставеност на страните от момента на стартиране на делото, но то е напълно пернебрегнато.  Нещо напълно нечувано и немислимо в съдопроизводството – което е сред тези неща, за които адвокатите са подали възражения, оставени без всякакъв отговор от прокуратурата : Вещественото доказателство – парите не се предоставени на адвокатите да проверят банкнотите съответстват ли на описаните, а са само частично „предявени“ – т.е. показани са им на „случаен“ принцип само няколко банкноти! Единственото искане на обвиняемите, което съдът уважи беше да се махнат назначените от прокуратурата „резервен“ адвокат към всеки от тях, което също е било някакво абсолютно невменяемо процесуално нарушение.  Искането за отмяна на мярката за неотклонение и/или промяната и с по-лека такава, беше толкова добре мотивирано, че много хора от присъстващите си казаха: Ще ги пуснат под домашен арест, или подписка – няма как.  Е, бях сигурна, че няма да ги пуснат, въпреки че аргументацията на прокуратурата беше под всякаква критика… Но съдът си е неин. В България е така.  Мисля, че съдът беше стреснат, обаче, от изтъкнатата от Биляна дискриминация – вкл. и по пол, тъй като обвиняемият мъж си е в София, а двете жени могат единствено да бъдат в Сливенския затвор, което прави многократно по-трудно запознаването им с материалите по делото, контакта им с адвокатите и съответно нарушава дръстично възможността им да се защитят.  Измъкването на съда беше, че ще разпореди да бъдат отново преместени от Сливен в софийския следствен арест. В ареста 24 часа в денонощието през всичките тези месеци, двете жени са подложени на наблюдение (шпионка) САМО от мъже.  Подлагани са най-редовно на обиски на голо.  В огледало са се виждали 3 пъти за шест месеца. Третият път – сега, преди делото. Когато, обаче, е отказана писмената молба за… допускане до баня. Инквизиция чрез всякакви възможни способи. Всъщност, това е, от което чувствам енергията си пропаднала някъде… И спирам до тук. –", "date": "2018.09.14", "title": "Неграмотни прокурори, „гладен“ архитект и съдът на… Цацаров"}
{"url": "http://www.classa.bg/%D1%82%D0%B5%D1%85%D0%BD%D0%BE/item/387195-%D0%B2%D0%BE%D0%B4%D0%BA%D0%B0-%E2%80%9E%D1%81%D0%BC%D0%B8%D1%80%D0%BD%D0%BE%D1%84%E2%80%9D-%E2%80%93-%D0%BC%D0%BD%D0%BE%D0%B3%D0%BE-%D1%80%D0%B5%D0%BA%D0%BB%D0%B0%D0%BC%D0%B0,-%D0%B0-%D0%BE%D1%82-%D0%BA%D0%B0%D0%BA%D0%B2%D0%BE-%D1%81%D0%B5-%D0%BF%D1%80%D0%B0%D0%B2%D0%B8", "text": "Водка „Смирноф” („Smirnoff”) –  е една от най-рекламираните световни алкохолни марки. Но за пияча е важно как се прави, от какво. По въпроса няма много ясни данни. Според повечето източници – от царевица, рекламират я като „без глутен”. Дали освен царевица използват и друго зърно, спирт от друг произход, в различните страни? Към момента водка „Смирноф” се произвежда в Албания, Бразилия, Хондурас, Индия, Ирландия, Италия, Латвия, Монголия, Филипините, Великобритания и САЩ.  Кока-колата, която също се прави в множество страни по света, има известни различия в съдържанието, вида захар, който се използва. С водката е същото, или поне производителите не казват. Но общото характерно за „Смирноф” е метод за филтрация с въглен, измислен от родоначалника на марката Пьотр Арсениевич Смирнов. Той е роден в семейство на крепостни селяни в Ярославска губерния. През 1857 г. попада в Москва, след като е разкрепостен (освободен). Там прави малък магазин за водка и алкохолни напитки, а по-късно и малък цех за производство на водка. Към 1882 г. вече имал завод с 250 работници. Към края на века работниците в завода му и свързани с него дейности достигнали 5000 души, произвеждал над 30 млн. литра водка годишно. Но не от царевица, а основно от пшеница. Пьотр Смирнов умира през 1898 г. и бизнесът го поема неговият син Владимир, който превръща „Смирнов” в световна марка. Но това се случва по стечение на обстоятелствата. През 1904 г. царят национализира производството на водка в империята и тримата братя Смирнови са принудени да продадат завода и марката, и да се оттеглят от бизнеса. Скоро след това идва революцията. Най-малкият брат, Владимир Смирнов, бяга с белогвардейците и 1920 г. се установява в Константинопол (който е преименуван на Истанбул чак през 1930 г.). Там Смирнов се опитва да прави водка, но Турция не е най-подходящото място за това. Четири години по-късно се мести в Лвов (тогава в Полша, сега в Украйна). Там започва производство на водката с изписване на марката на френски – „Smirnoff” През 1925 г. прави нова дестилерия за водка край Париж и започва да продава марката във Франция. През 1930 г. Смирнов се среща с Рудолф Кунет, руснак, емигрирал в Ню Йорк, където развил успешен бизнес. Фамилията на Кунет преди революцията била снабдител на зърно за фабриката за водка на Смирнови в Москва. Кунет купува от Смирнов правото да произвежда водка „Смирноф” в САЩ, и през 1933 г. основава първата дистилерия за руска водка в щата Кънектикът. Историята мълчи от кой момент точно спиртът за водката е започнал да се произвежда от царевица. Най-вероятно там, в Щатите, защото е по-масова и по-евтина суровина.       Владимир Смирнов умира през 1934 г. в Ница на 58 години, като оставя фамилната рецепта за многократна филтрация с въглен на Кунет. Днес с филтрации с въглен се правят водки по цял свят, дори за тази индустрия се изработват близо 30 вида въглен от различни видове дърво. Различните марки водка изтъкват с какво филтрират своите водки – кленов, брезов и т. н. въглен. Производителят на „Смирноф” не казва, но изтъква, че минава през филтрация с въглен. Бизнесът с руска водка в Щатите не бил толкова успешен за Кунет и така през 1939 г. той е принуден да продаде марката на „Хюблайн” – една от големите компании за внос и износ на алкохолни напитки и храни. Компанията се развива като една от най-мощните в САЩ, притежава заведения и хотели, притежава правата за няколко марки шотландско уиски, ром и др, включително бира „Гинес”. Марката „Смирноф” става една от най-успешните за компанията.  Рекламират я масово като „бялото уиски” и „няма мирис, няма вкус”. С тези реклами продажбите растат. През 60-те години „Хюблайн” наемат като рекламно лице младият тогава режисьор и актьор Уди Алън. Наред с много реклами, прицелени в женската аудитория, Уди Алън придава „интелектуален” вид на питието. Прави го близко до нюйоркската интелигенция. През 1982 г. тютюневата компания „Р. Джей Рейнолдс табако” купува за 1,4 милиарда долара „Хюблайн”. После продава голяма част от активите на придобитата компания. Така от началото на 90-те години марката „Смирноф” е в портфолиото на „Интернешънъл дистилърс енд винтнърс” (IDV), която притежава множество световни алкохолни марки. Но преди това се случва нещо необичайно. предизвиква бум в продажбите на водка „Смирноф”. По споразумение между Хелмут Кол и Горбачов в Източна Германия остава контингент съветски военослужещи, на които Германия плаща заплати в западни марки в продължение на три години преходен период. Изведнъж 500 хил. съветски военни, вкл. семействата им, остават без особени задължения и няма какво друго да правят, освен да …пият. Дават си твърдата валута за дънки „Ливайс”, цигари „Марлборо” и водка „Смирноф”… До момента водещи водки в Източна Германия са „Столичная” и „Московская”, но продажбите им слизат почти до нула. Всички искат да пият руската водка от Запад. От Великобритания, където се произвежда водката, карат за Източна Германия количества, които са средно по 20 хил. бутилки на ден. Руската армия там става най-големия пазар на водка „Смирноф” в Европа след Великобритания. Това окуражава мениджърите да навлязат с водка „Смирноф” на пазара в СССР-Русия. Това не се оказва толкова проста задача. В продължение на 70 години марката е забранена за продажба в СССР, което гарантира, че ще има интерес у над 200 млн. население в бившите съветски републики, при това едно от най-пиещите в света. По най-прости сметки мениджърите на марката предполагат, че ще удвоят производството си заради руския пазар, което е нечуван успех за която и да е алкохолна марка. Мениджърите правят опити да възложат дистрибуцията на един или друг представител там, а в Русия няма хора с опит. Първоначално дават правата на един техен преводач. После от менджмънта променят стратегията и дават правата на мафиот от гръцки произход, с надежда, че той ще се оправи по-добре в страна с корупция. Продажбите не вървят, а междувременно наследници на Пьотр Смирнов На етиката марката е изписана на кирилица, лансирана с рекламния слоган, че това е „Единствената оригинална водка „Смирнов”. Руските съдилища спират продажбите на вносния „Смирноф”. Чак след няколко години западната компания успява след серия дела да си върне правата върху марката „Smirnoff” в Русия, но не може да отнеме марката „Смирновъ” на наследниците на основателя. Затова сключва договор за джойнт венчър с руския производител на „Смирновъ” и се споразумяват за пазара в Русия. Междувременно компанията IDV, която става притежател на марката „Смирноф”, се слива с най-големия си конкурент в алкохолния бранш – „Юнайтед дистилърс”. По късно компанията е преименувана на „Диаджио” (Diageo). Тя обединява цял куп марки шотландско уиски, ром и др., но безспорен първенец по продажби става водка „Смирноф”. За тв реклами на водката наемат най-добрите рекламни агенции и режисьори. Въпреки всички усилия, конкуренцията на пазара на водките е жестока и продажбите не растат, както в миналото. В последните 20 години излизат много нови марки водка, една от друга по-качествени. Само руските, полските и украинските се стотици видове, десетки от тях, вкл. от лукс-клас намират широк пазар и на Запад. Мощен производител на елитни водки става и Франция. Дори Канада, Исландия и Нова Зеландия изкарват на пазара висококачествени водки. Всеки изтъква някакви особености на суровините и производството, видове пшеница, зимна, северна, царевица, някои използват казани за дестилация на коняк, многократна дестилация, филтрация с определен тип въглен, вода от определени езера, артезиански кладенци и т. н. Само „Смирноф” не казва подробности. По принцип водката е просто питие, прави се от чист спирт 96 градуса, който се филтрира и омекотява, разрежда до 40% или до 37,5%, според изискванията в различните страни. Но има значение суровината, дали зърно или друго. За 2017 г. са продадени 26 млн. 9-литрови каси водка „Смирноф”, което е равно на 334 млн. бутилки по 0,7 л. Става дума само за високоалкохолните варианти с марката „Смирноф” – от 35% до 50% алкохол.", "date": "2018.09.14", "title": "Водка „Смирноф” – много реклама, а от какво се прави?"}
{"url": "http://www.classa.bg/%D1%81%D0%B2%D1%8F%D1%82/item/387196-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%87%D0%B0%D1%81%D1%82-i", "text": "- Може би на мнозина ще се стори странно, но аз съм открил много прилики между афганистанците и българите, доколкото може да се обобщи и за нас какви хора сме. Там ролята на семейството е много важна. Сравнявам със Западна Европа, където съм живял 8 години, и с нашата култура – винаги съм мислел, че в България семейството, приятелствата са на по-преден план, отколкото в Западна Европа, където отношенията са по-формални. В Афганистан всъщност разбрах, че много хора живеят (цели големи фамилии) заедно. И много си помагат. Направило ми е впечатление, че мои колеги например винаги изпращат поздрави на баща ми, въпреки че не го познават. Едно от най-важните неща, за които те питат при запознанство, е имаш ли семейство, колко братя и сестри имаш, имаш ли деца, женен ли си.  - По време на подготовката ми съм се сблъсквал с много неща, които съм се опитвал да разбера за Афганистан и конкретно за сферата на сигурността и войните… има най-различни теории. Тази устойчивост по-скоро бих я отдал на това, че афганистанците обикновено са се борили срещу някой, който идва отвън. Защитава ли са се. Затова са били успешни в тези войни. Подобно на партизаните в Европа, те са можели да разчитат на подкрепа от общността. Това е важно. Въпреки че винаги са били по-слабо подготвени, по-слабо въоръжени.  - Донякъде да, но, ако трябва да сме реалисти – да си припомним, че през осемдесетте години войната в Афганистан е война между двете велики сили по това време – СССР и САЩ. Съветският съюз инвестира милиарди долари в подкрепа на просъветското правителство в Кабул, а Щатите инвестират милиарди долари в подкрепа на бунтовниците муджахидини, включително ги снабдяват с последно поколение ракети земя-въздух и всякакво военно оборудване. За мен ролята на силните държави през осемдесетте е нещото, което стои на преден план. На практика Афганистан тогава се превръща в бойно поле при конфронтация по времето на Студената война.  - Да. За съжаление, има подобни елементи и в момента. Регионални държави, като Пакистан, оказват подкрепа на някои бунтовнически групи. Международната общност – коалицията, от която част е и България, подкрепя афганистанското правителство. Исторически Афганистан е място, на което се сблъскват различни лагери. Това самите афганистанци го отбелязват с тъга – че често се превръщат в заложници на чужди интереси.  - Хората понякога опростяват и казват: „Там има минерали и това е причината за инвазията“. Наистина ги има, да, но, според мен не това е важното. Ако все пак погледнем тази хипотеза – че Америка е нападнала Афганистан, заради транзит на газ, минерали и т.н., просто сметките не излизат, защото много повече пари са вложени и похарчени от страна на САЩ (да не говорим за изгубените човешки животи), отколкото са спечелени от каквото и да било… Афганистан продължава да бъде от държавите, които получават най-много чуждестранна помощ. Но е факт и не е тайна за никого, че Афганистан има много централно географско положение. Той е в сърцето на Азия. Да видим обаче една държава, като Пакистан например, която непрекъснато живее в истински страх от Индия и в продължение на десетилетия там ситуацията е подобна на Студената война, а военните и разузнаването имат огромна роля в живота на хората – там е лесно да видим защо приемат Афганистан в ролята на буфер, нали? Едно поле, в което в никакъв случай не искат да допуснат Индия да разшири своето влияние. Америка пък напада Афганистан през ноември 2001 г., скоро след 11 септември, който е планиран от Ал Кайда, а в този момент Осама се намира в Кандахар – Южен Афганистан. От гледна точка на изтеклото вече време и обществения интерес днес – хората, които наблюдават по-отблизо настоящия конфликт, основно поставят като дебат факта, че това е най-дълго водената от Америка война. По-дълго водена от участието им в Първата световна, Втората световна война и Корейската война, взети заедно. Което е страшно много. Видяхме в последната кампания за президентски избори в САЩ, че Афганистан е споменат много малко. Хората, като че ли са забравили за него. Основен аргумент е, че войниците там са наемници. Тоест няма същия обществен натиск, както по времето на войната във Виетнам, когато много от американците се идентифицират с войниците, защото голяма част от тях са наборници – членове на семейството, приятели и т.н. Сега войниците са професионални и им се плаща. Хората, които наричат войната в Афганистан „забравената война“, не са много далеч от истината. Трябва да отбележим, че държавите от НАТО продължават да обучават афганистанските сили за сигурност, за да не се случи нов 11 септември, който е голяма травма за САЩ и всичките им съюзници, включително България. Идеята е да има превенция, за да не се превръщат държавите, като Афганистан, в страни, в които властват различни терористични групировки, които да застрашат и сигурността на държавите от НАТО.  - Чувал съм президентът на Афганистан, както и ръководителите на силите им за сигурност да казват, че в страната действат около 20 терористични групировки и организации. Те обаче отбелязват, че след разгрома на „Ислямска държава“ в Ирак и Сирия, потокът на техни бойци към Афганистан е незначителен. Трябва да се подчертае, че в Афганистан има много хора (от региона), които се включват в някоя от тези групировки по най-различни причини. При талибаните нещата са малко по-различни. Малцина знаят, че в САЩ те не са регистрирани… не са считани за терористична организация, докато в Русия – са. Властите в Щатите имат контакт с талибаните, както и повечето държави имат – с политическото ръководство на талибаните. Това им позволява да водят преговори. Всички си дават сметка, че този конфликт не може да бъде решен по военен път. Исторически погледнато, рядко се случва едната страна в даден конфликт да бъде победена по военен път. Обикновено конфликт, особено между въоръжена опозиционна групировка и сили под контрола на правителството, както в Афганистан, завършва с преговори и споразумение. В момента борбата в Афганистан изглежда е за едно по-добро позициониране при евентуални мирни преговори. През юни – по време на празника Рамазан байрам, когато афганистанският президент обяви примирие, талибаните формално не приеха предложението, но декларираха тяхно си примирие за празника – за 3 дни… Това е малко като игра на думи, те не искаха да изглеждат все едно се съгласяват с президента, не искаха да изглеждат слаби. Но имаше обществен натиск и към тях и решиха да спрат бойните действия. Направиха го да изглежда все едно е тяхна идея. Важното е, че бойните действия спряха и имаше много сцени на прегръдки, талибани влязоха в градовете, говориха си с войници, полицаи, срещаха се с цивилни, включително водиха и дискусии с някои видни жени-активистки за граждански права.  - Доста често се размиват границите между престъпност и тероризъм. Има един много негативен пример, който описва колко сложен е конфликтът в Афганистан. Преди имаше най-различни инициативи за подкрепа на мира от страна на международни организации. Голяма част от тях са се провалили. Един пример, от който международната общност си е извадила някои заключения, е следният: програма за разоръжаване и помирение, финансирана преди повече от 10 години. В едно село в Централен Афганистан старейшините разбрали за възможността да „усвоят средства“ чрез тази програма. За помирение обаче трябва да има конфликт преди това. Трябва да има различни фракции, които се бият помежду си, а след това да се помирят. Затова старейшината „записва“ една част от неговия клан в някаква си „терористична“ групировка, друга част минава в друга, симулират някакви бойни действия, след това идва зимата и така или иначе не могат да извършват никаква военна дейност, защото планините са заснежени (в Афганистан традиционно през зимата притихват бойните действия), и тогава „фракциите“ си предават оръжията и целият клан е доволен – и едните вземат пари по програмата, и другите. Но считам, че международната общност си е взела поука от тези недомислици. Не вярвам, че международните организации са готови да раздават пари с лека ръка при един бъдещ процес на помирение. ", "date": "2018.09.14", "title": "Афганистан: Забравената война (Част I)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387191-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B4%D0%B0-%D0%B5-%D0%BE%D0%B1%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%82%D1%80%D1%83%D0%B4%D0%B0", "text": "Производителността на труда трябва да е сред основните фактори за определяне на минималната работна заплата (МРЗ) у нас. Така ще се създадат предпоставки да се дадат предимства на форми на заплащане, които в по-голяма степен да мотивират високопроизводителния труд. За целта трябва да има сключване на национално споразумение за въвеждане на механизъм за договарянето на МРЗ и окончателен отказ от административното й определяне. Това становище застъпиха от Асоциацията на индустриалния капитал в България (АИКБ) на к ръгла маса на тема „Модели за договаряне на МРЗ на основата на разработения Модел за изчисляване на производителността на труда”. АИКБ  предложи нов модел за договаряне на минимална работна заплата и въвеждане на практиките на колективно договаряне на производителността на труда, съобщават от пресцентъра на организацията. От асоциацията настояват  определянето на минимални осигурителни доходи (МОД) да бъде прекратено и заменено с договаряне на  минимални работни заплати по икономически дейности . Определянето на допълнителните възнаграждения за прослужено време и професионален опит (така наречените „класове“) трябва изцяло да бъде прехвърлено в сферата на колективното договаряне. Предлага се и преминаване към  договаряне по икономически дейности  между съответните представителни организации на работодателите и на работниците и служителите на отраслово/браншово равнище. Според експертите на АИКБ колективното договаряне на ниво икономически дейности е много по-адекватно на икономическите реалности и особено на тенденциите в динамиката на производителността на труда, тъй като трендът на производителността на национално равнище не съответства на този при отделните икономически дейности. Според АИКБ в момента при определянето на минималната заплата не е икономически издържано минималната заплата по отрасли, браншове и икономически дейности да се определя, след като е дефинирана минималната работна заплата за страната. Трябва да бъде точно обратното –  да  се започва с колективно договаряне на минималните работни заплати на ниво икономически дейности (съобразено с информацията от колективното договаряне на ниво отделни предприятия), а след това за минимална работна заплата за страната да се приема най-ниската стойност на договорена МРЗ за икономическа дейност. „Ние сме готови да започнем договарянето на минималните заплати по икономически дейности незабавно след премахването на минималните осигурителни доходи (или „прагове”). Цялата процедура може да бъде вършена в рамките на досегашната законодателна уредба на колективното договаряне на ниво отрасъл или бранш“, заяви председателят на АИКБ  Васил Велев . Според АИКБ минималните осигурителни доходи представляват единствено грижа за попълване на фондовете на общественото осигуряване, докато колективното договаряне на ниво икономически дейности би било един честен и обективен начин за определяне на минималното възнаграждение на това равнище, особено в случая, когато са взети предвид динамиката на производителността на труда и трендът на инфлацията. По думите на министъра на труда и социалната политика  Бисер Петков  е време да се потърси нов инструмент, който да замести вече остарелите минимални осигурителни прагове. „Напълно подкрепям идеята минималната работна заплата да се определя по икономически дейности в преговори между браншовите организации на работодатели и синдикати”,  каза министърът. С така действащия модел по никакъв начин не се насърчава производителността на труда и повишаването на квалификацията и мотивацията на работниците и служителите,  посочи вицепремиерът и председател на НСТС  .  Не само това, но и чрез административното увеличаване на МРЗ принуждаваме най-малките фирми да преминават в сивия сектор, тъй като те трябва да увеличават разходите си без това да е съобразено с производителността им и приходите, които осъществяват,  каза той. Сред предложенията на АИКБ е и въвеждане на практиките на  договаряне на производителността на труда в колективното договаряне . Така ще се договарят мерки за повишаване на производителността на труда, постигането на които да бъде възнаградено с повишаване на заплатите на работниците или с други придобивки, договорени с работодателите. Новият модел е базиран на основата на разработения Модел за обективна оценка на производителността на труд. Според модела минималната работна заплата за страната няма да се определя от Министерски съвет, както е в момента, а ще се договаря по специален механизъм, който ще е резултат на национално тристранно споразумение между национално представителните синдикати и работодателските организации с държавата. Министерството на труда и социалната политика ще продължи да полага усилия за постигане на съгласие между социалните партньори за изработването на механизъм за определяне на минималната работна заплата,  е уверил  министър Бисер Петков. Той припомни, че парламентът е ратифицирал Конвенция 131 на Международната организация на труда, в която са дефинирани критериите за определяне на минималната заплата.", "date": "2018.09.14", "title": "Минималната заплата да е обвързана с производителността на труда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387192-%D0%BD%D0%B8%D0%BD%D0%BE%D0%B2%D0%B0-%D0%B3%D1%80%D0%B5%D1%88%D0%BA%D0%B0-%D0%B5-%D0%B5%D0%BF-%D0%B4%D0%B0-%D0%BD%D0%B0%D0%BB%D0%BE%D0%B6%D0%B8-%D1%82%D0%B0%D0%BA%D0%B0%D0%B2%D0%B0-%D1%81%D0%B0%D0%BD%D0%BA%D1%86%D0%B8%D1%8F-%D0%BD%D0%B0-%D1%83%D0%BD%D0%B3%D0%B0%D1%80%D0%B8%D1%8F", "text": "Не за пръв път със Сергей Станишев сме на различни позиции. Доскоро спорихме за Истанбулскатка конвенция, каза председателят на БСП Грешка е Европейският парламент да наложи такава санкция на Унгария. Това заяви пред БТВ председателят на БСП Корнелия Нинова по повод стартиралата процедурата на ЕП за отмемане правото на глас на Будапеща. „Не за пръв със Сергей   ще бъдем на различни позиции. Доскоро спорихме за Истанбулската конвенция. Това е още една стъпка към разделението на Европа след излизането на Великобритания“, заяви лидерът на БСП. Тя призна, че между нея и председателя на партията на европейските социалисти има различия и дори предположи, че след днешните си изявления ще си „изяде“ шамарите, включително и от своите. Корнелия Нинова заяви, че Европейският парламент наказва Унгария заради собствената им позиция за мигрантите и Истанбулската конвенция. \"В доклада, който касае Унгария, има 4 критики към Орбан – корупция, свобода на словото, джендър идеологията и отношение към мигрантите. Има европейски страни, които са далеч по-зле по отношение на свободата на словото, но не са санкционирани. \"В постановление на правителството пише, че сме длъжни да осигурим равни права на мигрантите, само че, ето държавата не плаща здравните осигуровки на нашите граждани, в същото време ни задължават да плащаме на мигрантите. Мисля, че елитът на Европа досега направи много грешки.  Сигурно ще си изям шамарите и от свои, и от чужди, но освен за националния интерес трябва да мислим и с друга перспектива за Европа.  Чиновничеството и бюрокрацията отблъснаха европееца от Брюксел. Неслучайно Себастиян Курц каза, че ще намали тази бюрокрация. Увеличават се парите за интеграция на мигранти, мен ако питате, тия пари трябва да се дадат за връщане на мигрантите по родните им места, коментира Корнелия Нинова. ЕНП също са разделени за гласуването срещу Унгария. Всички партии гласуваха така, нямаше леви и десни\", коментира лидерът на БСП. \"Ако да защитаваш българската Конституция и нашите деца, е популизъм, значи съм популист\", категорична бе тя.  \" Борисов трябва да гласува против санкциите за Унгария. Знам, че ще му е трудно, тъй като трябва да застане срещу своето политическо семейство\",  каза Нинова. Тя определи водевила с министерските оставки като битка между различни групи в „Обединени патриоти“ и ГЕРБ за влияние и постове.  „Мисля, че проблемът умишлено бе прехвърлен към президента“, коментира тя. И допълни: „Това е пълна какафония и агония на властта“. Според лидера на БСП смените на министри са безсмислени, ако не се смени моделът на управление на държавата. „ Правителството в този му вид е изчерпано. Трябва да да седмем и мислим за смяна на философия та на управлението на държавата“,  каза тя. \"Новият министър на МВР ще смени ли философията на управление на държавата - че МВР трябва да прехвърли държавните функции за защита на народа на частни охранители?  Сбъркана е философията, не сменим ли нея, нищо няма да се промени. Новият министър на транспорта ще спре ли концесията на летище София, няма.  Нашето предложение е ключови държавни предприятия да не се приватизират и да не се дават на концесия. Правителството е изчерпано в този му вид\" , каза още Нинова. Председателят на БСП коментира и семинара на партията в хотел в село Баня. „Случаят доста се преувеличи. Нито едни лев на българските граждани не е изхарчен за това. Не са харчени пари и от субсидията. Всеки депутат плати от джоба си. Всеки пътува с личен автомобил“, заяви Корнелия Нинова. Тя призна, че изборът на 4-звездния хотел е бил неподходящ и поради тази причина е освободила човека, избрал комплекса за семинара на БСП.    ", "date": "2018.09.14", "title": "Нинова: Грешка е ЕП да наложи такава санкция на Унгария"}
{"url": "http://www.classa.bg/%D1%81%D0%B2%D1%8F%D1%82/item/387193-yeni-safak-%D0%B3%D0%BE%D1%82%D0%B2%D0%B8-%D0%BB%D0%B8-%D1%81%D0%B5-%D1%80%D1%83%D1%81%D0%B8%D1%8F-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B3%D0%BE%D0%BB%D1%8F%D0%BC%D0%B0-%D0%B2%D0%BE%D0%B9%D0%BD%D0%B0", "text": "Руските власти са сигурни, че след 2020 година вероятността за конфликти, свързани с борбата за жизнено пространство ще се увеличат драматично, смятат експерти С 300 хиляди войници, повече от хиляда самолета, хеликоптера и безпилотни летателни апарата (БПЛА), 36 хиляди танка и други бронирани машини и 80 бойни кораба, Русия демонстрира военната си мощ в най-големите маневри в съвременната си история, пише електронното издание на турския консервативен ежедневник Yeni Safak, цитирано от Агенция \"Фокус\".  Ученията „Восток-2018“, които започнаха във вторник идват след първите военни маневри на страната в Средиземно море след разпада на Съветския съюз, които се състояха в периода между 1 и 8 септември, припомня вестникът.  В мащабните учения ще се включат и подразделения от Китай и Монголия, а самият председател на Китай Си Дзинпин ще наблюдава действията на военните заедно с руския президент Владимир Путин. Всичко това се случва в източната част на Русия, отбелязва изданието.  „Руските власти са сигурни, че след 2020 година вероятността за конфликти, свързани с борбата за жизнено пространство ще се увеличат драматично, което е отразено в Плана за отбрана на Руската Федерация до 2020 година“, коментира руският военен анализатор Павел Фелгенхауер пред Анадолската агенция.  „На първо място, това ще бъде война за ресурси, а Русия има много от тях, така че руските власти очакват страната да бъде нападната от всички страни и именно това е причината за укрепването на всички отбранителни линии“, уверен е експертът.  Фелгенхауер заяви още, че разговорите за възможна война срещу Русия са започнали да циркулират по време на събитията в Украйна през 2014 година.  „През 2015 година бяха направени внезапни проверки в руската армия, които показаха ниска степен на бойна готовност“, обяснява военният анализатор.  „След това бе пусната мащабна програма за превъоръжаване и обучение на руските Въоръжени сили. „Восток-2018“ са заключителната фаза от тази подготовка, генерална проверка на свършената работа“ вярва Фелгенхауер.  Той подчертава, че ситуацията в Сирия, където, както твърди той, вероятността от директен конфликт между Русия и САЩ е много висока, влошава ситуацията.  „Не казвам, че ще започне Трета световна война. Но вероятността от избухването на война е по-висока от нула. Може би ще бъде, както по време на Студената война, която беше „студена“ само в Европа, но в Близкия Изток, Африка, Южна Америка и Азия бе придружавана от сериозни военни конфликти“, обяснява още Фелгенхауер, като отбелязва, че един от начините за предотвратяване на война е да покажеш на потенциалния враг военната си мощ.  Според мнението на военния експерт Сергей Ишченко, целта на Русия е да предотврати възможен конфликт. По неговите думи, именно това е причината Москва да проведе подобни мащабни маневри далеч от границите на НАТО.  Ишченко също е съгласен с мнението, че военните учения целят да демонстрират военната мощ на страната.  „През следващите дни, американците в Аляска ще имат уникалната възможност да видят отблизо корабите от Северния флот през своите бинокли“, коментира анализаторът.  Експертът от Руския съвет по международни отношения Антон Мардасов отбелязва високия дял на участващите в маневрите войници от общия състав на руските въоръжени сили.  „Въоръжените сили на Руската Федерация имат численост 1 902 758 души, включително 1 013 628 войници. Така че, около една трета от всички руски военнослужещи ще участват в ученията“, констатира експертът.  По думите на Мардасов, трябва да държиш армията си заета, за да бъде тя във форма.  „Когато няма войни, военните маневри ги заместват. Колкото по-големи са ученията, толкова повече задачи трябва да изпълнят военните и като изпълняват задачите, те повишават нивото на бойните си способности“, заяви той.  Руските маневри са „много необичайно събитие“ „Това е много необичайно събитие“, смята Октай Танрисевер, професор по международни отношения от турския Близкоизточен технически универститет. Той подчертава, че това е първият случай, в който Русия провежда учения в Тихия океан след Студената война.  Танрисевер отбеляза, че през последните три или четири години Русия провежда широкомащабни маневри на големи пространства в западната част на страната.  „Но този път те направиха още по-голямо учение на Изток“, констатира ученият.  „Чрез тези маневри Русия иска да демонстрира, че е способна да се справи с мащабни военни предизвикателства“. Те дават възможността на Москва да демонстрира съвременните си оръжейни системи, отбелязва още Танрисевер.  По неговите думи, след войната в Украйна през 2014 година и присъединяването на Крим, отношенията между Русия и НАТО са се влошили значително. „Именно затова през последните четири години те проведоха и други военни учения“, заяви експертът.  Танрисевер е на мнение, че маневрите са доказали, че Русия е готова за тотална война и са изпратили послание на САЩ и НАТО, че Москва е силна военно и може да се справи с предизвикателствата.  Той казва още, че Русия е загрижена от разполагането на британски и американски военноморски сили в Средиземно море, заради което, както твърди професорът, Москва е провела по-малко учение там.  „Но тези маневри (с Средиземно море) бяха също толкова важни, колкото и „Восток-2018“, подчерта Танрисвевер. „Защото Източното Средиземноморие е един от най-често разтърсваните от кризи региони в света“, обяснява той. Освен това, според професора, ученията в Средиземнорието са демонстрирали по-големите геополитически намерения на Русия.  „Тези събития са важни... Но ученията не трябва да бъдат буквално разбирани като готовност за започване на война. Това е просто шоу бизнес“, добави той.   \r\n  ", "date": "2018.09.14", "title": "Yeni Safak: Готви ли се Русия за следващата голяма война?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387185-%D0%BC%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Има конфликт Борисов-Цветанов, смята бивш министър   Очевидно е, че има противопоставяне между премиера Бойко Борисов и парламентарната група на ГЕРБ, чийто лидер е Цветан Цветанов. Това каза в предаването „Тази сутрин” по bTV бившият регионален министър Костадин Паскалев. Той даде за пример изказването на коренно различни становища по една или друга тема и бламирането на няколко оставки. Според него е нормално Цветанов да отрича, че има такъв вътрешен конфликт. „Ако той признае, че има конфликт с Бойко Борисов, единият от двамата трябва да си отиде”, коментира Паскалев. „Фактически след искане на оставка досега си е отишъл единствено Димитър Главчев. Всеки път се намират причини един или друг да бъде запазен”, изтъкна Паскалев. „Това говори за ясно съзнание, че една парламентарна група трябва да бъде съхранена в цялост, за да изпълнява волята на нейния ръководител”, допълни той. Пълен бардак е по отношение на идеите, които се предлагат от властта, подчерта още Костадин Паскалев. „Имаме трагичен инцидент, оставки. По средата на това мероприятия имаме решение на премиера за увеличаване на работните заплати на хората в бюджетната сфера с 10 процента за следващата година, „на калпак”. Два часа след това финансовият министър обявява, че няма да бъдат увеличени с 10 процента заплатите, на някои ще бъдат увеличени с повече, а на други с по-малко. Същевременно от вчера има решение на ВСС, че заплатите на съдиите и прокурорите ще бъдат увеличени със 17 процента”, отбеляза Паскалев. Ако БСП се справяше добре, досега това правителство щеше да е паднало, категоричен беше той .„Корнелия Нинова показва завидна активност и енергия, но към момента липсва онова съдържание, което аз бих искал да видя в поведението на БСП”, допълни Паскалев. Има уникална корупция в България при изпълнението на строителните обекти, подчерта също бившият регионален министър. Според него прекомерното самочувствие и самоувереност плюс некачествените пътища водят до трагедии. По думите му министерските оставки няма да доведат до нищо. Докато специализираните институции не си свършат работата, няма никакво значение как се казва министърът, смята той.", "date": "2018.09.14", "title": "ма конфликт Борисов-Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387186-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%BB%D0%BE%D1%88%D0%B0%D1%82%D0%B0-%D1%80%D0%B5%D0%BA%D0%BB%D0%B0%D0%BC%D0%B0", "text": "Няма по-забавен парадокс от това нашенецът да цитира Финиъс Барнъм за щяло и не щяло. Знам, че не се сещате кой беше този, нали именно в това е парадоксът. На г-н Барнъм се приписва фразата, че нямало лоша реклама. Естествено, каква по-лоша реклама от това да не познаваш автора на любимата си социална мантра. Язък за брандинга, язък за копирайта; най-важното се е затрило. Човекът би се радвал да го знаете кой е, пък ако ще да го цитирате грешно.  Уви, оцелял е само полвинчат и изваден от контекста лаф, с който се измерва ефекта на всяка долнопробна тъпотия и все излиза положителен. Щом си произвел нещо си, което е попаднало в полезрението на обществения интерес, значи няма как да е кофти. Нали така, скъпи приятели от Трейс? Дали ще подложиш на съмнение посланията на дуета Азис/Манева, или ще се подиграваш на телевизионни формати с аромат на вчерашно повърнато, все ти се обяснява, че наливаш вода в тяхната мелница. Отвращението също било вид реклама, викат. Трябвало да положим омертата на вкусовия игнор. Демек, ако кажеш, че правителството ти е некадърно, това се брои реклама на кабинета. Откажи да гласуваш и вече си много специален и изтънчен ескейпист. Така де, нали се разбрахме, че никой не те задължава за нищо. Добрият стар Финиъс, когото намесихме тук, има и друг лаф, който по не върви да се рецитира. Отбелязвал, че всяка минута се ражда по един глупак, който да му вярва. Включително и на рекламните мантри. Иначе си бил циркаджия-печалбар, показвал джуджета, брадати жени, мумии на русалки и прочее неща, които можете да откриете в клиповете на Азис или в къщата на Брадъра.     Хората се радвали на сеира, понеже не помня кой беше казал, че такава е човешката природа. Уви, по онова време нямало истинска либерална интелигенция, която да открие социални послания в тоя циркаджилък, нито призиви за възвишен щраусов игнор.  Който не харесвал Барнъм, си му го казвал директно и грубо. Но той поне нямал претенции да бъде харесван. Днес барнъмовците са станали крайно докачливи. И го приемат много навътре, ако някой ги обиди на професионализъм. Кой, аз ли не знам как се ръководи министрество. Дай една пиратска превръзка за око да ти покажа.     Добре де, защо този текст непрекъснато смесва нещата?! Хем говорим за шоу (някой от вас му викат култура), хем намесваме и политиката неясно защо. Ще рече човек, че за една и съща публика се прави. Трикът е в това, че и двете разчитат да ги пренебрегнете, ако не ви харесват и да си избягате във вашия вкусов балон, ако се имате за специални. Оставете това поле само на родените ежеминутно глупаци и техните циркови покровители, вие елитарно извърнете нос. Разбира се, че съществува лоша реклама. И ако ви прави впечатление, всички се опитват рано или късно да избягат от нея, ребрандирайки се. Лошата реклама е тази, която превръща теб и клакьорите ти в посмешище. Или вие познавате такива, които нямат нищо против да бъдат карикатура, стига да са им пълни джобове. И Барнъм е тъпчел кинти в кутии, ама сега е синоним на пошлост.  Карикатурите също си имат форма на ескейпизъм и тя е да ви обяснят, че всичко работи в тяхна полза. Включително и вие. Ако беше така, нямаше да се напъват да излъчват толкова допълнителин социални послания. Значи все пак им пука от мнението ви. Те много добре ви чуват, значи имало смисъл да реагирате. Отсъствието ни от теми ще е вид емиграция. Това върши много по-голяма услуга, отколкото клишето за липсата на лоша реклама. Отгледайте гнева си, майната му на ескейпизма. Стига бягане и префинени маниери. Нека глупаците се почувстват глупаци.  Единствено за този продукт – острата обществената реакция -  няма да има лоша реклама. Кофти е, че още не сме свикнали как да го използваме по-ефективно, но поне все още не сме се отказали да го произвеждаме.", "date": "2018.09.14", "title": "Тайната на лошата реклама"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/387187-%D0%BA%D1%80%D0%B0%D1%8F%D1%82-%D0%BD%D0%B0-%D0%B1%D1%80%D1%8A%D0%BC%D0%B1%D0%B0%D1%80%D0%B0", "text": "Един от най-иконичните модели на германския автомобилен концерн Volkswagen - \"Бръмбара\" - си заминава в историята. Компанията потвърди, че от 2019 г. прекратява производството на емблематичния модел, станал известен като \"костенурката\". Това ще сложи край на един от най-легендарните дизайни в сферата на автомобилната индустрия. Германската компания каза, че продукцията на модел \"костенурките\" в завода в Мексико ще приключи следващия юли след като на пазара бъде изваден една последна почетна серия.    Производството на \"Бръмбара\" започва още през далечната 1938 г. в Нацистка Германия. Автор на дизайна е легендарният инженер от миналото Фердинанд Порше - име, което днес е синоним на бързи и скъпи автомобили, а поръчката идва лично от Адолф Хитлер. Тогава плановете на фюрера са да бъде създаден евтин, практичен и масово достъпен автомобил за обикновените хора от райха. Дори самият Хитлер се вози в такава кола, за да демонстрира близостта си до обикновените бюргери.     Но избухването на войната забавя производството на \"Бръмбара\", тъй като военната необходимост има предимство. Впоследствие заводите на Volkswagen търпят сериозни щети по време на въздушните бомбардировки, а в крайна сметка след войната попадат в ръцете на съюзническите армии. Постнацистка Германия обаче има нужда от съживяване и автомобилите са част от този процес. Производството започва отново в края на 40-те, а през 1955 г. 1 млн. \"костенурки\" вече се движат по немски пътища. Голямата си популярност обаче моделът придобива заради \"Дисни\" и филмите за приключенията на умната \"костенурка\" Хърби. Именно този модел беше в основата на стратегията, която Volkswagen приложи в средата на 90-те за възобновяване на продажбите на американския пазар. Тогавашният главен изпълнителен директор Фердинанд Пайх настояваше да съживи и модернизира отличителния дизайн на Beetle, създаден от дядо му Фердинанд Порше. Резултатът е футуристичния \"New Beetle\", серия, започната през 1998 г., която предлага доста по-разчупен дизайн, в който има включително вградена ваза за цветя. Няколко години след това, компанията опита да даде нов тласък в популярността на \"Бръмбара\" по добре познатата рецепта с филм на Дисни. Резултатът беше \"Хърби: Зареден до дупка\", с който едно ново поколение се сблъска със забавния модел на Volkswagen.     Така в края на 90-те и началото на новото хилядолетие той се превърна в своеобразен хит през ранните години като продажбите му са по над 80 000 автомобила на американския пазар през 1999 г. Като цяло, Volkswagen е продала около 500 000 \"костенурки\" в световен мащаб от 1998 г. насам. И все пак продажбите на модела, в частност на ключовия за него пазар в САЩ, намаляват значително през последните години. Продажбите на Beetle през първите осем месеца на 2018 година са били 11 151 броя, което е с 2,2% по-малко в сравнение със същия период на предходната година. Това до голяма степен се дължи и на факта, че самият вкус на американските потребители вече се измества от малкия и \"сладък\" Volkswagen Beetle към по-големи и по-мощни автомобили като кросоувъри или SUV. \"В тази среда производството на малки автомобили става все по-трудно да бъде оправдано\", коментира пред USA Today Карл Брауер, издател на Kelley Blue Book и Autotrader. \"Всеки, който се изненадва или разочарова от това съобщение, трябва да се подготви по-добре. През следващите месеци още автомобилни производители ще обявяват края на други емблематични модели“, добавя той. Краят на \"Бръмбара\" идва в повратен за Volkswagen момент. Последните три години бяха особено турбулентни за германския автомобилен производител, който трябваше да се справя с отрицателните последици от скандала \"Дизелгейт\" с допуснатите измами в тестовете на новите модели за дизеловите им емисии. В резултат на скандала с дизелови емисии, концернът обяви, че ще съсредоточи инвестициите си към електромобилите, хибридите и семейните коли.     \"Загубата на \"Бръмбара\" след три поколения, близо над 7 десетилетия, ще предизвика доста емоции сред многобройните фенове на автомобила\", коментира шефът на групата на Volkswagen за Америка Хайнрих Вобкен. Предполага се, че компанията вече е прегледала през последните години евентуалното модернизиране на \"Бръмбара\" и преправянето му в електромобил или хибрид, преди да вземе решение за прекратяване на производството. И все пак дори самият Вобкен оставя малка вратичка за евентуалното завръщане на модела някой ден - \"Никога не казвай никога\", отговаря той на въпрос на журналист за евентуалното възкресяване на \"Бръмбара\" някой ден.", "date": "2018.09.14", "title": "Краят на \"Бръмбара\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387188-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B2%D0%B0%D0%BC%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%BD%D0%B0%D1%80%D1%83%D1%88%D0%B0%D0%B2%D0%B0-%D1%87%D0%BE%D0%B2%D0%B5%D1%88%D0%BA%D0%B8-%D0%BF%D0%B0%D1%80%D0%B2%D0%B0", "text": "Във връзка с информацията за задържани от полицията в Радомир журналисти Димитър Стоянов и Атила Биро (Attila Biro) от RISE Project Romania омбудсманът Мая Манолова проведе разговор със старши комисар Димитър Попов, директор на Областна дирекция на МВР – Перник, който я информира, че те са били освободени в 4.30 часа тази сутрин. От предоставената информация на комисар Попов и изнесените в медиите данни по задържането им, както и освобождаването им в 4.30  часа, омбудсманът констатира, че е налице неоснователно и противозаконно задържане на журналисти, по време на осъществяване на тяхната професионална дейност. Общественият защитник е категоричен, че освен противозаконното лишаване от свобода на двама журналисти, се нарушават човешки права, свързани със свободата на словото и правото на гражданите да получават и търсят информация. Омбудсманът изисква пълна информация и публичност по случая, адекватни действия и търсене на дисциплинарна отговорност, ако бъдат установени превишаване на правомощията от страна на служителите на МВР. Липсата на информация остава впечатление в обществото, че е направен опит за възпрепятстване на журналистическо разследване.   Мая Манолова проведе разговор и с посланика на Румъния у нас – Йон Гъля, който я информира за предприетите действия от негова страна.   Тя е готова да окаже пълно съдействие и подкрепа на двамата журналисти.", "date": "2018.09.14", "title": "Омбудсманът Мая Манолова: Задържането на двамата журналисти нарушава човешки парва"}
{"url": "http://www.classa.bg/%D1%81%D0%B2%D1%8F%D1%82/item/387189-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D1%82-%D0%BE%D1%89%D0%B5-%D0%B5%D0%B4%D0%B8%D0%BD-%D0%B2%D0%B0%D0%B6%D0%B5%D0%BD-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D1%80%D1%83%D1%81%D0%B8%D1%8F", "text": "САЩ унищожавате още един важен договор, сключен някога с Русия – т.нар. ДОН, Договора за открито небе. В крайна сметка такъв извод може да се направи след отказа на САЩ без обяснение на причините да сертифицират руския Ту-214ОН за полети над своя територия. Какви последствия ще има решението на американците и от какво е предизвикано то всъщност. Най-новият руски самолет за наблюдение Ту-214ОН няма да има право да лети над териториите на държавите, страни по Договора за открито небе (ДОН). Според ръководителя на Националния център за намаляване на ядрената опасност Сергей Рижков, по време на процедурата за инспекция във въздушната база „Кубинка“ от 2 до 11 септември, всички делегации, с изключение на американската, са потвърдили пълното съответствие на самолета. Ръководителят на американската делегация е отказал да подпише окончателния документ, без обяснения и посочване на каквито и да било причини, като се е позовал на преки указания от Вашингтон. По този начин, изискванията на договора са нарушени, подчерта Рижков. Руската страна изисква изяснения от САЩ. Както заяви Рижков в интервю за „Красная Звезда“, американската страна отново е показала, че основният проблем не е спазването на изискванията на договора от страна на самолета, а политически въпроси. Според него САЩ не могат да приемат факта, че Русия със своите съвременни самолети за наблюдение с родно цифрово оборудване е изпреварила САЩ с повече от пет-седем години. Почетен военен пилот от 1-ви клас, участник в бойни действия, генерал-майор Владимир Попов в коментар към вестник „Взгляд“ също не изключва възможността , че допускането на толкова нов самолет да извършва наблюдателни полети може да се разглежда от американците за „подбиване на имиджа“ и затова у тях може да има елемент на „завист“. Ту-214ОН е създаден специално за наблюдение на наблюдателни полети в рамките на ДОН (буквите „OH“ в наименованието означават „Открито небе“). За първи път той е демонстриран пред публиката на международното въздушно шоу МАКС-2011. Самолетът е оборудван с модерен БКАН (бордови комплекс за авиационно наблюдение), който включва въздушни фотоапарати, телевизионни и инфрачервени камери, радиолокатор за страничен обзор със синтезирана апертура. Практичният обхват на полета на Ту-214ОН е 6500 км. Самолетът трябва да дойде да замени остарелите Ту-154 и Ан-30. Владимир Попов подчерта, че е инсталираното на Ту-214ОН най-ново оборудване едва ли може да представлява никаква заплаха за САЩ и не може да бъде истинската причина за отказа си да подпише документът. „Самолетът е нов, но оборудването му има международен сертификат. Същото оборудване се използва в американските „Бойнг“ и в наблюдателните самолети на другите страни - участници в споразумението. В споразумението е строго регламентирано всичко: фотоапаратите, системите за разузнаване, радиолокационните системи, честотата. Не трябва да се страхуват от самолета като такъв. Освен това, ако нещо не им харесва, подозрителното и забранено от договора оборудване може да бъде запечатано или дори демонтирано“, разказа той. Попов поясни, че новите елементи на самолета, като системата за избягване на сблъсъци или радарите за странично сканиране, изобщо не се отнасят до наблюдателните полети. „Освен това, на самолета при всеки полет за мисия по контрол на гражданското пространство задължително се намират международни наблюдатели. В това число американските оператори стоят до нашите в пилотската кабина и в кабината за съпровождане с апаратура“, допълни той. Договорът за открито небе е подписан на 24 март 1992 г. в Хелзинки. С това споразумение страните чрез прелитане на териториите си контролират военната дейност и спазването на договорите за контрол над въоръженията. Настоящата ситуация не е първият сблъсък на САЩ с Русия в рамките на ДОН. По-специално, през декември миналата година американците затвориха за Русия полетите над територията на Аляска и Хавай. В отговор Русия също въведе за САЩ ограничения по ДОН от 1 януари тази година. В допълнение бюджетът за отбрана на САЩ, приет за фискалната 2019 година, ограничава финансирането на редица работи по прилагането на Договора за открито небе. Що се отнася до настоящата ситуация с Ту-214ОН , Владимир Попов подчерта, че всеки отказ за приемане трябва да бъде мотивиран, което американците все още не са направили. „Това е нарушение на договора“, подчерта експертът. Според него подобни американски действия са чисто политически и са продължение на санкционната политика на Вашингтон. „Това означава, че американците временно преустановят действието на това споразумение“, подчерта Попов. Според него такива инциденти не са от полза за никого. „Договорът носи освен всичко друго и мироопазващи цели. Това е още една възможност да се помогне на дипломатите, а военните да не се гледат един на друг през мерниците. Той помага при решаването на проблемни въпроси“, заключи експертът. Още по-рязко се изказва първият вицепрезидент на Академията за геополитически проблеми, докторът на военните науки Константин Сивков, който отбеляза, че „САЩ преминават към открита война“. „ “, заяви Сивков пред „Взгляд“. Експертът предлага, че американците разчитат да получат информация за руските въоръжения с помощта космическото разузнаване. „Очевидно, те смятат, че това е напълно достатъчно, за да се решат подобни проблеми. Русия също има подобни възможности, но не и като САЩ. Системата на космическото разузнаване на Русия е много по-слаба от тази на Щатите. Просто поради това, че имаме по-малка групировка сателити. Всичко е съвсем тривиално“, обобщи Сивков.", "date": "2018.09.14", "title": "Защо американците унищожават още един важен договор с Русия"}
{"url": "http://www.classa.bg/%D1%81%D0%B2%D1%8F%D1%82/item/387190-daily-telegraph-%D0%BF%D1%80%D0%B8%D0%B2%D1%8A%D1%80%D0%B6%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%82%D0%B2%D1%8A%D1%80%D0%B4%D0%B8%D1%8F-%D0%B1%D1%80%D0%B5%D0%BA%D0%B7%D0%B8%D1%82-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D1%8F%D1%82-%D0%BC%D0%B5%D0%B9-%D0%B2-%D0%BE%D1%81%D1%82%D0%B0%D0%B2%D0%BA%D0%B0", "text": "Съпартийците на Тереза Мей имат намерение да и повдигнат вот на недоверие, което може да се случи още преди конференцията на Консервативната партия, която ще се проведе в края на септември, съобщава The Daily Telegraph. Изданието отбелязва, че привържениците на Брекзит са настроени решително да разгромят противоречивия план на Мей за излизане от ЕС и са „готови да я изгонят, ако не промени подхода си”. Срещу Тереза Мей в близките дни може да бъде отправено сериозно предизвикателство. Както съобщава The Daily Telegraph, във вторник вечерта 50 членове на Консервативната партия се срещнаха „ Както отбелязва изданието, съпартийците на Мей иман намерение да ѝ повдигнат вот на недоверие, което може да се случи още преди конференцията на Консервативната партия, която ще се състои в края на септември. Привържениците на Брекзит са решително настроени да разгромят противоречивия план на Мей по излизането от ЕС „ Разбирайки за тази среща, министърът на околната среда на Великобритания Майкъл Гоув разкритикува нейните участници за   и призова Консервативната партия да се обедини около стратегията на Мей по Брекит. Но, както твърди The Daily Telegraph, Консервативната партия сега е разделена както никога и не може да достигне до единно разделение по Брекзит, а евроскептиците открито обсъждат как да изгонят премиера. „ , отбеляза един от присъстващите на срещата. Също така се съобщава, че британското правителство сега провежда серия от срещи с привържениците на Брекзит  Няколко часа преди една от тези срещи Борис Джонсън заяви, че  ” план на Тереза Мей всъщност е  Както пише британското издание, членовете на Европейската изследователска група, поддържащи Брекзит, планират да предадат писмо на председателя на комисията сър Греъм Брейди, с искане да проведе гласуване по въпроса за доверието по отношение на Мей. Според данните на The Daily Telegraph, Брейди вече е получил 35 писма и сега не достига само една, за да се състои гласуването. Ако Тереза Мей не получи вот на доверие, ще трябва да подаде оставка. „  отбелязва един от членовете на Европейската изследователска група. Мей заяви, че е готова да премине през вот за доверие, защото вярва, че ще я подкрепят достатъчно съпартийци, съобщава The Daily Telegraph. „ , твърди един от присъстващите на срещата на Европейската изследователска група депутати.", "date": "2018.09.14", "title": "Daily Telegraph: Привържениците на твърдия Брекзит планират да изпратят Мей в оставка"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387184-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F-%D1%83-%D0%BD%D0%B0%D1%81", "text": "Животът у нас е поскъпнал с 3,5% в рамките на една година, съобщава Националният статистически институт. В последните четири години инфлацията в страната ни е задържала най-високото си ниво. Един от основните й двигатели е цената на петрола. Повишението в цените на храната и напитките също оказват влияние. По-скъпо в сравнение с миналата година се оказва издръжката на жилището, цената на тока и водата. За една година и транспортът у нас е поскъпнал с около 9%. Поскъпването на живота в държавите в ЕС се задържа на 2 %, а най-голям е скокът в цената на енергията – 9%.  Най-потърпевши от поскъпването на живота са пенсионерите. Годишната инфлация е намалила увеличението на пенсията им с около 3,8%. В същото време цената на хляба се повиши. Министърът на земеделието Румен Порожанов съобщи, че има основание за това. Той посочи, че по-високата изкупна цена на пшеницата и поскъпването на природния газ са основните фактори за повишаване на цената. Министърът на земеделието обеща, че ще намери механизъм, с който да регулира цената на хляба. Икономистите очакват поскъпването на живота да продължи и наесен – особено след новите цени на газ и парно.  ", "date": "2018.09.14", "title": "Рекордна инфлация у нас"}
{"url": "http://www.classa.bg/%D1%81%D0%B2%D1%8F%D1%82/item/387183-%D0%BA%D0%B0%D0%BA-%D1%89%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D1%8F%D0%BF%D0%BE%D0%BD%D0%B8%D1%8F-%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "Президентът на Русия Владимир Путин предложи да се приеме революционно решение по проблема с мирния договор с Япония и той да се сключи още в края на тази година с отлагане на решението по Курилските острови. При това в документа могат да бъдат фиксирани разногласията на страните по териториалния въпрос и намерението той да се реши по мирен начин. Какви са шансовете това наистина да се осъществи. „Шиндзо заяви: „Хайде да променим подхода”. Хайде. И ето каква идея ми дойде на ум: хайде да сключим мирния договор, не сега, а до края на годината, без всякакви предварителни условия. Разбира се, струва ми се, че това би облекчило решаването на всички проблеми, с които не можем да се справим в течение на 70 години”, заяви Владимир Путин, изказвайки се по време на Източния икономически форум. Шиндзо е министър-председателят на Япония Шиндзо Абе. Пресата и на двете страни нееднократно е писала, че между двамата политици са се наложили прекрасни лични отношения и те се обръщат помежду си на малки имена. Въпреки това японският премиер, който също присъства на Форума не побърза да се съгласява с руското предложение. Но и не го отклони, съгласявайки се, че отсъствието на мирен договор е ненормална ситуация, с която трябва да се направи нещо. „Нека продължим напред, задавайки си въпроса: „Ако не направим това днес, то кога? „ Ако това не го направим ние, то кой вместо нас? Ние носим отговорността за това, че напълно да премахнем от Североизточна Азия целия следвоенен пейзаж и да променим бъдещето, изпълвайки го с надежда”, красиво го формулира той. В МВнР на Япония се изказаха значително по-малко красноречиво. Там напомниха, че Токио е готово да води преговори с Москва за сключването на мирен договор едва след решаването на териториалния спор едва след решаването на териториалния въпрос, тоест принадлежността на трите Курилски острова и архипелага Хабомай. „В това отношение нашата позиция е неизменна”, пише в заявлението на японското външнополитическо ведомство. От една страна можем да разберем японците. Като правило мирните договори между страни се сключват при отсъствието на териториални претенции един към друг. А Токио настоява за принципа „сутринта парите, вечерта стола, може наопаки, но първо парите” от 1956 г. От друга страна и в Европа, и в другите части на света има немалко примери как формално решените териториални проблеми всъщност не са решени. Турция както и преди не е съгласна с резултатите от Лозанския мирен договор от 1923 г., с който е лишена от островите в Егейско море. Унгария вече почти сто години чака подходящ момент за преразглеждане на Трианонския мирен договор от 1920 г. и потвърдилия териториалните загуби на Будапеща Парижки договор от 1947 г. Дори немците, идвайки в Страсбург го наричат „наш град”. Затова официалното решение на териториалния проблем не е равно на реално, а сключването на мирен договор не е равно на признаването на отсъствие на териториални и всякакви други проблеми. В случая с Япония идеята за „размяна на територии срещу мирен договор” се поддържа активно не само от реваншистите вътре в страна, но и от американците, които и досега влияят на политиката на Токио. При това влиянието е както икономическо (ненапразно Доналд Тръмп нееднократно е изказвал недоволство от ситуацията с американския дефицит в търговията с Япония, който достига почти 70 милиарда долара годишно), но и военно. В Страната на изгряващото слънце са разположени около 50 хил. японски войници, а общото число на американските обекти (включително тези за съвместно ползване) приближават до сто. Най-голямото им съсредоточаване е на остров Окинава, и въпреки протестите на местните жители, за момента няма никакви предпоставки за извеждането на войниците. Именно с това се обяснява с категоричния отказ да се обсъжда предаването на поне два от островите на Япония „без предварителни условия” за което настояват реваншистите в Токио. Неизбежно в такъв случай ще е появата на американска военна база на островите, което на практика ще е същото като появата на американска военна база в Харков. Затова и предложението на Владимир Путин за предварителното сключване на мирен договор е всъщност добро пожелание към Токио да възстанови своя суверенитет и самостоятелно да приема въпросите по отбраната си Както по-рано отбелязва вестник „Взгляд” в Токио В момента има сериозни опасения по повод експанзията на Китай, но в случая с Пекин опасенията са взаимни. Основното тук е, че мирното съвместно съществуване на Далечния изток изобщо не е в интерес на САЩ. Напротив – на Вашингтон му е изгодно да стимулира противоречията между Япония и Русия, между Япония и Китай, между Япония и двете Кореи, за да поеме ролята на външен арбитър и „защитник” на Токио от „страшните” руснаци, китайци и корейци. Всъщност, именно американците някога торпилират инициативата на Никита Хрушвом да предаде два от четирите острова в замяна на сключване на договора. Те се страхуват, че това значително ще подобри отношенията между съветска Москва и Токио. Шансовете за това японците да успеят да постигнат разрешение от американците за мирен договор с руснаците (още повече в края на годината) изглеждат призрачни за момента. Но като цяло този мирен договор не е самоцел за нас. Русия няма такъв с много страни по света, включително и с Германия – само указ на Президиума на Върховния съвет на СССР от 25 януари 1955 г. „За прекратяването на състояние на война…” Така предложението на Путин е демонстрация на готовността на Русия към нестандартни решения, към разделянето на териториалния въпрос от всички останали. Ако Япония не е готова за сключването на договора при такива условия, както заради собствените си реваншисти, така и заради натиска на САЩ, може би нейният суверенитет и добрата роля на Шиндзо ще са достатъчно поне за засилването на икономическото сътрудничество. Огромният мост от континента към Сахалин, строителството на който се обсъжда в момента мое да се изгради значително по-бързо в случай на издигането на мост (или прокопаването на тунел) през пролива Лаперуз, който отделя Сахалин от Хокайдо. Ако Япония поеме финансирането на подобен проект, това ще бъде по-важно от който и да е политически договор. Русия е готова да се договаря, готова е да взима нестандартни решения, готова е да си сътрудничи с Япония в различни сфери – ето за какво говори предложението на Владимир Путин да се сключи договор до края на годината. Топката е на японска страна и в Токио разбират това отлично.", "date": "2018.09.14", "title": "Как ще отговори Япония на революционното предложение на Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387177-%D0%BA%D1%8A%D0%BC-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D1%82%D0%B5-%D0%BA%D0%BE%D0%B3%D0%B0%D1%82%D0%BE-%D0%B7%D0%B0%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D1%84%D0%B0%D1%88%D0%B8%D0%B7%D1%8A%D0%BC-%D0%B8-%D1%80%D0%B5%D1%88%D0%B8%D1%82%D0%B5-%D0%B4%D0%B0-%D0%BD%D0%B0%D0%BC%D0%B5%D1%80%D0%B8%D1%82%D0%B5-%D0%BA%D0%BE%D0%BD%D0%BA%D1%80%D0%B5%D1%82%D0%BD%D0%B8%D1%82%D0%B5-%D0%BC%D1%83-%D0%B2%D1%8A%D0%BF%D0%BB%D1%8A%D1%89%D0%B5%D0%BD%D0%B8%D1%8F,-%D0%BF%D1%80%D0%BE%D1%81%D1%82%D0%BE-%D0%BF%D0%BE%D0%B3%D0%BB%D0%B5%D0%B4%D0%BD%D0%B5%D1%82%D0%B5-%D0%B2-%D0%BE%D0%B3%D0%BB%D0%B5%D0%B4%D0%B0%D0%BB%D0%BE%D1%82%D0%BE", "text": "Покрай гласуването на антиунгарската резолюция в ЕП забелязвам един много любопитен момент на българска почва. Разни \"нежни либерални души\" оревават света, защото според тях идвал нов нацизъм, фашистите се връщали на власт и щели да погребат демокрацията. Съгласен съм с либералите. Фашизъм наистина има. Само че той изобщо не е там, където те го търсят. Какво означава фашизъм, извън тесните конкретни исторически характеристики на това, зародило се в Италия, движение? Фашизмът това е тоталната нетърпимост към другата гледна точка, обявяване на всеки, който не мисли като теб, за враг, постоянно призиви за изключване, отстраняване и всякакви други наказания за враговете. Хайде сега се сетете от кои български среди се разнасят тези призиви. Точно така, в България най-нетърпимите към чуждото мнение хора са именно....либералите. Те постоянно заклеймяват, ругаят, заплашват. В името на светлия евроатлантизъм, разбира се. Така че, скъпи либерали, когато следващия път заговорите за фашизъм и решите да намерите конкретните му въплъщения, просто погледнете в огледалото.", "date": "2018.09.14", "title": "Към либералите: Когато заговорите за фашизъм и решите да намерите конкретните му въплъщения, просто погледнете в огледалото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387178-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%B2%D0%B8%D1%81%D0%B8-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D1%81%D1%82%D0%B8%D0%BC%D1%83%D0%BB%D0%B8-%D0%B8-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0%D1%82%D0%B0", "text": "Електрическият транспорт в България има голям потенциал за развитие, но за напредъка му са нужни както подкрепата на държавата с правилно законодателство и данъчни стимули, така и достатъчно добра изградена инфраструктура. Това бяха основните изводи от конференция, част от първия ден на технологичното изложение в София Electro Mobility Expo. Електромобилността има пълната подкрепа на българското законодателство, заяви  Ивелина Василева , председател на Комисията по околната среда и водите към Народното събрание. Василева отбеляза, че българското правителство работи по ограничаването на вредните емисии в страната и негативното влияние на транспортния сектор върху околната среда.  Няколко цели стоят пред България, свързани с развитието на електромобилността, и една от тях е привличането на чуждестранни инвестиции, които да стимулират процеса на налагане на тази технология. „Темата е поставена на дневен ред и се работи по нея“, отбеляза Василева, допълвайки, че „електрическият транспорт има голям потенциал за развитие и пълната подкрепа на законодателството“. Electro Mobility Expo е първото изложение на електромобили у нас. То се провежда от 13 до 16 септември в София. Изложението беше посетено и от заместник-министъра на околната среда и водите  Николай Кънчев , който сподели, че по схемата за насърчаване на електромобилността в България вече има създадени 49 проекта и са усвоени 380 хил. лв. Някои от участниците на конференцията изтъкнаха, че България плаща над 4 млрд. долара за енергийни източници, а с наличната изградена електропреносна мрежа и електрически станции страната има капацитета да направи преход към постепенна електрификация във всички сектори на икономиката и в ежедневието. Директорът на Националния доверителен екофонд (НДЕФ)  Ирена Пенчева  отбеляза, че фондът е първата държавна институция, която е изградила схема за финансиране на електрически превозни средства с основната цел да се намалят емисиите на парникови газове в областта на транспорта. Според нея една от големи пречки за по-бързото развитие на електромобилността е високата първоначална цена на електромобилите, която спира българския купувач да инвестира в тази технология, без да прави сметка за бързата възвращаемост на средствата. Стефан Спасов , главен изпълнителен директор на компанията Eldrive, която стои зад услугата Spark, сподели, че налагането на електромобилите на местния пазар зависи от два основни фактора – създаване на удобна инфраструктура и подпомагане чрез държавни субсидии закупуването на електромобили. Към момента нашата компания разполага с 20 хил. потребители, които използват електромобили в своето ежедневие“, заяви Спасов. „За съжаление за момента няма изградени държавни инструменти, които да спомогнат за развитието на електромобилността“, допълни той. По време на конференцията беше засегнат въпроса за ограничаването на вредните емисии, наложено от Европейската комисия (ЕК). Планът предвижда до 2021 г. средното ниво на емисиите да се редуцира до 95 гр на километър, а всичко над това ще бъде облагано с допълнителни такси. Прогнозите предвиждат към 2025 г. миксът от електромобили и хибридни коли да достигне 20% от всички превозни средства в глобалния транспортен сектор. Участниците в конференцията бяха единодушни, че налагането и развитието на електромобилите в България не може да бъде постигнато без данъчен стимул.", "date": "2018.09.14", "title": "Бъдещето на електромобилността в България зависи от държавните стимули и инфраструктурата"}
{"url": "http://www.classa.bg/%D1%81%D0%B2%D1%8F%D1%82/item/387179-%D0%BA%D1%80%D0%B0%D1%8F%D1%82-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BD%D0%B0%D0%B4%D0%B5%D0%B6%D0%B4%D0%B8-%D0%B7%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "\"Ние воювахме срещу палестинците. Сега им казваме стига кръв и сълзи!\", заяви преди 25 години израелският премиер Ицхак Рабин. Надеждите за траен мир, заложени в Осло, претърпяха  обаче пълен крах. Ето защо:             На 13 септември 1993 година израелският премиер Ицхак Рабин и палестинският лидер Ясер Арафат си подават ръце в присъствието на американския президент Бил Клинтън. Преди това двамата политици са подписали споразумението от Осло, в което е предвидено двете страни взаимно да се признаят. Ясер Арафат, Ицхак Рабин и Шимон Перес бяха удостоени с Нобеловата награда за мир. Надеждите за мир обаче не се сбъднаха.       Тези кадри обиколиха света. На 13 септември 1993 година израелският министър-председател Ицхак Рабин и палестинският лидер Ясер Арафат си стиснаха ръцете в градината с розите на Белия дом. Американският президент Бил Клинтън беше свидетел на историческото ръкостискане между двама заклети врагове, които искаха да поемат по нов път. По време на церемонията Ицхак Рабин изрази това по следния начин: \"Ние воювахме срещу палестинците. Сега им казваме ясно: Стига кръв и сълзи! Стига толкова\". Двете страни - Израел и ООП се признаха взаимно след дълги преговори в Осло. В подписаната „Декларация на принципите\" двете страни се договориха да сложат край на насилието, а палестинците да поемат самоуправлението в части от Западния бряг на река Йордан и ивицата Газа по време на петгодишен преходен период. \"Процесът от Осло е мъртъв\"   Изглеждаше, сякаш за първи път е възможно да се постигне решение на един десетилетен конфликт. За съжаление това беше само кратко примирие. Днес, 25 години по-късно, духът на Осло и обещанието за дълготраен мир са потънали в забрава. Сегашният президент на палестинските територии Махмуд Абас е дълбоко разочарован. \"Процесът от Осло е мъртъв. Израел го прекрати\". През 1993 година Йоси Бейлин е зам.-министър на външните работи на Израел. Той е считан за един от архитектите на споразумението от Осло. Твърди, че точките, довели до провала на споразумението, са били заложени в самото него. \"Грешката се състоеше в това, че ние не използвахме благоприятния момент, когато Клинтън беше президент, Рабин - министър-председател, а Арафат промени позициите си, за да сключим дълготрайно споразумение с палестинците. Вместо това избрахме варианта за временно споразумение, което даде пет години време на радикалните сили и от двете страни да го провалят. И те успяха\", казва той.   Норвегия 1994: Арафат, Перес и Рабин с Нобелови награди за мир   Много скоро недоверието и насилието започват да доминират в ежедневието на Близкия изток. Атентати, извършвани от двете страни, наливат вода върху мелниците на онези, които са против договореностите. Убийството на Ицхак Рабин от един ултраконсервативен евреин през 1995 година маркира началото на провала. Ислямисткото движение Хамас засилва своето влияние в средите на палестинците, а под ръководството на Бенямин Нетаняху, Израел започна да изгражда все повече селища в окупираните територии. Сегашното палестинско ръководство обвинява най-вече Нетаняху за провала на мирния процес. \"За 25 години той успя да върне израелците и палестинците там, където се намираха през 1992 година. От река Йордан та чак до Средиземно море, включително и в ивицата Газа, има само една сила. И това е окупационната сила Израел\", твърди генералният секретар на ООН Саеб Ерекат, който през 1993 година е един от преговарящите от палестинска страна. Договореностите от Осло предвиждаха да бъде сключен окончателен мир до 1999 година, но от 1993 година насам се провалят всички възможни кръгове на преговори. В някои части на Западния бряг и до днес съществува палестинско самоуправление, но най-основните въпроси си остават спорни. Става дума за еврейските селища на окупирания Западен бряг на река Йордан, за границите на една бъдеща палестинска държава, за статута на Ерусалим. А след встъпването в длъжност на новия американския президент Доналд Тръмп бяха създадени факти, които правят подновяването на мирния процес почти невъзможно. Доналд Тръмп премести американското посолство от Тел Авив в Ерусалим, а израелският премиер Нетаняху вижда в този акт потвърждение за своята политическа линия. \"Без Ерусалим като столица на Израел няма да има мир. Призовавам всички държави, които се стремят към мира, да признаят Ерусалим за столица на Израел и да преместят посолствата си тук\", заяви той.   \"Сделката на века\"   Тръмп реши да премести американското посолство от Тел Авив в Ерусалим   Още преди доста време Доналд Тръмп обяви т.нар. \"сделка на века\". Не е ясно дали тази \"сделка\" ще се базира на решението за две отделни държави, на частична анексия на Западния бряг, на конфедерация, или всичко ще остане в досегашното си неизяснено положение. Американският президент има намерение да оповести детайлите от своя мирен план още до края на тази година. Мнозина не са загубили изцяло надеждите си за възобновяване на мирния процес. Йоси Бейлин, едно от основните действащи лица от мирния процес в Осло, смята, че не е възможно задълго да се запази сегашната ситуация: \"Ние познаваме палестинците много добре и те нас – също. Ако в Израел дойде на власт държавник, който е готов да поеме рискове в името на мира, включително и да рискува живота си, ще настъпи мир. Същото се отнася и за палестинската страна\", казва Бейлин.", "date": "2018.09.14", "title": "Краят на големите надежди за Близкия изток"}
{"url": "http://www.classa.bg/%D1%81%D0%B2%D1%8F%D1%82/item/387180-%D0%B7%D0%B0%D1%89%D0%BE-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%BC%D0%BD%D0%B8-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%BD%D0%B0-%D1%81-%D1%83%D0%BA%D1%80%D0%B0%D0%B9%D0%BD%D0%B0", "text": "Руският президент настоява за компромиси спрямо Пхенян в преговорите за денуклеаризиране на страната. \"Разумно\" било да се дадат гаранции за сигурността на Северна Корея.  Само че може ли да се вярвана руските гаранции?             Кремъл проявява голямо разбиране за грижите и затрудненията на диктаторите - и това се вижда не само в Сирия. Сега руският президент призовава към компромиси спрямо Северна Корея в преговорите за денуклеаризиране на страната. \"Разумно\" било да се дадат международни гаранции за сигурността на страната. Дали обаче тези гаранции ще убедят Северна Корея? Едва ли, защото Ким Чен Ун и неговите генерали не са забравили, че вече веднъж една държава се отказа от ядрените си оръжия срещу международна гаранция за своята териториална цялост. И тази държава се казва Украйна. Един от гарантите беше Русия. През 2014 година обаче тя окупира и анексира Крим, нарушавайки не само Будапещенския меморандум. Продължаващата война на Путин в Източна Украйна също не може да служи за доказателство, че Москва уважава териториалната цялост на съседната държава, камо ли пък да се застъпва за нея. От случая с Украйна притежателите на ядрени оръжия могат да си извадят само една поука: в никакъв случай не се отказвай от ядрените си оръжия! Камо ли пък срещу московски гаранции!", "date": "2018.09.14", "title": "Защо Северна Корея трябва да помни какво стана с Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387181-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D1%80%D0%B8%D1%81%D1%83%D0%BD%D0%BA%D0%B0-%E2%80%9C%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D0%B4%D0%BE%D0%B1%D1%80%D0%BE%D1%82%D0%BE%E2%80%9D", "text": "По повод началото на новата учебна година, Сдружение Азбукари, Единение “Българи за България” и Професионалната гимназия по каменообработване в село Кунино организират Национален конкурс за рисунка на тема  “Символ на Доброто” . Желанието ни е да мотивираме учениците, чрез творчеството си, да пресъздадат образа на Доброто днес, да покажат положителните страни в характера на българския народ, добрите постъпки на отделни личности или общности, красотата на българската природа и особеностите на родните обичаи, традиции и култура. Конкурсът за рисунка „Символ на доброто“ цели също така да популяризира Националната кампания „Монумент Дядо Добри – първият паметник на Доброто в България“. Това е една от най- хуманните инициативи в българския обществен живот, защото е насочена към една от най- ценните добродетели- Добротата. Ученици от Професионалната гимназия по каменообработване в село Кунино ще бъдат автори на паметника на дядо Добри, заедно със скулптора Красимир Митов. В центъра на цялата кампания са децата. Идеята е те да припознаят добродетелите, взимайки пример от Дядо Добри.     ОРГАНИЗИРАТ III-ти НАЦИОНАЛЕН КОНКУРС ЗА ДЕТСКА РИСУНКА – 2018    „Символ на Доброто“   Конкурсът за детска рисунка на тема  „Символ на Доброто“  е насочен към българските деца, живеещи в страната и в чужбина. Желанието ни е да мотивираме учениците, чрез творчеството си, да пресъздадат образа на Доброто днес, да покажат положителните страни в характера на българския народ, добрите постъпки на отделни личности или общности, красотата на българската природа и особеностите на родните обичаи, традиции и култура.       Децата на България имат нужда от Добри примери, подкрепа и надежда, за да ги вдъхновим да растат щастливи и отговорни за своето, изпълнено с добротворство бъдеще.      Конкурсът за рисунка  „Символ на доброто“  има за цел да привлече вниманието на децата върху впечатляващите светли образи на нашето съвремие. Чрез рисунките си учениците са провокирани да мислят върху въпроса:  „Какво означава да бъдеш добър днес?“  Организаторите призовават всички участници в конкурса, чрез безграничния полет на своето въображение, да покажат своите индивидуални творчески възможности.       Право на участие имат ученици от цялата страна от I до XII клас от училищата, читалищата, клубовете, школите, както и българчета, живеещи в чужбина. Конкурсът е индивидуален, колективни рисунки няма да бъдат разглеждани. При необявен клас на участика, същият ще бъде определен в клас спрямо посочената възраст, по преценка на журито.     Първа възрастова група – от I до IV клас. Втора възрастова група – от V до VII клас. Трета възрастова група – от VIII до XII клас.     Рисунките, получили най-много гласове, ще бъдат оценени от компетентно жури, което ще избере и окончателните финалисти за почетната стълбичка на победителите. Отличените ще получат награди и изненади на специална церемония, за която ще бъдат предварително информирани. Очакваме да изпращате рисунките си на адрес: България, гр. София, кв. Редута, ул. Царичина 1, офис 1, „Сдружение Азбукари“, пощ. код 1505.   Конкурсът за рисунка  „Символ на доброто“ цели да популяризира Националната кампания  „Монумент Дядо Добри – Първият паметник на Доброто в България“ . Това е една от най- хуманните инициативи в българския обществен живот, защото е насочена към една от най- ценните добродетели – Добротата.  Ученици от Професионалната гимназия по каменообработване в село Кунино ще бъдат автори на паметника на дядо Добри, заедно със скулптора Красимир Митов.  В центъра на цялата кампания са децата.   Идеята е те да припознаят добродетелите, взимайки пример от Дядо Добри.         Информация за благотворителната кампания за изграждане на  „Монумент Дядо Добри- първият Паметник на Доброто в България“  можете да намерите на адрес:    , както и на   ", "date": "2018.09.14", "title": "Национален конкурс за рисунка “Символ на Доброто”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387174-%D0%B0-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B2%D0%B8%D0%B7%D0%B8%D1%8F-%D0%B8-%D0%B7%D0%B0-%D0%BD%D1%81-%D0%BD%D0%B0-%D0%B1%D1%81%D0%BF", "text": "Визията за България трябваше да каже ясно и в прав текст – стига глобален неолиберализъм, изродил се в България до мутроолигархизъм. Обществото жадува и очаква действителна лява социално-икономическа, действително национално-патриотична и екологична политика, реализация на онова, което пише в Програмата на БСП – демократичен социализъм. На страната ѝ трябва ясна конкретна идея и политическа стратегия.  А не предлаганата и налаганата фризирана със социалистическа фразеология продясна социаллиберална политика. На България и трябва нова политика, отговаряща на интересите на наемните работници(по статистиката – наетите лица), експерти, служители и специалисти, а не на едрите и част от средните бизнесмени-работодатели. Както и на милионерите в НС на БСП, на лобистите на олигархически кръгове от ГЕРБ и любимите на ДПС обръчи от фирми. Поради това и Визията си мълчи за преструктурирането на данъците и за мерките за ново със социална насоченост преразпределение на произведения БВП. В същото време в редица организации на БСП има множество леви идеи и предложения и разработки. Всеки един възглед (пардон – идея, виждане, стратегия, програма, визия) за бъдещото трябва да се подплати не само и не толкова с телевизионни изяви и текстове в документи, в намерения, в речи, интервюта, но и с ясна и конкретна управленска програма и не на последно място – силна организация, която да поведе хората към реализация на идеите.  А организацията се осъществява на всички равнища в партията, но с най-значим принос и роля е Националния съвет (НС) на БСП. Крайно време е да се промени и състава и начина на функциониране на Националния свет на БСП. Разбира се, ако ръководството е искрено в желанието си за промяна. На конгреса на БСП са избрани 182 – ма членове на Националния съвет (НС), включително 20% от младежката листа и значителна група неизбирани пряко от конгреса, т.нар. „делегирани представители“ на областите.Това е  . Самоцелното вкарване на млади хора за бройка, без да са доказали своите качества в политическата дейност на партията, не повишава, а влошава качеството на работата. Включването на делегирани представители от областите не осигурява компетентно решаване на местните проблеми от НС. То само отваря вратичка за хора, които иначе не могат да бъдат избрани от конгреса чрез пряко гласуване, и влизат в НС през задната врата на този ръководен орган. . И започват игрите с кворума. От средствата за масова информация и дезинформация не може да се разбере колко са присъствали на последното заседание (10 юни 2018). Знаем само, че решението за военния бюджет е прието със 72 гласа „за“, 2 „въздържал се“ и 1 „против“. От материалите в публичното пространство (телевизия, вестници, сайтове) проличават няколко проблема във функционирането на НС на БСП .  Страшно лошо нещо е да се чете Устава на БСП и да се сравняват огласените данни с неговите предписания. И какво се получава? В чл. 6, ал. 1 на Устава на БСП ясно е записано, че „  на структурите и  “. А в ал. 2 се вменява правилото, че „ партийните организации и   (к. м.), освен ако в Устава не е предвидено друго.“ В членове 32 и 33 на Устава, в които се уреждат правомощията на НС на БСП, не прочетох (а може и лошо да чета!) да е предвиден друг начин на приемане на решения. В Устава не срещнах и правилото за т.нар. „падащ кворум“, позволяващ приемането на решения с малцинство. Следователно, по мое мнение, според Устава на БСП, броят за подкрепа на решението за военния бюджет трябва да са гласували над 91, т.е. 92 и повече членове на НС. По мое мнение, четейки Устава, при гласуването, т.е. „  на повече от половината от членовете , а не присъствие или отсъствие от заседанието по време на самото гласуване. Участие не е синоним на присъствие или присъствие без гласуване. Тя е дума от българския език и е със смисъл на: (1/. дял, намеса, сътрудничество в някоя задружна работа (Български тълковен речник, БАН, 1993 г.); 2/. личен дял в някаква обща съвместна работа, дейност, проява (talkoven.onlinerechnik.com). Глаголът „участвам“ означава съвместно действие в някаква обща работа, например участвам в гласуване, участвам в избори и т.н., т.е. извършване на част от някаква обща работа. Неприсъствалият, както и негласувалият, не участват в общата работа, в случая във вземане на решение. Речниците твърдят, че присъствието е наличие, лично пребиваване в някакво място и то в даден момент. Присъстващият на заседание се е явил на дадено място и в определен момент. Участието в политически форум (конгрес, конференция, заседание) в неговата същностна част (вземане на решение) е израз на позиция по обсъждан въпрос. Гласуването е върхът на участие чрез вземане на позиция, на отношение към определен обсъждан въпрос. По същество обявеното решение на проведеното заседание е такова на едно малцинство в НС на БСП – 75 души, вместо не по-малко от 92 – ма членове.  Такъв е случаят с АЕЦ „Белене“ и военния бюджет. НС гласува „за“ десния проект за военния бюджет, след като парламентарната група под натиск е предрешила проблема. От този тип са исканията за оставка на отделни министри и цялото правителство. Въпросът за властта е първостепенен за политическа партия и той трябва да се обсъди от най-висшия орган между заседанията на конгреса. В чл. 33, определящ пълномощията на НС на БСП, в т. 20 е записано, че НС „определя стратегията и   (к. м. – А.И.) съвместно с парламентарната група на БСП“. Искането на оставката е тактически ход, който има и стратегическа цел. Дори не прочетох, че парламентарната група се е събрала и е обсъдила този въпрос. Следователно и най-вероятно ръководството на Парламентарната група (т.е. Нинова и заместниците) са решили и огласяват искане за оставка. А кой и кога попита членовете на Националния съвет? А те нямат ли право да решават заедно с парламентарната група важен политически стратегически или тактически въпрос? . Когато не присъстваш на тях, за тази свобода може да се съди по гласуванията. А те са много показателни. На последното заседание на НС вече надминахме времето на т.нар. „тоталитарно управление“, когато решенията се вземаха единодушно. Само един против. А при гласуване за Русе при Живков бяха май доста повече гласували против! И само един е бил против решението за военния бюджет. Предполагам, че това е Михаил Миков, който след заседанието пред една телевизия изложи своето отрицателно мнение за увеличаване на военния бюджет. Има и момент на емоционална обработка на членовете на НС. Особена ярка проява е било новото обсъждане на Истанбулската конвенция. В него има емоции, сълзи, оплаквания от ПЕС и т.н. А всъщност този театрален подход е умело използван за да се тушират негативните решения за АЕЦ „Белене“ и военния бюджет, за да се направят членовете на НС съпричастни с битката за Истанбулската конвенция.  С него се отклонява вниманието от главните социални проблеми и се печелят симпатии в обществото с една вярна позиция за Истанбулската конвенция и с нея се прикриват множеството грешни позиции в полза на ГЕРБ.  Това особено пролича на проводеното национално съвещание на 21 юли. За него подготвените материали преминаха (видимо отстрани) през два етапа. През първия това бе проект на документ „Нов път за България. Визия 2018.“ За десетина дни той бе коренно преработен и се появи „Проект Визия за България“, който без обсъждане в колективния орган (Националния съвет) бе представен като основа за обсъждане на националното съвещание. На съвещанието той бе представен като документ на апарата на Националния съвет – „Направление за публични политики и анализи“. Няма лошо апарата да разработва проекти на документи по политически въпроси. Но решенията по тези проекти трябва да вземат изборните органи, тъй като апарата работи под ръководството на трима души. А тримата души не са колективния орган. Прави впечатление, че на Националното съвещание на 21 юли 2018 г. бе организационно ограничена възможността на членовете на НС да вземат участие в представянето и обсъждането на документа.   Особено комисията по идейното и програмно развитие, анализи, прогнози, пропаганда и агитация, ръководена от Валери Жаблянов. Моите уважения към прекрасния ляв журналист Александър Симов, но той не е достатъчно компетентен по социалните въпроси за да ги представя пред Националното съвещание. От комисията по публични политики (председател Р. Овчаров) и членове като проф. Р. Гечев, К. Паскалев, Ваня Добрева и др. бе предпочетен Гунински, но в качеството му на кмет, а не като член на НС на БСП. Общото между представящите отделните направления на Визията бе, че това са хора приближени на ръководството. Втората ограничителна мярка бе времето за изказване до 5 минути. Това е крайно недостатъчно за да се изрази мнение, да се направи критика, възражение, да се предложи нов аспект на Визията. Като че ли главното внимание бе съсредоточено в красивата обстановка, подреждане на залата, красивото слово на Нинова, силни слова във Визията и уводното слово, но и безлични представяния на отделните направления, повтарящи Визията, с опит за актьорско майсторство. Апаратът има своето достойно място в дейността на Националния съвет. Той е от компетентни, съвестни и добри хора. Но те пряко изпълняват поръчките на техните преки ръководители от апарата (ръководството), а не от НС. Следователно  . Апаратът може да бъде по-ефективен, само ако не е затиснат под похлупака на преките ръководители, които твърде често изхождат не от общите интереси на партията. все повече се формира усещането  Гледайки телевизионните предавания, писанията във вестници и сайтове, все повече се утвърждава усещането, че атмосферата на обсъжданията е неблагоприятна. Вероятно и поради това все по-малко членове на НС присъстват на заседанията му. Нещо повече все повече ръководството не обръща внимание на предложенията на социалисти, привърженици, учени-специалисти по отделни направления, дори на цели общински партийни съвети, или пряко казано – няма чуваемост отдолу-нагоре. Една от главните слабости на НС на БСП е  В БСП се наложи една практика, която ерозира общественото съзнание. Става дума за тъй наречената гражданска квота в листите за Народното събрание и за общинските съвет. В листите има редица дясно мислещи и печалбарски действащи бизнесмени. Някои от тях като Бенчев (Бургас) са цинично откровени: „Аз мога без БСП-Бургас, но БСП-Бургас не може без мене“. Подобни примери, за голямо съжаление, има в няколко други общински съвети. Бедата е, че това е политика за „обогатяване“ на листите чрез бизнесмени, подкрепяна явно или неявно от ръководството на НС, а не включване на честно работещи експерти, специалисти, интелектуалци, изпълнители. В новата обществена обстановка е необходима същностна промяна в състава и методите на работата на НС на БСП , защото на БСП и трябва действено колективно ръководство, а не тройка от ръководители и безмълвни подкрепители. Сега  .   Социологът Кънчо Стойчев е прав, че „тенджерата на общественото недоволство ври, задържането на капака ще увеличи взрива“. Но част от ръководството на БСП, както и сивия кардинал на партията, явно не разбират, че обществото се нуждае от действителна лява политика, а не непрекъснати съглашателски действия зад завесата, на фона на остри телевизионни и фейсбукарски противопоставяния. Дори на лаиците в политиката вече им прави впечатление как част от ръководството на БСП подкрепя ГЕРБ и неговата дясна политика, чрез различни документи, гласувания и изяви. Например: европредседателството; Западните Балкани; АЕЦ „Белене“ (във Визията дори зачеркнахме АЕЦ „Белене“, вероятно по поръка пак на американския посланик); военния бюджет; лобисткия закон за петрола и т.н. . В идейно отношение би било полезно тричленката на ръководството и сивия кардинал, а и защо не всички членове на ИБ и на НС на БСП да се запознаят с новите леви идеи в Европа. С новите идеи на Лейбъристката партия във Великобритания, Новите леви в Германия, Левите на Меланшон във Франция, практическата дейност на Португалската социал-демократическа партия, на Словашката социалдемократическа партия и др. И на основата на идеите на социалистите от БСП, на общинските и районите организации, да се формира действително проект за очакваната от хората лява политика на БСП чрез значимо преработена, прецизирана и отговаряща на потребностите Визия. . Тя може и трябва да започне чрез промяна на Устава, особено в частта му за формирането на НС на БСП, за премахване от неговия състав на привилегированите неподготвени (но послушни) млади хора и „делегирани представители“ на областните съвети, отречените от обществото милионери и тлъсти богаташи. НС може по брой да сведе до, например, 101 члена. Не по-малко важна е промяната и в отношенията на НС с общинските съвети и партийните организации. Предложенията на основни партийни организации, общински и райони съвети (особено по политически въпроси) следва да се разглеждат и обсъждат от съответните ръководни органи в разумни срокове, а не да се замитат под килима. Няма обсъждане на предложенията отдолу – няма проблем за ръководствата.  . Подобни идейни и организационни промени могат да се направят чрез   на който да има: 1/ Промени в Устава на БСП; 2/ Избор нов Национален съвет в по-малък състав, като избора става задължително с мнозинство от присъстващите делегати на конгреса, а не в низходящ ред по броя на гласовете. На последния конгрес по същество бяха избрани само двама членове. Всичко останали 180 не покриваха изискването за мнозинство над 50% от гласувалите; 3/. Утвърждаване на кратка и ясна действително лява платформа (визия, стратегия )за бъдещата дейност, предпоставка и основа за извънредни парламентарни избори. 3/. Утвърждаване на платформа на БСП за участие в изборите за Европейски парламент и правила за формиране на листата от кандидати на БСП. На ход е ръководството на БСП. Ако то продължи по досегашния начин, ще последва огромен провал на изборите за Европейски парламент и на евентуалните предсрочни парламентарни избори.", "date": "2018.09.14", "title": "А трябва ли Визия и за НС на БСП?"}
{"url": "http://www.classa.bg/%D1%81%D0%B2%D1%8F%D1%82/item/387175-%D0%BF%D1%83%D1%82%D0%B8%D0%BD-%D0%BF%D0%BE%D1%81%D0%B5%D1%82%D0%B8-%D0%B2%D0%BE%D1%81%D1%82%D0%BE%D0%BA-2018,-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B0-%D0%BC%D0%B0%D0%BD%D0%B5%D0%B2%D1%80%D0%B0-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F", "text": "Русия провежда мащабните военни маневри Восток - 2018 от 11 до 17 септември. Основната цел на тези учения е да се провери действителното ниво на подготовка на войските.   Това за последните 37 години са най-големите руски военни учения, в които вземат участие на 300 000 войници, десетки хиляди бронирани превозни средства, хеликоптери, самолети и дронове. Руският президент Владимир Путин пристигна на тестовия полигон Цугол, в Забайкалието, който е главната сцена на най-големите военни маневри от десетилетия. На полигона ще се проведат съвместните действия на руските и китайските въоръжени сили.   Само на този полигон упражненията включват над 25 000 руски военнослужещи, около 3 000 военнослужещи от Китай и Монголия, повече от 7 000 единици военно и специално оборудване и около 250 самолета и хеликоптери.   Путин се увери, че етапът от маневрите в Цугол е извършен на високо ниво и всички звена са изпълнили своите задачи. Според руския лидер ученията Восток-2018 показват, че руската армия може да издържи на сериозни заплахи.   Президентът заяви, че Русия е в мирно състояние \"няма и не може да има агресивни планове, но ще продължи да укрепва своята армия, тъй като трябва да бъде готова да защитава суверенитета и сигурността на страната, а също и да подкрепя своите съюзници, ако е необходимо\".", "date": "2018.09.14", "title": "Путин посети Восток-2018, най-големите руски военна маневра от десетилетия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387176-%D0%BB%D0%BE%D1%88%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "12 от общо 17 български евродепутати защитиха Орбан, гласувайки \"против\" наказателната процедура срещу Унгария. Това е лоша новина за България. Тя разкрива \"орбанизацията\" на българската политика             Наказателната процедура срещу Унгария, която би могла да лиши страната от правото ѝ на глас в ЕС, бе подкрепена с 448 гласа \"за\", 197 \"против\" и 48 \"въздържал се\". Според доклада, Унгария създава сериозна опасност за нарушаване на европейските ценности и това оказва влияние върху другите страни-членки на ЕС и върху доверието помежду им. Изброени са 12 области, с които управлението на Виктор Орбан е предизвикало тревога - конституционната и избирателната система; независимостта на институциите и правата на съдиите; корупцията и конфликтите на интереси; правото на неприкосновеност на личния живот и защитата на данни; свободата на изразяване; академичната свобода; свободата на вероизповедание; свободата на сдружаване; правото на еднакво отношение; правата на хората от малцинствата; основните права на мигрантите; икономическите и социалните права. След Полша, която първа бе издигната на позорния стълб, Унгария е втората страна, срещу която се открива пободна процедура. И това е от особено значение за цялата Общност. Случващото се в момента е особено важно и за България - защото то разкрива \"орбанизацията\" на родната политика. Любопитното е, че евродепутатите на ГЕРБ и ВМРО, които в България са част от управляващата, самонарекла се проевропейска коалиция, подкрепиха режима на Орбан, който, макар и на шега, преди време бе наречен от председателя на ЕК Жан-Клод Юнкер \"диктатор\". Срещу процедурата са гласували още бившият телевизионен водещ Николай Бареков и представители на БСП. Единствените български евродепутати, защитили европейските ценности, се оказаха Светослав Малинов (ДСБ), Сергей Станишев (БСП) и депутатите от ДПС Искра Михайлова, Филиз Хюсменова и Илхан Кючук. Петима от общо седемнайсет.   Символичният вот   В българските медии тази ситуация може да бъде представяна като дребнотемие или като поредната доза \"брюкселска политика\", която не засяга особено родните вълнения с оставки на министри, противопоставяне в управляващата коалиция и прочие. Но това гласуване всъщност е символично за състоянието на партиите в България. С подкрепата си за Орбан и гласуването против документа на ЕП представителите на т.нар. системни партии в България - двете управляващи и най-голямата опозиционна, показаха всъщност, че те не се смущават нито от нарушаването на върховенството на правото, нито от пълзящия авторитаризъм. Нещо повече - в България позицията ЗА \"орбанизация\" е защитавана и прокламирана широко от БСП, чийто лидер Корнелия Нинова дори съобщи, че законодателството на страните от Вишеградската четворка много би подхождало на България. Подобни тези са възприети сред националистите, а имат и своите поддръжници както сред ГЕРБ, така и в различни параполитически образувания, гравитиращи около формацията на Борисов. От съществено значение при гласуването в Европейския парламент са онези изброени 12 проблемни области в Унгария. ГЕРБ, БСП и ВМРО обаче явно не смятат, че Будапеща потъпква върховенството на закона, закриля корупцията на най-високо ниво, дискриминира слабите и маргинализира цели групи хора. С вота си против намесата на ЕК управляващите в България твърдят, че не виждат проблем с отнемането на академичната свобода, правото на неприкосновеност на личността, правата на съдиите и независимостта на институциите. С гласуването си против ГЕРБ и ВМРО като управляващи и БСП като самоназовала се тяхна алтернатива напълно съзнателно заявяват, че тези теми не им се виждат проблемни. Нещо повече - далеч не така агресивно като Орбан, но именно тези формации в България налагат същия стандарт на управление. Защото те се разбират помежду си например за квотите във Висшия съдебен съвет, който после избира главен прокурор. Същите тези формации, представяйки като \"технически проблем\" квотите в кадровия орган на съдебната власт, изцяло обезсилиха съдийските гласове в него, давайки превес на прокурорите. Последните пък са пряко подчинени на главния прокурор. А него Борисов \"сам си го избра\", както казва Николай Кокинов в разговора от Банкя, записан през 2013 година.   Политическата шизофрения   Не на последно място с гласуването в ЕП се разкрива още един дефицит на политическата система в България и той засяга главно БСП. Социалистите очевидно бойкотират съзнателно ПЕС и лидера ѝ Сергей Станишев, който гласува \"за\" процедурата. Те следват безприкословно новия председател на левицата Корнелия Нинова. Т.е. всяка проевропейска нагласа трябва да бъде забравена, а на публиката трябва да ѝ стане ясно едно: БСП няма никакво намерение да се отказва от \"националнистическия\" курс, който е поела. Или казано по-грубо: в България скоро няма да се появи алтернатива на антиевропейската реторика, подета от почти всички формации. Останалите гласували \"за\" започване на процедурата срещу Унгария пък са от ДПС - освен Светослав Малинов (ДСБ), за когото е ясно, че е представител на малката проевропейска коалиция \"Демократична България\". Така ДПС демонстрира за пореден път своите европейски ценности, с което умело оперира в Брюксел, представяйки различен свой образ от изградения в България. А този български образ е ясно какъв е - на Делян Пеевски. Депутатът, контролиращ медии, защитаващи партиите и (действията им), потъпкващи иначе европейски принципи. Впрочем, гласуването на ДПС напомня много на модела Пеевски - на хартия всичко изглежда напълно резонно. В крайна сметка вотът на българските представители в ЕП показва шизофреничния облик на родния политик. Онези, които най-силно парадират със своята европейска ориентация, очевидно нямат нищо против да вървят по пътя на Орбан. Явно именно това ще бъде и линията, която ще следва България и занапред, без значение коя от \"големите\" формации доминира управлението.", "date": "2018.09.14", "title": "Лоша новина за България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387172-%D0%B5%D0%B7%D0%B8%D0%BA%D1%8A%D1%82-%D0%BA%D0%B0%D1%82%D0%BE-%D0%B3%D0%B8%D0%BB%D0%BE%D1%82%D0%B8%D0%BD%D0%B0", "text": "В българската политика е възможно всичко – например, можеш сам да си отрежеш главата с езика си.  Само си представете тази кървава сцена: горкият език, който има съвсем друго предназначение, внезапно се превръща в гилотина – и главичката ти отива в кошчето, заминаваш си. \r\n Политиката вече се е превърнала в надприказване с глупости, рядко се чува смислена реч, а съвсем скоро и изобщо няма да се чува.  В нея са невъзможни словесни магьосници като Дертлиев, Пантев или Радичков, примерно.  Езикът няма друго предназначение, освен като инструмент за кърваво възмездие – хряс-хряс, и поредната глава се търкулва по стълбището на Министерския съвет. \r\n Така се случи напоследък – и три глави се затъркаляха наведнъж по въпросното стълбище.  Езикът на единия министър бе особено предизвикателен – сякаш за хора като Нанков е натъкмена фразата, че устата им е по-голяма от главата.  Трябва наистина да не се чуваш какво казваш, за да изпуснеш признанието, че пет пъти си настоявал фирмата „Трейс“ да оправи пътя убиец край Своге, а оттам изобщо не ти обърнали внимание.  Нанков изръси това – и дори не схвана, че превърна езика си в гилотина за собствената си глава. \r\n Усещате ли през последните няколко седмици, че процесът на „глуполене“ /думата е на Иван Славов/ е намалял чувствително? Защо е така?  Познахте – защото Захариева не се обажда, пази си главата.  Вероятно замисля някаква инициатива за Западните Африки. \r\n Разбира се, Плевнелиев е абсолютният шампион на словесната разюзданост.  Сега върти нов номер: отива в някое телевизионно студио, уж за да представи текущи подробности около бременността на Деси – и веднага се захваща с Радев, той няма мира, докато не изтърси дневната си доза глупости по адрес на президента. \r\n Ще кажете обаче, че не успя да си отреже главата за пет години, въпреки че наговори доста щуротии.  Да, де, но отряза за дълго време мераците на ГЕРБ за президентския пост и не им остави друга възможност, освен да се чекнат край Радев. \r\n Цветанов пък е нещо съвсем специално: каквото и да говори, главата му остава все на мястото си.  Едно от обясненията за това чудо е, че той е виртуоз на невнятното говорене, което може би дори Падишахът в доста случаи не вдява – и вероятно това го спасява.  Как да му отрежеш главата, когато не е много ясно какво казва. \r\n Най-яркото езикогилотиниране, което със сигурност ще остане в Историята, е това на Симеон – ексцар и понастоящем брокер на недвижими имоти.  На него специално никой не му е виновен, освен собственият му език.  Когато през февруари 1990 година го попитах, дали има някакви претенции, включително и имуществени, към България, Симеон разигра етюда на Обиденото Величество: „Как, откъде-накъде, никакви, никога!“ – и толкова беше убедителен, че всички му повярвахме.  И какво се случи след това?  Зина уста – и подхвана Арията на Лапането, която продължава и досега. \r\n В съда в Страсбург може да се опитат да залепят главата на Симеон – обаче в Историята завинаги ще остане лъжливото му изхвърляне, че не иска нищо, нищичко, от България. \r\n Докато се разправя за имотите си, Симеон доста често се позовава на свещеното право на частна собственост.  А на мен ми се иска и той, и останалите ни политици да се сетят поне веднъж, че правото на Народа на сносен живот също е свещено.  Но за техните езици това е ненужно усилие. \r\n В началото споменах Радичков – при едно от участията си във „Всяка неделя“, той разказа следната история.  Веднъж се връщали от Киноцентъра с големия актьор Андрей Чапразов. Той карал един стар москвич, много пъти боядисван.  Не го поправял много, но редовно го пребоядисвал, за да изглежда като нов.  Стигнали някъде до ЦДНА, и изведнъж нещо изгърмяло отзад.  Чапразов спрял колата и казал: „Задна лява!“  Излезли двамата, но не видели пукната гума, и четирите били здрави. Спукала се резервната гума в багажника! \r\n Това е казано преди повече от 20 години – но изглежда, че е казано днес.  Нещо повече: сякаш самият Господ ни гледа отгоре – и всеки момент ще ни го каже същото, но се колебае, понеже не е сигурен, че ще го разберем.  Ала Радичков беше провидял Съдбата ни още тогава. \r\n Резервна гума, хвърлена в багажника между останалата натурия – лежи си там, и изведнъж гръмва, за да привлече нечие внимание. Това сме ние.  Но чува ли някой този пукот сред общото глуполене? Отговорът е ясен. \r\n И все не смеем да се замислим – дори надмислим – над онова невъобразимо шествие, когато ослепени български войни са водени от еднооки.  Страх ни е да проникнем до дъното на тази мрачна картина, защото може да се срутим от нейната обезумяваща сила. \r\n Ами, ако някой с половин език води колона от неми – как ще изглежда това, по дяволите?  Някакво божество – еднооко и с полуотрязан език води немите и слепите… Накъде? \r\n В онзи разговор Йордан Радичков каза още нещо.  Той все си спомнял за един филм на Фелини.  При една от неговите героини, от крайните квартали на Рим, много дебела жена, ходят момчета да ги учи на любов.  Едно от тях нахапва гърдата й и започва да я надува.  А тя му казва: „Глупак такъв, това не се надува, не е балон! Като не знаеш какво нещо е е*ането, не се захващай с него!“ \r\n И Радичков завърши: „Та и ние така с демокрацията – тя не е това, за което я ползваме“… \r\n    ", "date": "2018.09.14", "title": "Езикът като гилотина"}
{"url": "http://www.classa.bg/%D1%81%D0%B2%D1%8F%D1%82/item/387171-%D0%BF%D0%BE%D0%B2%D0%B5%D1%87%D0%B5-%D0%BE%D1%82-3-600-%D0%B4%D0%B5%D1%86%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B8-%D0%BE%D1%82-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Доклад за предполагаемото сексуално насилие на деца в рамките на германската католическа църква, изтекъл в големите германски медии, показва, че 3,677 непълнолетни лица са били малтретирани от свещеници между 1946 г. и 2014 г. в страната.   Според списание \"Шпигел\", в документа се твърди, че един от шест от разкритите случаи е нарушение и че най-малко 1670 духовници са участвали в злоупотребите. Жертвите са най-вече момчета на 13 години или по-млади и много от свещениците са били прехвърлени в други енории. Само една трета от замесените са били обвинени от католическата църква и наложените им санкции били \"минимални или пропуснати\".   Изследването е направено от името на германската епископална конференция с участието на университетите в Гисен, Хайделберг и Манхайм и не трябва да се разкрива преди 25 септември, когато ще бъде представено официално.   Експертите смятат, че броят на жертвите вероятно е много по-висок, тъй като не им е бил разрешен достъп до оригиналните архиви на Църквата и е трябвало да дават въпросници на епархиите. В хода на разследването са разгледани около 38 000 лични архиви от 27 епархии в страната.   Според германските медии, цитирайки изчерпателно резюме на изтеклия доклад, има доказателства, че някои файлове са били \"унищожени или манипулирани\". То също така подчертава, че свещениците, участващи в злоупотребата с деца, са били премествани в конгрегации, които нямат информация за предишните обвинения срещу тях.   Епископ Щефан Акерман, шеф на комисията за разследване на злоупотребите в германската католическа църква, казва в изявление, че свещениците са \"запознати с количествата на сексуално насилие\", добавяйки, че броят на случаите \"е тягостно срамен. \"   Папа Франсиск съобщи, че ще се проведе среща с председателите на епископските конференции, които католическата църква има в целия свят, за да обсъдят превенцията на сексуалното насилие. Срещата ще се състои във Ватикана между следващите 21 и 24 февруари 2019 г.", "date": "2018.09.14", "title": "Повече от 3 600 деца сексуално насилвани от католическите свещеници в Германия"}
{"url": "http://www.classa.bg/%D1%81%D0%B2%D1%8F%D1%82/item/387173-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D1%81-%D1%80%D0%B0%D0%BA%D0%B5%D1%82%D0%B8-%D1%82%D0%BE%D0%BC%D0%B0%D1%85%D0%BE%D1%83%D0%BA-%D0%B2%D0%BB%D0%B5%D0%B7%D0%B5-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE", "text": "На фона на нарастващото напрежение заради очаквана потенциална атака срещу Сирия, разрушителят от САЩ с направляеми ракети USS Bulkeley пристигна в Средиземно море, според данни на морския контрол.   Военният кораб, въоръжен с около 56 крилати ракети Томахоук, се присъединява към трите американски крайцера в тези води Карни, Рос и Уинстън Чърчил, както и към три атомни подводници тип Лос Анджелис.   Според наблюдатели, цитирани от Интерфакс, на тези кораби, оборудвани с ракети Tomahawk с обхват 1600 километра, в момента има над 200 такива ракети, готови за евентуална атака в региона.   Русия обвини Белите каски за организирането на инсценировка на химическа атака срещу Идлиб, за да предизвика западна военна намеса в Сирия. Групата вече е заснела най-малко девет видеоклипове с намерение да ги използва като „доказателство\" за химически атаки на Дамаск срещу цивилни граждани, заяви руският Център за примиряването на воюващите страни в Сирия.", "date": "2018.09.14", "title": "Американски разрушител с ракети \"Томахоук\" влезе в Средиземно"}
{"url": "http://www.classa.bg/%D1%81%D0%B2%D1%8F%D1%82/item/387170-%D0%BA%D0%BE%D0%B9-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-the-beatles", "text": "Певецът Пол Маккартни е изяснил един от най-противоречивите епизоди на популярната музика в последния половин век: как легендарната група Бийтълс се разпадна.   Той разказа по време на интервю по радиото, в програмата на американския водещ Хауърд Стърн, как всъщност Джон Ленън е напуснал групата, за да се посвети на бъдещата си съпруга, Йоко Оно, \"силна жена, като майка му и леля му, която го отгледа.\"   Маккартни каза, че това е \"дълга история\", която завършва, когато Ленън дошъл на една обща среща и казал: \"Напускам групата.\"   Той съобщи, че останалите Бийтълс смятали, че Оно е \"малко насила внедрена\", защото дори е присъствала на записите, но \"когато погледнеш назад, ти осъзнаваш, че момчето бе напълно влюбено в нея и трябва да уважаваме това\".   Въпреки че много медии тогава съобщаваха, че нарастващото вътрешно напрежение по време на записите на последния албум през 1969 г. е разбило тази легендарна група, като официално обвиниха именно Пол за този процес, Маккартни обясни \"Аз не мисля, че някой може да ме обвини, но раздялата стана по този начин\".   След първоначалното дистанциране, когато \"ние пишехме песни един срещу друг, сякаш те бяха оръжия, ние преодоляхме това време и се чувствам много щастлив от факта, защото по-късно убиха Джон и не знам как бих се справил в противен случай\", призна артистът от Ливърпул.", "date": "2018.09.14", "title": "Кой сложи край на The Beatles ?"}
{"url": "http://www.classa.bg/%D1%81%D0%B2%D1%8F%D1%82/item/387164-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%87%D0%B5%D1%85%D0%B8%D1%8F-%D0%B7%D0%B0%D1%81%D1%82%D0%B0%D0%B2%D0%B0%D0%BC-%D0%B7%D0%B0%D0%B4-%D0%BE%D1%80%D0%B1%D0%B0%D0%BD,-%D0%BD%D0%B8%D0%B5-%D1%81%D0%BC%D0%B5-%D1%81%D1%8A%D1%8E%D0%B7%D0%BD%D0%B8%D1%86%D0%B8", "text": "„Тези глупости само засилват негативното отношение към Европейския съюз“, заяви Андрей Бабиш Правителството на Чешката република застана зад премиера на Унгария Виктор Орбан, след като Европейският парламент гласува за започване на наказателна процедура срещу Будапеща за нарушаване на европейските ценности. Това заяви чешкият премиер Андрей Бабиш в четвъртък, предава Reuters, цитирана от Агенция \"Фокус\".  „Тези глупости само засилват негативното отношение към Европейския съюз“, заяви Бабиш пред чешкото електронно издание Parlamentarni Listy. „Вместо да се обединим, се прокарват тези политики“, цитира думите на чешкия министър председател US News.  „Така че, заставам зад Орбан. Ние сме съюзници“, добави той.  По-рано днес и полското правителство даде да се разбере, че ще блокира всякакви опити за налагане на санкции срещу Унгария. В нарочно изявление на министерството на външните работи във Варшава се казва, че „Всяка страна има суверенно право да прави вътрешните реформи, които смята за правилни.“    ", "date": "2018.09.14", "title": "Премиерът на Чехия: Заставам зад Орбан, ние сме съюзници!"}
{"url": "http://www.classa.bg/%D1%81%D0%B2%D1%8F%D1%82/item/387165-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%80%D1%83%D1%81%D0%B8%D1%8F-%D0%BD%D0%B8-%D0%BE%D0%B1%D0%B8%D0%B4%D0%B8-%D0%B6%D0%B5%D1%81%D1%82%D0%BE%D0%BA%D0%BE", "text": "Лондон разкритикува интервюто с двамата руснаци, приличащи на мъжете, които според британците са виновни за отравянето на Скрипал Великобритания разкритикува интервюто с двама руснаци, приличащи на мъжете, които според нея са виновни за отравянето на бивш шпионин и каза, че то е \"обида за интелигентността на обществото\" и е \"дълбоко оскърбително\", предаде агенция „Ройтерс“. \"Лъжите и очевидните измислици в това интервю, излъчено по спонсорирана от руската държава телевизия, са обида за интелигентността на обществото. По-важното е, че те са дълбоко оскърбителни за жертвите на това ужасяващо нападение и любимите им хора\", каза говорител на британския министър-председател Тереза Мей. \"За съжаление, това и очаквахме. Полицията много ясно представи доказателствата срещу тези двама мъже. Те са издирвани и ние предприемаме всички действия, така че те да бъдат задържани и изправени пред правосъдието във Великобритания, ако някога отново излязат извън Русия\", заявиха от Лондон.    ", "date": "2018.09.14", "title": "Великобритания: Русия ни обиди жестоко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387166-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%BE%D1%80%D0%BD%D0%B8%D0%BB%D0%B8%D0%B9-%D1%81%D1%82%D0%BE%D1%82%D0%BD%D0%B8%D0%BA", "text": "    Св. Корнилий станал известен в Божията църква не много след   и първата, апостолската  . Той живеел в Кесария Палестинска . Бил стотник от полка, наричан Италийски. Произхождал от знатна римска фамилия. Отначало езичник, той станал \"прозелит на вратата\" – вярвал в Единия Бог, както вярвали юдеите, обаче не изпълнявал юдейските обреди. В свещената книга   се говори, че той бил благочестив и богобоязлив с целия си дом, че правел много милостини на народа и че винаги се молел на Бога. Господ обикнал добродетелния езичник и го приел като пръв член на Своята Църква из средата на езичниците.     Обръщането на Корнилий към Христа Бога станало по чудесен начин. Веднъж, по време на гореща молитва, той се удостоил да види ангел Божи, който му известил, че неговите молитви и милостини са угодни. При това ангелът заповядал на Корнилий да прати човеци в град Иопия , да повика при себе си   и да изпълни всичко, което тоя апостол ще му каже. На другия ден пратениците били вече на път и наближавали града. Около обяд апостолът се бил изкачил на плоския покрив на къщата, в която живеел, и там коленопреклонно се молел. По някое време почувствал глад. Унесъл се в размисъл. Дигнал наново поглед нагоре и видял небето отворено. Някакъв съд се спущал към него като голямо платнище, привързано в четирите краища. В него имало различни животни, зверове, влечуги, птици. Апостолът чул глас, насочен към него: - Стани Петре, заколи и яж! Потресен апостолът отговорил: - Не, Господи, защото никога не съм ял нищо мръсно или нечисто. Повторно се чул глас от небето: - Което Бог е очистил, ти не считай за нечисто! На три пъти апостолът чул тоя глас. След това съдът се дигнал към небето. Симон Петър бил в недоумение: какво ли значи това видение. Но веднага след това разбрал смисъла му. Тримата пътници, изпратени от Корнилий, били вече пред входната врата. Дух Свети внушил на апостола да слезе долу и да тръгне с тия пътници към дома на Корнилий. Апостолът приел пратениците, нагостил ги, разбрал за какво са дошли и на другия ден тръгнал с тях за Кесария  (виж също  ) . Заедно със своите домашни, със свои роднини, приятели и познати Корнилий го посрещнал радостно и почтително: спуснал се пред нозете му и му се поклонил. Апостолът го подигнал и казал: - Вие знаете, че не е простено на човек юдеин да се събира или да се сближава с другопленник. Но Бог ми яви да не считам никой човек мръсен или нечист. Затова, бидейки поканен, дойдох без възражение. Сега питам: по каква работа пратихте за мене? Развълнуван, Корнилий отговорил: - От четири дена до тоя час постих, а на деветия час се молех у дома си; и ето, застана пред мене един мъж в светла дреха и рече: \"Корниле, твоята молитва е чута, и твоите милостини се спомниха пред Бога. И тъй, прати в Иопия и повикай Симон, наречен Петър; той е гост у Симон Усмаря, край морето; той ще дойде и ще ти говори.\" На часа пратих за тебе, и ти добре стори, че дойде. Сега прочее ние всички стоим пред Бога, за да чуем всичко, що ти е заповядано от Бога. Тогава св. апостол Петър започнал своята проповед за Господ Иисуса Христа. Разказал за  . Изложил Неговото учение за мира, разкрил накратко  . Говорил за  , за смъртта и  , а също и за Неговото Второ пришествие, когато ще се яви като съдия над живи и мъртви.  (виж  , бел.ред.) Докато още проповядвал, Дух Свети  слязъл върху всички, които слушали словото. И те започнали да прославят Бога и да говорят на разни езици. Слушащите наоколо юдеи се смаяли, че и върху езичниците се излял дарът на Пресветия Дух. Корнилий, цялото му семейство и всичките му роднини и приятели, които присъствали на това тържество, приели свето Кръщение. По-късно св. апостол Петър пристигнал в Йерусалим. Повярвалите в Христа юдеи го укорили, че се сближил с езичници. Той им разказал какво се случило с него, разказал им за видението, за слизането на Пресветия Дух върху повярвалите езичници. Тогава всички разбрали, че Бог призовава и езичниците към спасение. Оттогава насетне апостолите почнали да проповядват ревностно и на езичниците. Като станал християнин, член на Божията църква, Корнилий оставил всичко и тръгнал с апостол Петър, който го възвел в епископско достойнство. Заедно с него обиколил много страни, като също пламенно благовестял спасителната истина за Сина Божи. Когато апостол Петър бил в Ефес, получил известие, че в град Скипиосис господствало с груба сила езичеството. Апостолът,   и Корнилий разсъждавали кой от тях да отиде да възвести словото Божие в тоя град, потънал в тъмнина и смъртна сянка. Хвърлили жребие и изборът се паднал на Корнилий. Преданието говори, че ревностния Корнилий се отправил незабавно към жителите на тоя нечестив град. Там той претърпял много поругания и мъчения за Христа. С Божия сила разрушил храма на Аполон и кръстил княза на тоя град, Димитрий, заедно с няколко стотици езичници. Стигнал до дълбока старост. Бог му предизвестил деня на кончината. Той повикал в течение на известно време при себе си всички християни. Дал им последни напътствия да преуспяват в християнските добродетели. Помолил се на Бога за всички тях, оставил свой приемник и тихо и блажено починал. С течение на времето неговия гроб бил забравен и изоставен. Но светецът се явил на троадския епископ Силуан, посочил му своя гроб и внушил да се изгради на това място храм Божи. Епископът изпълнил нареждането с помощта на благодетелния християнин Евгений. От мощите на св. Корнилий се извършили много чудеса.", "date": "2018.09.14", "title": "Св. свещеномъченик Корнилий Стотник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387169-14-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1752 г. - Британската империя приема Григорианския календар и пропуска 11 дни (предишният ден е 2 септември).     1812 г. - Наполеонови войни: Седем дни след Бородинската битка, Наполеон влиза в Москва без бой, но намира градът изоставен и запален от отстъпващите руснаци.   1829 г. - Руско-турска война (1828-1829): Османската империя сключва с Русия Одринския мирен договор, който слага край на войната.   1867 г. - Излиза първото издание на „Капиталът\" на Карл Маркс.   1901 г. - Президентът на САЩ Уилям Макинли умира след покушението от 6 септември. Поста заема Теодор Рузвелт.   1911 г. - При атентат в Киевския театър смъртоносно е прострелян министър-председателят на Русия Пьотр Столипин, който умира четири дни по-късно.   1917 г. - Временното руско правителство обявява Руската империя за република.   1918 г. - Първа световна война: Започва атаката на Антантата при Добро поле.   1939 г. - VS-300 на Игор Сикорски става първият успешно изпробван хеликоптер.   1943 г. - Назначено е правителство на България начело с Добри Божилов.   1944 г. - Излиза първият брой на вестник „Земеделско знаме\", орган на БЗНС с главен редактор Никола Петков.   1959 г. - Съветският космически апарат „Луна 2\" става първия обект с човешки произход на Луната, разбивайки се на нейната повърхност.   1960 г. - Приключва срещата в Багдад на страните производителки на петрол, с която се създава ОПЕК.   1978 г. - СССР изстрелва автоматичният космически апарат „Венера 12\".   1999 г. - Кирибати, Науру и Тонга се присъединяват към Организацията на обединените нации.   2006 г. - Покрив на летище на испанския остров Менорка се срутва и затрупва над 20 души. Според данни на регионалното правителство само трима души са пострадали при инцидента.  ", "date": "2018.09.14", "title": "14 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387167-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B0-%D0%BF%D0%BE%D0%BB%D0%B7%D0%B0-%D0%BE%D1%82-%D0%BA%D0%BE%D0%BD%D1%81%D1%83%D0%BC%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B0%D1%84%D0%B5", "text": "Група изследователи разкри, че консумацията на кафе може да намали риска от преждевременна смърт при хора, страдащи от хронично бъбречно заболяване. Новото проучване по този въпрос е публикувано в списанието \"Nephrology Dialysis Transplantation\".   Възможният защитен ефект на кофеина може да бъде свързан с ползите, които той дава на съдово ниво, тъй като кофеинът спомага за освобождаването на вещества като азотния оксид, които подобряват функцията на съдовете.   Проучването се основава на данните от 4863 американски пациенти с хронично бъбречно заболяване, наблюдавани между 1999 и 2010 г. Резултатите от анализа предполагат обратна връзка между консумацията на кофеин и смъртността сред участниците по всички причини. В сравнение с хората, които консумират по-малко кофеин, пациентите, които приемат по-високи нива на кофеин, показват намаление с почти 25% на риска от смърт в продължение на 60 месеца.   \"Нашето проучване показа защитен ефект на консумацията на кофеин сред пациентите с хронично бъбречно заболяване. Намаляването на смъртността беше налице дори и след като се вземат предвид други важни фактори като възраст, пол, раса, тютюнопушене и диета\", обясни един от основните автори на проучването Мигел Бигот Виейра.   Според учения консумацията на повече кофеин би била \"проста, клинично изгодна и икономична възможност\" за пациентите с бъбречно заболяване. Обаче \"тази полза трябва да бъде потвърдена в рандомизирано клинично проучване, тъй като това наблюдение показва само възможността за такъв защитен ефект\".", "date": "2018.09.14", "title": "Разкриха нова полза от консумацията на кафе"}
{"url": "http://www.classa.bg/%D1%81%D0%B2%D1%8F%D1%82/item/387168-%D0%B2%D1%80%D1%8A%D1%89%D0%B0%D0%BD%D0%B5-%D0%BA%D1%8A%D0%BC-%D0%BF%D1%80%D0%BE%D0%B5%D0%BA%D1%82%D0%B0-maven", "text": "Технологчният гигант Google рискува да предизвика нова полемика, заради наемането на Андрю Мур, няколко месеца след като компанията бе въвлечена в скандал заради работата по Maven - спорен проект на Пентагона. В рамките на този проект, американската армия използва технологиите на изкуствен интелект на Google за проектите си с дронове, с цел автоматизиране на анализа на обектите сред огромния обем изображения, заснети от безпилотни летателни апарати. Мур, който е последният декан на факултета по компютърни науки в университета Карнеги Мелън в Питсбърг, ще застане по-късно тази година в компанията начело на изкуствения интелект за изчислителни облаци, където е работил по-рано между 2006 г. и 2014 г. \"Аз съм развълнуван от това, винаги съм вярвал дълбоко в технологичната мощ за подобряване на състоянието на света, така че за мен това е чудесна възможност да помогна на Google да внесе полезен изкуствен интелект във всички останали вертикали в индустрията.\" каза Мур в изявление за Google. Причината за притеснение е, че през март Мур бе номиниран също и за съпредседател на работната група по изкуствен интелект и национална сигурност в Центъра за нова американска сигурност (CNAS), една от най-силните групи експерти, свързани с армията. Работната група има за цел да развие употребата на изкуствен интелект за защита от чуждестранни заплахи. Въпреки, че няма закон, забраняващ на Мур да съвместява двата поста, той отбелязва, че компанията вече е получила отхвърлянето от своите служители и лоша публичност в медиите след разкриването през март, че е бил свързан с Пентагона за работа по проекта Maven. В допълнение, съпредседател на Мур в работната група на CNAS ще е бившият заместник-министър на отбраната Робърт О. Рабой, човекът, който даде заповед за стартиране на проекта Maven.", "date": "2018.09.14", "title": "Връщане към проекта Maven?"}
{"url": "http://www.classa.bg/%D1%81%D0%B2%D1%8F%D1%82/item/387158-%D0%BF%D0%BE%D0%BB%D1%88%D0%B0-%D1%89%D0%B5-%D0%B1%D0%BB%D0%BE%D0%BA%D0%B8%D1%80%D0%B0-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B8-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B8-%D1%81%D1%80%D0%B5%D1%89%D1%83-%D1%83%D0%BD%D0%B3%D0%B0%D1%80%D0%B8%D1%8F", "text": "Полша, най-голямата бивша комунистическа страна в Европейския съюз, заяви, че ще се противопостави на всякакви наказателни мерки, наложени на партньорката й в съюза Унгария, обвинена в пренебрегване на правилата на демокрацията, предаде “Ройтерс”. “Всяка държава има суверенно право да прави вътрешни реформи, каквито смята за уместни”, се казва в разпространено снощи изявление на полското външно министерство. В него се казва още: “Действията, насочени срещу страни членки, служат само за задълбочаване на разделенията в ЕС, засилвайки вече съществуващата липса на доверие на гражданите в европейските институции”", "date": "2018.09.14", "title": "Полша ще блокира всякакви наказателни процедури срещу Унгария"}
{"url": "http://www.classa.bg/%D1%81%D0%B2%D1%8F%D1%82/item/387159-25-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%BE%D1%81%D0%BB%D0%BE-%D0%BC%D0%B8%D1%80%D1%8A%D1%82-%D0%B7%D0%B0-%D0%B8%D0%B7%D1%80%D0%B0%D0%B5%D0%BB-%D0%B8-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%B5-%D0%BC%D0%B8%D1%80%D0%B0%D0%B6", "text": "Палестинците се готвят да свалят флага на закритата си мисия във Вашингтон и никой не може да прогнозира кога ще се върнат в града, където точно преди четвърт век на огряната от слънце морава на Белия дом бе честван един дипломатически триумф. На 13 септември 1993 г. палестинският и израелският лидер се срещнаха във Вашингтон, за да подпишат първото от т.нар. Споразумения от Осло, което да бъде основа за подписването в срок от пет години на траен мирен договор и създаването на две държави една до друга. Домакин на срещата им бе тогавашният президент на САЩ Бил Клинтън. Тримата мъже, които през следващата година щяха да бъдат удостоени с Нобеловата награда за мир – израелският премиер Ицхак Рабин и външният министър на Израел Шимон Перес, председателят на Организацията за освобождение на Палестина Ясер Арафат – не доживяха мира. Сега, когато отношенията между президента на САЩ Доналд Тръмп и палестинците, които гледат на него като на несъмнен съюзник на десния премиер на Израел Бенямин Нетаняху, са пред скъсване, сделката от Осло изглежда като останка от отминала ера. И сякаш подчертавайки слабостите на първоначалната Декларация на принципите от Осло, проблемите, които тогава бяха оставени за решаване на по-късен етап, и днес, 25 години по-късно, отново са във водещите новини. Сред тях са статутът на Ерусалим, който и двете страни искат за своя столица, съдбата на милионите палестински бежанци от войните от 1948 г. насам, израелските селища в окупираните земи, които палестинците искат за своята държава, взаимно приемливи гаранции за сигурност, както и въпросът за договаряне на границите. „Смятам, че днес [споразуменията от] Осло са мъртви“, казва Ясер Абед Рабо, който е бил сред тесния кръг палестински политици около Арафат, посветени в тайната, че израелски и палестински преговарящи започват през 1992 г. да се срещат в Норвегия. Днес 73-годишният Абед Рабо признава, че неговата страна е допуснала грешки. Малцина дори говорят за мирен процес. Според проучване на общественото мнение от миналия месец подкрепата на решението за две държави е спаднало до 43 на сто сред израелските евреи и палестинците, най-ниските нива от близо две десетилетия на съвместни израелско-палестински анкети. „Няма защо да оплакваме един призрак“, казва Абед Рабо. „Трябва да имаме нова стратегия – да не се отказваме от правото на палестинския народ за самоопределение, да не се отказваме от правото да изградим своя независима държава, но да се опитаме да намерим начини и средства за постигането на тези цели, различни от начините и средствата, които сме използвали в миналото“, казва той. Но Йоси Бейлин, един от израелските преговарящи в Осло, казва, че параметрите на евентуално заключително споразумение са добре известни. „Постигането на сделка не би трябвало да отнеме много време, ако включите правилните хора“, каза за „Ройтерс“ 70-годишният Бейлин. „Тръмп не е решаващ фактор, променящ играта, той съсипва процеса… но няма да е вечно там (в Белия дом). И мисля, че в края на краищата, както беше и в Осло, нещата ще зависят от двете преговарящи страни. Ако ние и палестинците искаме да постигнем мир, ще го постигнем“, добави той. Първи трудности След като Рабин и Арафат неловко се ръкуваха на Южната морава на Белия дом, първите надежди за мир бързо бяха разбити. Две години по-късно Рабин беше убит от израелски краен националист, противник на мирната му политика. Тя вече бе подложена на изпитание от избиването от еврейски заселник на 29 палестински богомолци в Хеброн на Западния бряг, както и от самоубийствените бомбени нападения на „Хамас“ и „Ислямски джихад“, в които загинаха 77 цивилни и войници в Израел и окупираната ивица Газа. През годините мирният процес затъваше във взаимни обвинения за неизпълнени обещания и нови нападения на въоръжени палестинци, в продължаващата експанзия на заселническата политика, ограничения върху придвижването, арести и военни удари на Израел. В края на 2017 г. ООН обяви, че 611 хил. израелци живеят в 250 селища на Западния бряг и в Източен Ерусалим, окупирани от Израел през войната от 1967 г. Повечето държави смятат тези селища за незаконни, което се оспорва от Израел. Израелско-палестинските мирни преговори се разпаднаха през 2014 г. Тръмп обеща „сделка на века“ за приключване на продължаващия от десетилетия конфликт. Нетаняху казва, че бъдещата палестинска държава трябва да бъде демилитаризирана и да признае Израел като държава на еврейския народ – условия, които според палестинците показват, че той не е искрен, когато говори за постигане на мир. Палестинците кипнаха, когато през декември Тръмп призна Ерусалим за столица на Израел, а през май премести там от Тел Авив посолството на САЩ. Тези стъпки накараха палестинците да бойкотират мирните усилия на Вашингтон, оглавявани от Джаред Къшнър, старши съветник и зет на Тръмп. Следващите ходове на администрацията на Тръмп бяха да спре стотици милиони долара помощи за агенцията на ООН, която подкрепя палестинските бежанци и болниците в Източен Ерусалим, и да закрие мисията на Организацията за освобождение на Палестина във Вашингтон, открита през 1994 г. В Газа, която ислямистката организация „Хамас“ управлява от 2007 г., две години след изтеглянето оттам на Израел един от лидерите ѝ Махмуд ал Захар казва, че споразуменията от Осло не са били мирен договор, а „стопроцентова капитулация“ за палестинците. А според Луси Бар-Он, 60-годишна израелска медицинска сестра, неуспехът да се продължи по пътя на мира е бил предопределен от временните договорености, които само са окуражили хардлайнерите: „Те спечелиха – екстремистите от израелска страна и тези от палестинска страна“, казва тя.  БТА", "date": "2018.09.14", "title": "25 години след Осло: Мирът за Израел и палестинците е мираж"}
{"url": "http://www.classa.bg/%D1%81%D0%B2%D1%8F%D1%82/item/387160-%D1%85%D0%B8%D0%BB%D1%8F%D0%B4%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%B2-%D0%B1%D0%BE%D1%80%D0%B1%D0%B0-%D0%B7%D0%B0-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2%D0%B8-%D0%B1%D1%80%D0%B0%D0%BA%D0%BE%D0%B2%D0%B5", "text": "Хиляди китайски активисти се обединяват, за да подновят исканията за узаконяване на еднополовите бракове, използвайки рядката възможност да предложат поправки в проектозакон, които да включват правна защита за гей общността. След десетилетия на комунистическа фалшива скромност по отношение на секса от всякакъв вид, китайските лесбийки, гейове, бисексуални и трансджендъри през последните години се борят с бюрокрацията, правната несигурност и закостенелите социални норми, за да защитят мястото си в обществото. Но за разлика от съседен демократичен Тайван, чието решение миналата година да предостави на еднополовите двойки право да сключват брак даде стимул на движението за правата на гейовете в цяла Азия, Китай не отстъпи. Две години след като китайски съд отхвърли искането му за законен брак, Сун Вънлин се опитва да активизира ЛГБТ общността, призовавайки хората да предложат поправки в проекта за граждански кодекс. Кодексът, знаков законодателен акт, който се очаква да бъде приет през 2020 г., беше предложен миналата седмица от китайския парламент за двумесечно обществено обсъждане. Кодексът предвижда промени по въпроси, включващи сексуалния тормоз, развода и семейното планиране, но не придвижва въпроса за правата на ЛГБТ общността, каза пред Ройтерс Сун. В понеделник на профила си във УиЧат Сун публикува наръчник как да се предложат поправки за изготвяне на законодателство за еднополовите бракове.  ", "date": "2018.09.14", "title": "Хиляди китайски активисти в борба за еднополови бракове"}
{"url": "http://www.classa.bg/%D1%81%D0%B2%D1%8F%D1%82/item/387161-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D0%BE%D0%B4%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%BF%D0%B5%D0%BA%D0%B8%D0%BD", "text": "Администрацията на американския президент Доналд Тръмп дава на Пекин шанс да бъде предотвратено налагането на нови мита върху китайски вносни стоки с предложение за пореден кръг от преговори между двете държави по-късно този месец. Това съобщават запознати с въпроса източници, цитирани от Wall Street Journal. Новината бе потвърдена и от икономическия съветник на Белия дом Лари Къдлоу, който съобщи пред Fox Business Network, че финансовият министър Стивън Манучин е изпратил писмо с покана до високопоставени китайски държавни представители, но отказа да даде повече подробности. От своя страна китайските власти приветстваха инициативата за нови преговори. Говорителят на външното министерство в Пекин Гън Шуан заяви пред репортери, че поканата е получена и двете държави в момента обсъждат подробностите около нея. „Китай винаги е смятал, че ескалиране на търговския конфликт не е в ничий интерес. Всъщност от предварителните разговори във Вашингтон от миналия месец екипите по търговските преговори на двете страни запазиха различни форми на контакт и проведоха дискусии за притесненията на всяка страна“, посочи той, цитиран от Ройтерс. Евентуалното подновяване на търговските преговори идва на фона на съобщения от някои служители на американската администрация, че – според тях, налице е уязвимост и по всяка вероятност повече гъвкавост сред китайските държавни представители, притиснати от вече наложените мита и заплахата от нови. То също така последва и постепенното увеличаване на политическото напрежение върху президента Тръмп за облекчаване на търговските конфликти – които измъчиха потребителите и доведоха до болезнени ответни мерки срещу китайския износ, преди междинните избори за Конгрес през ноември. Wall Street Journal уточнява, че предвид сложното естество на досегашните преговори между двете страни все още не е сигурно, че поканата ще завърши със среща. Китайски държавни представители посочват, че администрацията в Пекин е започнала да става предпазлива що се отнася до процеса на взимане на решения във Вашингтон и може да се подвоуми дали да приеме, освен ако няма гаранция, че преговарящите представляват и позицията на президента. Според източниците американските власти са изпратили поканата до китайска група държавни представители начело с вицепремиера Лу Хи. Тя ще е последва предишния кръг от преговори между търговски представители на средно ниво. Новата среща ще бъде на високо ниво и ще се проведе или във Вашингтон, или в Пекин. „Повечето от нас вярват, че е по-добре да говорим, отколкото да не говорим и смятам, че китайското правителство е готово да разговаря“, заяви Къдлоу, според когото може да се каже, че „комуникацията е набрала скорост“. Досега китайските власти не показаха голяма готовност да отговорят на исканията, поставени от Вашингтон, особено тези, които засягат изпълнението на по-дълбоки структурни промени в икономиката на страната като премахване на субсидиите за държавни предприятия например. Запознати с търговската стратегия на Вашингтон предупреждават, че поканата не е значителен пробив, тъй като администрацията на Доналд Тръмп остава разделена по отношение на Пекин. Според тях преговорите е малко вероятно да отменят въвеждането на планираните мита върху вносни китайски стоки за 200 млрд. долара. Те ще последват досегашните реципрочни налози върху продукция за 50 млрд. долара.", "date": "2018.09.14", "title": "Вашингтон предлага подновяване на търговските преговори с Пекин*"}
{"url": "http://www.classa.bg/%D1%81%D0%B2%D1%8F%D1%82/item/387162-%D1%81%D0%B0%D1%89-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%B2-%D0%B3%D1%80%D1%83%D0%B7%D0%B8%D1%8F-%D0%BE%D0%BF%D0%B8%D1%82%D0%B8-%D0%B2%D1%8A%D1%80%D1%85%D1%83-%D1%85%D0%BE%D1%80%D0%B0", "text": "Бивш министър на Грузия призова САЩ да закрият центъра, където се провеждат опити с хора. \r\n Бившият министър на държавната сигурност на Грузия Игор Георгадзе разказа за действащия на територията на републиката американски изследователски Център на общественото здравеопазване на Ричард Лугар. Според него там се извършват секретни експерименти над хора. \r\n Такова заявление той направи на 11 септември на пресконференция в Москва. Гиоргадзе призова президента на САЩ Доналд Тръмп да разследва дейността на тази лаборатория и да я закрие. \r\n Бившият министър каза, че народа на Грузия ще бъде благодарен на Тръмп, ако той избави страната от тази експериментална дейност, а „символични плащания и извинения по адрес на роднините на жертвите на експериментите няма да могат да компенсират тези животи“, предава  . \r\n Гиоргадзе съобщи, че лабораторията е била създадена при  . По неговите думи американците са стигнали до съглашение за постепенно предаване на лабораторията на Грузия. \r\n „Грузинското правителство прави не малко за да мине центъра под негова юрисдикция“ - разказа бившият министър, \r\n Той изрази надежда, че още през тази година лабораторията изцяло ще мине под контрола на Грузия и там няма да се провеждат експерименти с хора. \r\n Но Гиоргадзе не изключи, че разработваните в лабораторията вируси могат да попаднат в съседните страни, в това число и в Русия. \r\n „За експериментите бяха привличани безнадеждно болни, те се хващат и за последната тръстика. Някои отиват за пари, а има и такива, които нищо не подозират“- съобщи бившият грузински министър. \r\n Той съобщи също, че неговите помощници правят всичко за да дадат гласност на тази информация и да избавят народа на Грузия от възможни страшни последствия. \r\n      ", "date": "2018.09.14", "title": "САЩ провеждат в Грузия опити върху хора"}
{"url": "http://www.classa.bg/%D1%81%D0%B2%D1%8F%D1%82/item/387163-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D1%81%D1%82%D1%80%D1%83%D0%B2%D0%B0-60-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5", "text": "Всяко 4-членно германско семейство е платило за спасяването на банкрутиралите банки над 3000 евро Финансовата криза е струвала няколко десетки милиарда евро на германските данъкоплатци, съобщава „Зюддойче Цайтунг“, позовавайки се на отговор на депутатски въпрос, зададен на германското правителство от ПГ на „Съюз 90/Зелените“. Разходите на държавния бюджет в края на 2017 г. са достигнали 59 милиарда евро. Тази сума включва предоставянето на гаранции, заеми и вливания в капитала. Но посочената сума е ориентировъчна, защото предоставянето на финансова помощ не е приключило, се посочва в отговора. Новите данни показват, че държавните разходи могат да надхвърлят 68 милиарда евро. „Банковата криза в Германия още не е приключила“, заяви експертът по финансовите въпроси в ПГ на „зелените“ в Бундестага Герхард Шик. Той нарече този баланс разорителен. Според него всяко 4-членно германско семейство е платило за спасяването на банкрутиралите банки над 3000 евро. Към това трябва да бъдат добавени и косвените издръжки на банковата криза, по-конкретно последиците от политиката на нулеви лихви, смята експертът.    ", "date": "2018.09.14", "title": "Финансовата криза струва 60 млрд. евро на германците"}
{"url": "http://www.classa.bg/%D1%81%D0%B2%D1%8F%D1%82/item/387156-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%82%D0%B5-%D0%B2-%D0%B0%D1%84%D0%B5%D1%80%D0%B0%D1%82%D0%B0-%D1%81%D0%BA%D1%80%D0%B8%D0%BF%D0%B0%D0%BB-%D0%BF%D1%80%D0%B5%D0%B4-rt-%D0%B1%D1%8F%D1%85%D0%BC%D0%B5-%D0%B2-%D1%81%D0%BE%D0%BB%D0%B7%D0%B1%D1%8A%D1%80%D0%B8-%D0%BA%D0%B0%D1%82%D0%BE-%D1%82%D1%83%D1%80%D0%B8%D1%81%D1%82%D0%B8", "text": "Александър Петров и Руслан Боширов, заподозрени от Великобритания за отравянето на Сергей и Юлия Скрипал, проговориха пред руската телевизия RT ден след призива на президента Владимир Путин да разкажат своята версия. Главната редакторка на RT Маргарита Симонян води разговора, за чието заснемане са помолили самите Петров и Боширов, като са й се обадили по телефона. Двамата мъже потвърждават, че имената, с които бяха идентифицирани от Лондон, са реалните им самоличности, но отричат да са служители на ГРУ. На въпрос с какво се занимават, те отговарят, че са \"предприемачи от средна ръка\" във \"фитнес индустрията\", като продават спортни хранителни добавки, протеини и витамини. Те отказват да дават подробности за работата си, за да не пострадат техни близки или клиенти. Признават също, че именно те са лицата, заснети от камерите за видеонаблюдение в Лондон и Солзбъри (градът, в който живее Сергей Скрипал) на 2, 3 и 4 март. \"Наши приятели ни съветваха отдавна да посетим този прекрасен град - Солзбъри, туристически град. Там има известна катедрала. Известна е не само в Европа, а е известна в цял свят със своя шпил и часовник\", казва Боширов на въпрос защо са решили да посетят градчето в Южна Англия. Солзбъри се намира на 145 км от Лондон. \"В самото начало планирахме първо да пристигнем в Лондон и да се \"отървем\", грубо казано. Това не беше бизнес-посещение, планирахме го така, че хем да прекараме време в Лондон, хем да посетим Солзбъри. Естествено това трябваше да се случи в един ден. На 2 и 3 март в Англия имаше транспортен хаос, валеше силен. ЖП транспортът изобщо не работеше, движението беше затворено\", казва Петров. \"На 2 март пристигнахме, мислихме да останем за един ден, но и да видим Солзбъри. Там повече от един ден няма какво да се прави. Бяхме в Солзбъри на 3-то число, искахме да се поразходим из града, но тъй като имаше сняг, изкарахме там точно половин час. Нямаме дори нито една фотография оттам. Защо телевизиите не показват, че в този ден, 3 март, в този град имаше снежен колапс? Беше невъзможно да се движиш в него. Намокрихме се, върнахме се в гарата и се прибрахме. Пихме по едно горещо кафе, защото бяхме прогизнали. Максимум прекарахме един час в Солзбъри на 3 март. Влаковете вървяха с голямо разминаване в графика. Върнахме се в Лондон и продължихме нашето пътешествие\", казват двамата.     Оказва се, че интересът им към катедралата в Солзбъри по време на краткото им пребиваване във Великобритания е бил достатъчно силен, за да направят втори опит да я видят. \" На 4 март се върнахме в Солзбъри, защото тогава в Лондон снегът се беше стопил, времето беше топло, грееше слънце. Тогава решихме да свършим работата на 4-ти - да посетим църквата Олд Сарум. Църквата е много красива, има много туристи, рускоговорящи туристи \", казва Александър Петров. Той посочва, че вероятно има видеозаписи от района около църквата, които би трябвало да бъдат достъпни на властите и може да бъдат показани. \"Разхождахме се, пихме кафе, наслаждавахме се на английската готика. Това защо не го показват?\", коментира Боширов. На въпрос дали двамата са минавали през дома на Сергей Скрипал, те отговарят: \"Може и да сме минавали... Вие знаете ли къде се намира този дом? Ние не знаем къде е. Може да сме минавали, може и да не сме\" \"Преди да започне този кошмар с нас, аз не бях чувал за тази фамилия\", казва Боширов. Двамата отричат да са носили със себе си \"новичок\" или други отровни вещества или опасни течности. \" На мен това ми се струва чиста глупост \", е отговорът на Петров. Симонян пита Петров и Боширов \"Какво ви обединява вас двамата\", доколкото двамата са пътували от Москва до Лондон без други придружители, движили са се заедно навсякъде, престоят им е бил  в една и съща стая. \"Вижте, дайте да не се бъркаме в личния живот. Ние дойдохме при вас за защита, а сега се оказваме подложени на някакъв разпит\", отговаря Боширов. На въпроса й защо са се обърнали към нея, след като в продължение на близо 10 дни от публикуването на снимките им са пазили мълчание, Боширов отговаря \"За защита\", а Петров - \"След като животът ни се преобърна на кошмар, дори не разбирахме какво трябва да направим, къде да отидем - полицията ли, в прокуратурата ли, в посолството на Великобритания ли?\". \"И на улицате вече не можем да излезем, боим се. Опасяваме се за живота си, за близките си\", коментира Боширов. Двамата потвърждават информацията от британските служби, че многократно са пътували в Европа, като най-много посещения имат в Швейцария. Петров твърди, че не всички от тези визити са били с цел бизнес, а в някои случаи са \"си почивали\". На въпрос какво мислят за аферата \"Скрипал\", те казват: \"Единственото, което би ни се искало, е, когато някога разкрият истинските отровители, да ни се извинят лично. Просто искаме да ни оставят на мира. Цялата ситуация е просто фантастично случайно съвпадение. В какво се изразява нашата вина? Дори не можем да си представим какво ще се случи след това интервю. Такава популярност не ни е нужна. Уморени сме\".", "date": "2018.09.14", "title": "Заподозрените в аферата \"Скрипал\" пред RT: Бяхме в Солзбъри като туристи"}
{"url": "http://www.classa.bg/%D1%81%D0%B2%D1%8F%D1%82/item/387157-%D1%81%D0%B0%D1%80%D0%B0-%D0%B2%D0%B0%D0%B3%D0%B5%D0%BD%D0%BA%D0%BD%D0%B5%D1%85%D1%82-%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D0%B1%D0%BE%D0%BB%D0%B5%D0%BD-%D0%BC%D0%BE%D0%B7%D1%8A%D0%BA-%D0%BC%D0%BE%D0%B6%D0%B5-%D0%B4%D0%B0-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%BF%D1%83%D1%82%D0%B8%D0%BD-%D1%89%D0%B5-%D0%BF%D1%80%D0%B5%D0%B2%D0%B7%D0%B5%D0%BC%D0%B5-%D0%B1%D0%B5%D1%80%D0%BB%D0%B8%D0%BD", "text": "Фрагмент от речта в Бундестага председателя партията на Левите Сара Вагенкнехт. /ВИДЕО/ Рус.ез.", "date": "2018.09.14", "title": "Сара Вагенкнехт: Само един болен мозък може да твърди, че Путин ще превземе Берлин!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387154-%D0%B7%D0%BD%D0%BE%D0%B9%D0%BD%D0%B8-%D1%80%D1%83%D1%81%D0%BA%D0%B8%D0%BD%D0%B8-%D0%BB%D0%BE%D0%B2%D1%8F%D1%82-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8", "text": "Руски туристически агенции рекламират почивки на остров Бали, където клиентките им биха могли да се омъжат за милионери, предаде сайтът turizm.ru, цитира в. \"Телеграф\". Поводът за това е, че през октомври т.г. на този индонезийски остров ще се проведе годишната конференция на Международния валутен фонд (МВФ) и Световната банка (СБ). В района на курорта Нуса-Дуа ще се срещнат чиновници, банкери, бизнесмени - около 15 000 делегати от 189 страни. Подготовката за това събите вече започна: предприети са повишени мерки за безопасност, планирани са голямо количество развлекателни прояви.      С други думи, създадени са идеални условия за отдих - сега му е времето да си резервирате почива, изтъкна сайтът. Туроператорът Ambotis Holidys предлага такива пакетни почивки с полети 4 пъти в седмицата, със самолети на авиокомпанията \"Сингапур еърлайнс\".      Цените на тура с настаняване в хотел близо до мястото на конференцията излиза от 63 000 рубли (788 евро) за 12 нощувки до 73 000 рубли (916 евро) за 14 нощувки, като излитането е в края на септември.", "date": "2018.09.14", "title": "Знойни рускини ловят милионери"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387155-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да бъдете по-амбициозни, ако въпросът касае нова позиция. Никой няма да ви съди, само ще увеличите авторитета си милион пъти. От опасни моменти, свързани със закона, ще ви избави близък приятел. Но ако продължите да се държите грубо и действате необмислено, ще имате проблеми. Между другото и финансови. ТЕЛЕЦ ( 21 април - 21 май )  Може спокойно да смените професията си, да преминете от думи към действия, вместо да чакате подходящото време. В противен случай, ще останете без изгодни предложения и финансови ползи. Не спорете с тези, които са по-възрастни и по-мъдри от вас. Вечерта, ще трябва да се грижите за близките си, повече, отколкото за себе си. Но това е благородна кауза. БЛИЗНАЦИ ( 22 май - 21 Юни ) Не преувеличавайте проблемите, които може да решите без външна намеса. По принцип те, ще са от личен характер, което може да доведе до конфликт с избраника. Ако се чувствате морално уморени, по-добре си починете. Желателно е, далеч от дома, сред природата или на вилата. Вечерта, е възможна среща със стар приятел.   РАК ( 22 юни - 23 юли ) Може да прибегнете до авантюри и рискове, за да се постигнете успех. Колкото и да е странно, това ще е единственият начин да се докажете в живота. Успешно ще се развиват сделки, преговори и кореспонденция в интернет. Вечерта е по-добре да прекарате у дома със семейството. Особено, ако имате битови проблеми и неотложни ремонти, които отдавна ви напрягат. ЛЪВ ( 24 юли - 23 август ) Очакват ви светли промени в живота, но спокойствие от този ден не чакайте. Необходимо е внимание при работа с документи. Възможни са скрити капани, затова се опитайте да ги намерите пред колегите. Лечението на хронични заболявания, ще бъде ефективно. Особено ако използвате доказани методи. ДЕВА ( 24-ти август - 23 септември ) Може да решите стари проблеми, който отдавна ви тежат. Не разчитайте на големи печалби, задоволявайте се с това което заработвате. Неприятна ситуация, е възможна на работното място. Ако обърнете внимание на незначителните проблеми, ще постигнете заветните си цели. След бурята в семейството, чакайте затишие. ВЕЗНИ( 24 септември - 23 октомври) Възможни са пререкания с колеги. Въпреки, че много от тях, напротив, ще се държат с вас отстъпчиво и внимателно. Дяволът не е толкова черен, чували ли сте тази фраза? Така че, не е необходимо да устройвате драма, там където такава не може да съществува. В любовта, може не само да признаете чувствата си на любимия човек, но също така и да направите дългоочаквано предложение.   СКОРПИОН ( 24 октомври - 22 Ноември ) Може многократно да чуете критики от страна на шефа. Е, и какво страшно има в това? Главното е, да го гледате в очите и да не го прекъсвате. Ако даде конструктивни предложения, ще трябва активно да ги реализирате в работата. Трябва да сте по-предпазливи, по пътя и в битовата сфера.   СТРЕЛЕЦ ( 23 Ноември - 21 Декември ) Възможни са проблеми, които могат значително да променят хода на текущите събития. Дори няма да разберете, как нещата ще тръгнат в различна посока. Финансова печалба, може да дойде от най-неочаквана страна. В любовта, не трябва да правите планове за бъдещето. Всички те, ще се провалят поради собствената ви неувереност във вашите възможности. КОЗИРОГ (22 Декември - 20 януари ) Днес, може да постигнете успех в търговските сделки. Само не се опитвайте да направите всичко наведнъж, иначе грешките ще бъдат много тежки. В областта на любовта, ще трябва да вземете решение за себе си и избраника. Но бъдете емоционално сдържани и разсъждавайте спокойно. Ако планирате пътуване, то ще бъде незабравимо.  ВОДОЛЕЙ ( 21 януари -  19  февруари ) Възможен е успех в различни области на знанието. Ако имате опит, споделете го с колеги. В никакъв случай не трябва да мързелувате, а да действате със сила и ентусиазъм. Физическата ви активност, може да не бъде на нужното ниво. Особено, ако не се чувствате добре по отношение на здравето. Пазете се от настинки.   РИБИ ( 20 февруари - 20 март ) Очакват ви академични постижения, професионално развитие и много нова информация. Ако сте упорити, ще се справите успешно с изпитите, които ще ви предостави съдбата. Има шанс да си намерите работа, която в бъдеще ще донесе много перспективи. Семейните, трябва да изключат егоизма и да станат по-меки в общуването с близките.", "date": "2018.09.14", "title": "Дневен хороскоп 14 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387153-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B5%D0%BB%D0%B5%D0%BF%D0%B0-%D0%B3%D1%80%D0%B5%D1%88%D0%BA%D0%B0", "text": "15 септември наближава. Всеки родител знае какво означава това – трескава обиколка по магазините за нови дрехи за децата, среща с учители, купуване на раници, учебници, обувки и какво ли още не, за да бъдат отрочетата готови за новата учебна година. Децата тръгват на училище или на детска, а подготовката им стереотипно лежи върху плещите на майките им.      Е, точно в подобна ситуация е попаднала и Кейт Мидълтън – може да е принцеса, но и тя е майка, при това на три красиви дечица. Най-малкото й момченце е все още бебе, така че Кейт го оставила на бавачките ми и взела принц Джордж и принцеса Шарлот, за да идат да напазаруват за първия им ден обратно в училището и детската градина.", "date": "2018.09.14", "title": "Мидълтън направи нелепа грешка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387151-%D1%87%D1%83%D0%B4%D0%BE-%D0%B8%D0%BB%D0%B8-%D0%BB%D1%83%D0%B4%D0%BE%D1%81%D1%82", "text": "50-годишната британка Трейси Бритън няма да има възможност да се радва на спокойствие, въпреки че вече децата ѝ са пораснали и е изгледала 8 внука. Тя е бременна и скоро ще стана най-възрастната майка на четиризнаци във Великобритания, съобщава „Дейли Мейл\". Бившият фармацевтичен консултант очаква три момиченца, от които две са еднояйчни близначки, и момченце. Чудото се случило, след като тя и съпругът ѝ Стивън, който е майстор на покриви, платили за ин витро процедура.      Бритън платила 7000 паунда от наследството от майка си за лечение на стерилитет в Кипър, за да е сигурна, че ще зачене в тази напреднала възраст. Бритън, която има 8 внука, разказа за голямата радост пред „Сън\": \"Всяка една година исках да го направя.      Станах на 50 и си помислих: „Просто ще го направя\". На всички, които биха се усъмнили в способността ѝ да бъде майка на 50, тя отговаря: „Не ми пука\". „Хората казват: „Ти си баба, която ще има деца\". И какво от това? Няма да бъда първата, няма да бъда и последната. Не изглеждам на 50 и не се чувствам на 50. Хората могат да казват каквото си искат. Те не знаят моята история. Когато видят четири прекрасни бебета, ще си променят мнението\", разказва бъдещата майка, която в момента е в 25-а седмица. Трейси Бритън вече има три деца – на 22, 31 и 32 години от първия си съпруг, с когото е разведена от 2003 година. През 2005 тя среща Стивън и година по-късно забременява, но решава да прекъсне бременността, тъй като моментът не бил подходящ. Ин витро процедурата била изключително скъпа, но тя използвала парите от покойната си майка Паулин Смит, за да плати за нея. Процедурите започнали през април, когато ѝ били направени хормонални инжекции вкъщи, след което заминала за Кипър. Бритън казала на приятелите си, че заминава на почивка, докато всъщност отишла в ин витро център. Имплантирали ѝ четири ембриона. Бритън ще отглежда четирите бебета в къщата си с три спални сама, а съпругът ѝ, с когото не живеят заедно, ще ги посещава.", "date": "2018.09.14", "title": "Чудо или лудост?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387152-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0%D0%B9-%D0%BC%D0%B8%D0%BB%D0%BE%D1%82%D0%BE-%D1%81%D0%B8", "text": "„Не поглеждай назад, освен ако гледката не е добра“. С това послание Николета Лозанова отново напомни на феновете си, че докато те посрещат есента в България, тя отново пече прелестите си – този път на Бахамите, в един от най-скъпите, тузарски и луксозни хотели в света. Половинката на Николай Михайлов трябваше да влезе в къщата на „ВИП Брадър“, но предпочете да отлети за топлите страни. Компания й прави фризьорът, приятел и брат, както тя го нарича, Венелин Кондаков. На една от снимките Ни Ло тактично е показала малка част от най-милото си.    ", "date": "2018.09.14", "title": "Николета показа най-милото си"}
