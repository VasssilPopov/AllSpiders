{"url": "http://www.classa.bg/%D1%81%D0%B2%D1%8F%D1%82/item/394421-%D1%82%D1%80%D1%8A%D0%BC%D0%BF-%D1%82%D0%BE%D0%B2%D0%B0-%D0%B5-%D0%B8%D0%B7%D0%B2%D1%8A%D0%BD-%D0%BA%D0%BE%D0%BD%D1%82%D1%80%D0%BE%D0%BB", "text": "Федералният съдия Ричард Зееборг постанови решение да спре политиката на президента Доналд Тръмп да изпраща в Мексико мигранти, търсещи убежище в южните щати, докато съдът преразглежда техните дела. \"Съдията на 9-тата верига току-що постанови, че Мексико е твърде опасно за мигрантите, толкова несправедливо за САЩ. Това вече е извън контрол!\" публикува Тръмп в личния си профил в Twitter. Съдия Ричард Сийборг от Сан Франциско издаде предварителна заповед за временно преустановяване на т.нар. Протокол за защита на мигрантите, тъй като той твърди, че програмата за връщане на мигранти, изпълнявана от Министерството на труда и Националната сигурност (ДХС) няма необходимата защита, за да попречи на търсещите убежище да бъдат върнати на места, където биха били изложени на риск. Миналия декември администрацията на Доналд Тръмп съобщи, че ще представи всеки ден 20 мигранти в пристанищата на влизане в Мексико, започвайки от пристанището Сан Исидро, разположено в граничния град Тихуана, Баха Калифорния, така че е Мексико да отговаря за обработката на молбите им за убежище. В отговор на това мексиканското правителство отказа да поеме пълната отговорност за правния статут на връщаните мигранти, въпреки че предвиждаше редица условия за връщането на някои хора, които прекосяват тяхната територия и които имат хуманитарни визи. Правителството на САЩ обвинява Мексико, че не прави нищо, за да спре потока от мигранти. Изправен пред това, което той смята за \"хубави думи и нулеви действия\", Тръмп дори заплаши да затвори южната граница, ако Мексико не спре нахлуването на мигранти и дрога.", "date": "2019.04.10", "title": "Тръмп:  \"Това е извън контрол!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394412-%D0%B2-%D0%BA%D0%B0%D0%BA%D0%B2%D0%B8-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B4%D1%8A%D0%BB%D0%B1%D0%B8%D0%BD%D0%B8-%D0%B6%D0%B8%D0%B2%D0%B5%D0%B5-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "От няколко дни насам всички заедно сме ощастливени (о, миг, поспри!)  с уникален поглед върху най-интимните емоционални коридори и подземия на властта. Тирадата на Бойко Борисов след проведения КСНС за корупцията кристално ясно го доказва. Вместо политически анализ на случилото се, вместо ясна равносметка за жестоките скандали, които като нилска треска хвърлят управлението в неприятни конвулсии, ние получихме една светска тирада от страна на министър-председателя. Премиерът за първи път влезе в ролята на Евгений Минчев и започна да коментира вътрешните си усещания, светския блясък и разменените погледи. Именно от него научихме, че в момента, в който видял Корнелия Нинова и Иво Христов да се поглеждат, той разбрал, че цялото мероприятие при Радев било предизборен подарък за БСП.     Как да не свие човек безсилно юмруци и да не прасне с череп вратата на ВИП-асансьора си от наглото безсрамие на тези цинични и престъпни комунисти, устроили такъв капан на лидера на ГЕРБ. После обаче излязоха снимки от събитието, които поставиха под съмнение самото възприемане на реалността от страна на Борисов. Защото фотографиите са безпощадни – на тях ясно се вижда, че Иво Христов по време на цялата среща стои зад гърба на Корнелия Нинова и няма как двамата да са си мятали съглашателски и конспиративни погледи. А звучеше толкова добре и толкова хубаво…. Това надникване във вътрешните дълбини на властта обаче е подарък от съдбата, защото не е единствения ни начин да проникнем до дъното на света, който обитават тези лордове на мезонетите и луксозните тераси. Цял батальон от сайтове от сутрин до вечер се занимават с нелеката задача да нищят опозицията от край до край и с голи гърди да се мятат на амбразурата, за да защитават властта с писъци, крясъци, псувни, истерични плюнки и подмолни закани. Точно заради това днес сме в състояние да си съставим една цялостна картина на това как управлението си представя своята страна, можем да надникнем в изкривените лабиринти на тази патологична психика, която е по-мрачна от мисъл на Антон Тодоров, по-оплетена от реч на Цветан Цветанов, по-приказлива от поредно интервю на Георги Марков и по-злостна дори от политическо стихотворение на Спас Гърневски. Това не е психика, а някакъв колективен звяр, притиснат в ъгъла и заради това опасен и нелеп, раждащ една след друга изкривени картини на реалността и конспиративни теории на конвейр. И последно, преди да започнем описанието. Навремето един гениален особняк като Виктор Пелевин в романа си „Generation П“ роди разтърсващото откровение, че не киното имитира живота, а животът постоянно се опитва да имитира киното. След като тези дни прочетохме едно съобщение от КПКОНПИ, издържано в най-мрачните жълти стилистики, написано интригантски като симфония на интригата, текст в най-противните традиции на канализационната журналистика, без нито едно конкретно име, вече е време да кажем, че не жълтата журналистика подражава на властта, властта подражава на жълтата журналистика и това е възможно най-тъжния извод, който можем да направим. В описанието на мрачната картина на България, според Бойко Борисов, ще се опрем на всички дежурни по любов сайтове, защото нека да не се заблуждаваме – те са създадени като инструмент за върховно политическо самозадоволяване на едно его, а следователно и върховният потребител на тези информации ги чете и кима одобрително. И така: България е в митологичен плен на комунистическите върхушки, генерал Решетников, Цветан Василев и хората-гущери от разжалваната планета Плутон. Основният демон, разбира се, е БСП, която на всеки три часа прави опит за преврат или поне завери за бунт. Един път гадните комунисти се сдружават с ДПС, друг път (когато ДПС осигуряват кворум на ГЕРБ), червените наглеци направо вадят от нафталина ДСБ и тръгват на политически щурм с тях. Всеки скандал е измислица и е личен продукт на Корнелия Нинова и Решетников. Комунистите толкова много са изнагляли и се чувстват безнаказани, че започнаха да надничат в паничката на достойното управление на ГЕРБ и техният нормален човешки порив да живеят в тризонети. В крайна сметка стабилността е заслуга на ГЕРБ, нали така? Международните ни успехи също. В Европа посрещат България с черен хайвер и шампанско. Доналд Тръмп цели три секунди се здрависва с Борисов. Жан-Клод Юнкер стана фен на българската ракия. Това са исторически успехи, които не могат да бъдат отнети. Е, нямат ли право заслужилите мастити гербаджии да се почувстват и те хора. Не е нормално след цял ден на стабилност и успехи да се прибереш в долнопробен петстаен апартамент все едно си прост служител в администрацията. Съвсем нормално е тези с по-големите заслуги да си купят тризонети, а дори и космически станции, ако искат. Това е нормалния човешки стремеж към развитие. И точно тук пак започват да съскат комунистическите змии, които пълнят главите на народа с глупости. А ние всички знаем, че живият комунист знае само за преврати да мисли. Питайте Александър Йорданов, ако не вярвате. Той веднага ще потвърди. И още един трън има в петата на светлото управление. Подлата фуражка на генерал Радев. Тази гадина, за която Антон Тодоров откровено ще ви съобщи, че при спиритически сеанс бивш шеф на ГРУ му е казал, че нашият пилот държи трупове на натовски девици в мазето на „Дондуков“ 2 и само чака властта да се обърне, за да сключи договор с путинистите „Грипен“. Мъчно е да се управлява страна, в която е ясно, че Иво Христов и Корнелия Нинова всеки ден в таен бункер на „Позитано“ замислят поредния план да подрият управлението и да построят сауни върху терасите на властта, за да дискредитират нейния блясък и антикорупционни стандарти. В редиците на враговете трябва да отличим и бясната змия Елена Йончева, която е захапала управлението отдавна, без да види неговите постижения, защото иска да срути България и да я предаде в ръцете на Путин, Цветан Василев и Арман Бабикян. Трудно е да си на власт при толкова неблагодарен народ. Лично Меркел ни гледа добродушно и поне един път годишно се сеща за България, а лузърите тук тръгнали да завиждат на висшите партийци, че живеят нашироко. Няма да се свимаме в затворническа бараки, я! 10 години властта е наша. 10 години успехи. 10 години постижения. 10 години европейски пари в банковите ни сметки, пардон, в банковите трезори на държавата. Започнахме и неравна битка с корупцията. Ние я борим, а тя е още жива. Оковахме ли кметицата в пранги? Оковахме я. Какво искате още? Искате лично Бойко Борисов да си направи сепуко ли? Нали знаете, че Борисов е личния страж на България. Ако не е той, орди от бежанци ще нахлуят през границата, а Ердоган ще пише всеки закон на страната, а не както сега – един от пет. Всички знаем, че корупцията е нещо,което засяга само другите партии. Никога ГЕРБ. ГЕРБ – това е антикорупционен стандарт. ГЕРБ – това са абсолютно чисти и светли мезонети.  ГЕРБ – това е Цветан Цветанов на куб. ГЕРБ – това евроатлантизъм до дупка. ГЕРБ – това е терасата със сауна на всеки българин.     Елена Йончева храни детето си всеки ден – откъде има пари, а? Някой пита ли я? Очевадна корупция, но медиите са изцяло под ботуша на БСП и не питат важните въпроси. Мълчат, мама им стара! Защото са от паяжината на Нинова и Решетников. Хибридно атакуват ГЕРБ! ГЕРБ са под медийна репресия. Постоянно рутят управлението отвътре. Тези проклети журналисти се занимават само с битовизми и отказват да видят големите успехи.   Как се управлява такава страна, как?", "date": "2019.04.10", "title": "В какви емоционални дълбини живее Бойко Борисов?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394413-%D1%81%D1%8F%D0%BA%D0%B0%D1%88-%D1%81%D1%8A%D0%BC-%D0%BA%D1%80%D0%B5%D0%BF%D0%BE%D1%81%D1%82%D0%B5%D0%BD-%D0%B2%D1%8A%D0%B2-%D1%84%D0%B5%D0%BE%D0%B4%D0%B0%D0%BB%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Имаше време, живеехме в демокрация. Днес обаче пред нас е застанал друг модел на власт: феодализъм, пише проф. Евгений Дайнов в емоционално есе. Някои от оценките му звучат крайно,  но си струва да се замислим над тях.         Имаше време, живеехме в демокрация. Днес обаче пред нас е застанал друг модел на власт: феодализъм. Управниците откровено живеят във  . И искат да ни замъкнат и нас вътре, та да млъкнем веднъж завинаги. В България същността на изградения от властта феодализъм ясно лъсна в сагата „Артекс”. Главният архитект на София казва, че май небостъргачът на Артекс „Златен век” не е законен. ДНСК контрира - всичко е наред. После се намесва Бойко Борисов: Спрете го, бре маскари! ДНСК веднага: Спираме го! Защо е така Къде тук е заровено кучето? Заровено е там, където никоя контролна институция в държавата не си върши работата - тоест, не контролира. Защо ли? Ами защото контрол можеш да упражняваш само в държава, населена от граждани, чийто инструмент си. И в държава, подвластна на върховенството на закона, който ще те погне, ако вместо да контролираш, покриваш далавери. Във феодалната държава е друго. В нея няма граждани, от чието име да работят институциите, спазвайки законите. В нея властта не идва от демоса, та да бъде предавана нагоре по инстанциите. Във феодалната държава картината е обърната: властта се стича отгоре надолу - от главния тартор към подопечните му тартори. И, естествено, никоя властова инстанция не гледа надолу, към демоса-суверен. Гледа нагоре, към тартора, който ѝ е дал парче от властта си. Подобна институция никого няма да проверява ей така. Защото какво правим, ако се окаже, че проверяваният е човек на някой тартор или, да не дава Господ, на баш тартора? До доказване на противното всички контролни институции действат на основата на допускането, че нарушителят е човек на тарторите. И едва когато главният тартор каже „Давайте!”, те тръгват. Защото щом самият главен им е позволил, значи в аферата няма замесени негови хора. В този модел на управление властта е независима от гражданите - и обслужва себе си. Както го формулира големият германски философ Юрген Хабермас, тя е станала „отвързан от котви екзекутив”. Никой чиновник няма чувството, че дължи властта си на гражданите. И към днешна дата повечето чиновници биха се изсмели подигравателно на твърдението, че дължат на гражданите не само властта, но и заплатите си. В техния свят и властта, и доходът идват отгоре - от тартора. И затова те са длъжни да вършат неговата, а не на гражданите работа. Затова чиновниците се отнасят с подигравка към претенциите на гражданите, не отговарят на писмата им, злорадо ги разиграват по гишета, не спазват никакви законови срокове. В страни като България, с крехко - така да го кажем - демократично наследство, този процес е доста напреднал. Не се поддавайте обаче на мечтата, че спасение ще дойде от „Запад”. Не се подреждайте на Орлов мост да чакате освободителните армии от европейски чиновници. Оглушително мълчание В последните месеци пиша официални писма до ключови институции в ЕС. Информирам ги, че в България вече има политически затворници (Десислава Иванчева). Че беше гласуван закон, според който гражданин, обявен за невинен от съда, не си получава обратно имуществото, предварително конфискувано от КПКОНПИ. Че се преследват инакомислещи и неудобни. И искам институциите на ЕС да проявят солидарност с българските граждани, подложени на увеличаващ се тормоз. Отговори - никакви. Нито от ЕНП (чийто член е ГЕРБ), нито от ПЕС, които пък би трябвало да искат да се възползват от греховете на ЕНП в България. Два пъти им писах - две оглушителни мълчания в ответ. Дори няма доскоро приетото: „Благодарим за писмото, ще го разгледаме...”. Единствено от Комисията получих отговор, че за съжаление не могат да ми помогнат. Но чак след второ мое гневно писмо. При това аз изобщо не искам да помогнат лично на мен. Нито съм арестуван, нито съм под запор. Проблемът не е лично мой. Проблемът е системен, защото удря по основата на ЕС - върховенството на закона. Днес това върховенство е отменено в една страна-членка, утре - в друга. Затова аз реагирам като гражданин, като универсална фигура, загрижена за универсалното добро на Европа. Не съм молител, търсещ нещо лично за себе си. Сходни изживявания имах и с една чуждестранна фондация. Направили хората конференция за етиката в управлението. Хубаво. Похвално дори. Кой обаче е докладчик? Пламен Георгиев. Пиша възмутен до организаторите. Отговор - нула. Писали им обаче и от \"Терминал 3\". И понеже са медия, те получават отговор: Дали обвиненията, отправени срещу Пламен Георгиев, са оправдани, по никакъв начин не е изяснено по време на събитието... Тоест, по време на лекцията на човека с терасата в залата не е нахлул прокурор със заповед за арест. И това прави Георгиев квалифициран да лекторства за етика и управление? Все пак написах и второ писмо, леко заплашително, на което този път получих отговор: „По време на събитието беше убедително демонстрирано колко важно е последователно да се подобряват правната уредба и етичните правила в тази област\". Този отговор изобщо няма да го коментирам. Поуката Поуката от цялата история: излиза май, че не съм гражданин, комуто се дължи уважение като към суверен. Молител съм. Крепостен селянин, паднал на колене пред господаря си. Ако изглеждам слаб - подминават ме като селска гара. Ако размахам тояга - получавам отговор. За всеки случай. Да не би да се окаже, че тоягата ми е достатъчно голяма, за да им причини неудобство... Всъщност, всичко би било наред, ако аз наистина бях крепостен селянин, а те - аристократи с поне десет поколения зад себе си, възпитавани да управляват. В такива случаи, дори според Аристотел, аристократичната форма на управление е най-добра.     Само че нито аз съм крепостен, нито управляващите, комисарите, фондационерите и партийните генерални секретари са аристократи с десет поколения история. Те не са на върха благодарение на потеклото и възпитанието си, но не са и съвсем по поръчение на гражданите - именно това е демократичният проблем на Европа. И върху него паразитират неонацистите, искащи не „Европа на демоса”, т.е. на универсалния гражданин-суверен, а „Европа на отечествата”, т.е. на племената, подчинени на своите вождове. Има лесен изход: всички длъжности в ЕС (както чиновнически, така и партийни) от определено ниво нагоре да бъдат подчинени на европейските граждани. Трябва да мога да гласувам за състава на Комисията. Трябва, на отворени вътрешни избори по американски модел, да мога да гласувам за генералните секретари и лидерите на „политическите семейства”. Защото е наложително европейските (ни) служители да чувстват всеки ден, че техният господар е европейското гражданство. Нека да си припомним: Какъв е историческият отговор, който почтени, будни буржоа като нас дават на феодализма? Буржоазно-демократична революция, разбира се. Казано на по-академичен език: нов обществен договор, както в България, така и в ЕС, по силата на който гражданите отново да са суверен, а правителствата, комисиите, партиите, парламентите и пр. - инструменти, а не господари на суверена. Защото демосът търпи много неща. Не търпи обаче господари.  ", "date": "2019.04.10", "title": "Сякаш съм крепостен във феодална държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394414-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B1%D1%81%D0%BF-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D1%8F%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Не знам защо Бойко Борисов помага на БСП да спечелят изборите. Стратегията му да ги опакова с президента не само, че не отблъсква избиратели от левицата, но ги прибавя. Президентът в общ фронт с Корнелия Нинова срещу ГЕРБ звучи привлекателно, а не отблъскващо.      По никакъв начин не накърнява образа на Радев и помага на БСП да събере гласове от периферията, извън твърдото си ядро. Президентските избори показаха, че тази формула е успешна. Борисов и ГЕРБ би трябвало да се опитат да вбият клин между Радев и Нинова, а не да ги опаковат, създавайки им образ на едно цяло, каквото те не са.", "date": "2019.04.10", "title": "Бойко Борисов помага на БСП да спечелят изборите"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394415-%D0%BA%D0%BE%D0%B9-%D0%BA%D0%BE%D0%BC%D0%B0%D0%BD%D0%B4%D0%B2%D0%B0-%D0%B2-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Няколко месеца след като в. Капитал писа за проблемите в Оперативна програма „Иновации и конкурентоспособност“ все още на дневен ред стои въпросът КОЙ реално управлява тази програма?       На практика Християн Султанов е определен за главен директор и Ръководител на Управляващия орган, но предвид липсата му на всякакъв експертен и управленски опит, по-скоро всеобщото мнение е, че той е „послушна пионка“, който подписва без да възразява на дадените нареждания. Най-голям е проблемът с администрирането на нередности по програмата – бенефициентите са подложени на ежедневен тормоз от страна на отдел „Законодателство, вътрешен контрол, и нередности“, които извършват нерегламентирани внезапни проверки на място, дори в случаите, когато няма постъпил сигнал, след което налагат финансови корекции, някои от които стигат до 100% от финансирането. Недоумение буди и фактът, че след няколкото статии по темата, както и множеството жалби от пострадали бенефициенти до Инспектората на Министерството на икономиката и Централното координационно звено в Министерския съвет, не се предприемат мерки по отношение на работата на този отдел.     Жалбите са конкретно срещу началника на отдел „Законодателство, вътрешен контрол, и нередности“ г-жа Гинка Тодорова, която се ползва с протекциите на министъра на икономиката и доскорошния му съветник по програмата Любомир Ганчев.     Самият министър не само, че е запознат с ширещия се административен произвол, но очевидно го одобрява и смята за правилен, без дори да си дава сметка, че той е бил подведен да подписва незаконосъобразни резолюции и решения за финансови корекции, които впоследствие масово се обжалват по съдебен ред. Твърденията в жалбите на бенефициентите се потвърждават и в одитните доклади на различните контролни органи (Сметна палата, ИА „Одит на средствата от ЕС“, дирекция АФКОС към МВР), които съдържат остри критики и констатации за сериозни пропуски по отношение на администрирането на нередностите по програмата – неспазване на нормативно регламентирания срок за разглеждане на сигнала за нередност, липсата на прозрачност и еднакъв подход в решаването на сходни казуси и т.н. Някои от тези констатации са оценени с изключително висок риск за функционирането на системите за управление и контрол, което потенциално би могло да рефлектира върху спиране на плащанията по програмата от страна на ЕК. В доклад на Сметна палата, публикуван на   се открояват следните констатирани нарушения, свързани с нерегистриране на сигналите за нередност в деловодната система на Министерството на икономиката, забавяне в разглеждането на сигналите, извън три месечен срок от датата на получаването на сигнала с писмен акт , относно наличие или липса на нередност, невъвеждане на резултатите от извършените проверки в Информационната система за управление и наблюдение, в резултат на които е направено заключение за недобра организация и пропуски пор отношение на администрирането на нередности. Независимо от констатациите и дадените препоръки, обаче, липсват предприети действия, което води до извода, че това е одобряваният маниер на работа по програмата , който ще се прилага занапред.  ", "date": "2019.04.10", "title": "КОЙ командва в Министерството на икономиката?"}
{"url": "http://www.classa.bg/%D1%81%D0%B2%D1%8F%D1%82/item/394416-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F-%D0%B5-%D0%BF%D1%8A%D0%BB%D0%BD%D0%B0-%D1%81-%D0%B1%D0%B0%D0%BA%D1%82%D0%B5%D1%80%D0%B8%D0%B8-%D0%B8-%D0%B3%D1%8A%D0%B1%D0%B8%D1%87%D0%BA%D0%B8,-%D0%BA%D0%BE%D0%B8%D1%82%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D1%83%D0%B2%D1%80%D0%B5%D0%B4%D1%8F%D1%82-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BD%D0%B0-%D0%B0%D1%81%D1%82%D1%80%D0%BE%D0%BD%D0%B0%D0%B2%D1%82%D0%B8%D1%82%D0%B5", "text": "НАСА проведе проучване, което идентифицира бактериите и гъбичките, обитаващи Международната космическа станция (МКС), срещу които могат да бъдат разработени мерки за сигурност за бъдещи космически пътувания.   Според подробно обяснение на Каштури Венкатесваран, от Jet Propulsion Laboratory на НАСА, тези организми могат да повлияят на човешкото здраве, като предизвикат възможни алергии или инфекциозни заболявания. В този контекст астронавтите са още по-изложени на риск, защото вече имат променен от космическите пътувания имунитет. Въпреки това, Чечинска Сиелаф от изследователския екип изясни, че развитието на болести зависи от няколко фактора, като \"здравословното състояние на всеки индивид и как тези организми работят в космическата среда\". Ето защо, добавя Венкатесваран, \"важно е да се идентифицират видовете микроорганизми, които могат да се натрупват в уникалната затворена среда, свързана с космическия полет, колко дълго те оцеляват и тяхното въздействие върху човешкото здраве и инфраструктурата на космическия кораб.\" Повечето от микробите, открити в МКС, са свързани с хората. Най-разпространен е стафилококът, последван от пантея и бацил, който включва организми, считани за опортюнистични патогени на Земята, като стафилококов ауреус, който обикновено се появява на кожата и носните проходи, и ентеробактерия, свързана със стомашно-чревния тракт. За тяхното откриване са използвани традиционните техники и методите за секвенциране на гени, приложени на осем места в МКС, като тоалетна, маса в трапезарията, спални, прозорец за наблюдение и платформа за упражнения. Работата беше извършена на три полета за период от 14 месеца. Така се успели да проучат дали бактериите и гъбичките се различават според местоположението и времето и са открили, че гъбичките са стабилни, но общностите на микробите се променят през месеците. И накрая, Венкатесваран подчерта, че този „първи пълен каталог на бактерии и гъбички, намерени на повърхността на затворени космически системи ще позволи дасе разработят мерки за сигурност, които отговарят на изискванията на НАСА за човешка експанзия в космоса\".", "date": "2019.04.10", "title": "Международната космическа станция е пълна с бактерии и гъбички, които могат да увредят здравето на астронавтите"}
{"url": "http://www.classa.bg/%D1%81%D0%B2%D1%8F%D1%82/item/394417-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0-%D1%83%D0%BC%D0%B8%D1%80%D0%B0-%D0%BE%D1%82-%D0%BC%D0%B0%D0%BB%D0%BA%D0%B0-%D1%80%D0%B0%D0%BD%D0%B0,-%D0%BD%D0%BE-%D0%BD%D0%B0-%D0%BD%D0%B0%D0%B9-%D0%BB%D0%BE%D1%88%D0%BE%D1%82%D0%BE-%D0%BC%D1%8F%D1%81%D1%82%D0%BE", "text": "Принцеса Даяна би могла да преживее катастрофата в Париж през нощта на 31 август 1997 г., казва изтъкнатият британски съдебен патолог Ричард Шеперд, който през 2004 г. прегледа смъртта на Даяна по искане на тогавашния шеф на лондонската полиция. Сега лекарят представя откритията си на публиката в книгата „Неестествени причини\", която ще се продава от 18 април и чийто екстракт публикува Daily Mail. Единственият оцелял от инцидента е Тревър Рийс-Джоунс, бодигард на тогавашния партньор на Даяна, милиардерът Доди Ал Файед, който седял на пътническата седалка с колан, така че тялото му се движело по-малко. Шофьорът на Диана, Анри Пол, както и самата принцеса и партньора й, не били осигурени с колани. След удара т. н. „Народна принцеса\" се придвижила напред, но претърпяла по-леки наранявания, отколкото Ал Файед и шофьорът (загинали на място). Според Шеперд, Даяна \"е счупила някои кости и е получила малка рана в гърдите. Но тази малка рана - малка драскотина във вена на един от дробовете й – е приключила живота на принцесата. Тази вена кървяла малко по малко, скрита в центъра на гърдите.\" Когато линейката пристигнала, Диана можела да общува и изглеждала стабилна, така че лекарите се съсредоточили върху телохранителя. „Малката рана наистина беше много малка, но беше на най-лошото място\", казва лекарят. Вече в линейката Диана започва постепенно да губи съзнание. В болницата тя претърпява сърдечен арест, а лекарите, след няколко опита да я съживят, пристъпват към операция, след което определят причината и се опитват да поправят вената. \"Но за съжаление беше твърде късно\", казва патологът. Д-р Шеперд смята, че смъртта на принцеса Даяна би могла да бъде избегната \"ако тя просто беше ударила предната седалка под малко по-различен ъгъл\", \"само ако бяха карали по-бавно\", \"ако е била поставена директно в линейката.\". Въпреки това, лекарят подчертава, че най-голямата роля в избягването на фаталната смърт е зависело от самата Диана: „ако тя просто бе сложила предпазния си колан, вероятно щеше да се появи два дни по-късно на публично място с черно око, може би дишайки трудно от счупените ребра и със счупена ръка в гипс\", предполага патологът, който след разследването си описа смъртта на принцеса като \"трагичен инцидент\".", "date": "2019.04.10", "title": "Принцеса Даяна умира от \"малка рана, но на най-лошото място\""}
{"url": "http://www.classa.bg/%D1%81%D0%B2%D1%8F%D1%82/item/394418-%D0%B5%D0%BA%D0%B2%D0%B0%D0%B4%D0%BE%D1%80-%D1%81%D0%B8-%D0%B7%D0%B0%D0%BF%D0%B0%D0%B7%D0%B2%D0%B0-%D0%BF%D1%80%D0%B0%D0%B2%D0%BE%D1%82%D0%BE-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B4%D0%B6", "text": "Външният министър на Еквадор Хосе Валенсия заяви, че правителството на неговата страна си запазва правото да разследва основателя на WikiLeaks, Джулиан Асанж, който остава в посолството на Еквадор в Лондон.   \"Еквадор си запазва правото, разбира се, да провежда своите разследвания, държавата има право да предоставя и преразглежда това дипломатическо убежище, затова можем да извършим тези разследвания, за които смятаме, че са нужни\", каза Валенсия пед медиите. Сред разследванията, които правителството на Еквадор може да направи, е достъпът на Асандж до интернет. \"Имаме доклади, според които вероятно той има достъп до интернет. Това конкретно ще определят разследванията, които ще бъдат извършени,\" каза Валенсия, според Ройтерс. Валенсия обясни, че правителството на Еквадор винаги е давало на Асандж \"изключително хуманитарна\" процедура, включително възможността да има Wi-Fi мрежа, но основателят на WikiLeaks е отказал. На фона на слуховете за евентуално експулсиране на Асандж от посолството и последващ арест от британските власти, Валенсия заяви, че страната му \"при никакви обстоятелства не подлежи на външен натиск\". Миналата седмица платформата на WikiLeaks, цитирайки източник на високо ниво, увери, че Асандж ще бъде експулсиран до \"часове или дни\" от еквадорското посолство, след появата на портала информация за случай, който предполага, че инкриминира президента Ленин Морено в корупционни действия. Валенсия заяви, че тези слухове са \"изцяло в несъгласие с истината, но Еквадор ще действа в съответствие с международното право и ще вземе суверенно, независимо и автономно решение \", съобщава El Telégrafo. След разпространението на документи, които предполагат, че семейството на Морено е свързано с корупция, лъжесвидетелстване и пране на пари чрез чуждестранни компании, правителството на Еквадор съобщи за теча пред специалния докладчик за правото на личен живот на Организацията на обединените нации (ООН), Джоузеф Канатачи. След жалбата Канатачи съобщи, че на 25 април ще се срещне с Асандж в посолството на Еквадор в Лондон, за да определи дали на първо четене има случай на нарушение на личния живот, което да оправдава по-широко разследване на темата.", "date": "2019.04.10", "title": "Еквадор \"си запазва правото\" да разследва Джулиан Асандж"}
{"url": "http://www.classa.bg/%D1%81%D0%B2%D1%8F%D1%82/item/394419-%D0%BA%D0%B0%D0%BA%D0%B2%D0%B0-%D0%B5-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%B0-%D0%B3%D0%B2%D0%B0%D1%80%D0%B4%D0%B8%D1%8F-%D0%BD%D0%B0-%D0%B8%D1%80%D0%B0%D0%BD,-%D0%BA%D0%BE%D1%8F%D1%82%D0%BE-%D1%82%D1%80%D1%8A%D0%BC%D0%BF-%D0%BA%D0%B2%D0%B0%D0%BB%D0%B8%D1%84%D0%B8%D1%86%D0%B8%D1%80%D0%B0-%D0%BA%D0%B0%D1%82%D0%BE-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "На 8 април, за първи път в историята си, Съединените щати квалифицират като терористична организация чуждестранна военна институция от официален характер. Става дума за Ислямската революционна гвардия на Иран (IRGC), мощна елитна военна сила. Каква е историята на тази военна формация? IRGCs се сформира малко след ислямската революция, която настъпи през февруари 1979 г., когато лидерът на революцията, аятолах Хомейни, се върна от изгнание и свали монархията на шах Мохамед Реза Пахлеви, подкрепян от Съединените щати. Скоро страната става ислямска република под ръководството на аятолах Хомейни. Ислямската революционна гвардия на Иран е създадена от няколко паравоенни сили, верни на новото правителство, докато лоялността на редовната армия е била по това време под въпрос. На тази нова военна институция е възложена защитата на постиженията на самата революция, докато армията се занимава с опазването на териториалната цялост и независимостта на страната. Въпреки това, през 1980 г., поради нахлуването на Ирак, IRGC бяха принудени да действат като редовната армия: техните войски трябваше да заменят намаляващия брой войници на иранската армия, които са претърпели загуби и политически чистки. Накрая, ислямската революционна гвардия на Иран разработила свои собствени авиокосмически и военноморски сили (NEDSA), дублирайки много от отговорностите на редовната армия на Иран. Тайният клон на елита в рамките на IRGC се нарича Силата на Кудс и се оказа, че е продукт на ирано-иракската война. Тя е създадена като звено на Специалните части, но бързо преодолява тази роля и става експедиционен клон, отговарящ за операции в чужбина и неконвенционална война. През 2009 г. ислямската революционна гвардия на Иран също разработи собствена разузнавателна организация, която изглежда е по-фокусирана на национално ниво. Друго следствие на войната между Иран и Ирак е паравоенната група на доброволческата милиция \"Басидж\". Тази милиция в крайна сметка се присъедини към IRGC и понастоящем служи като помощна сила и като обучен мобилизационен резерв. Наземните, въздушните и военноморските сили на корпуса на ислямската революционна гвардия редовно организират свои собствени учения или в сътрудничество с редовната армия. AFAGIR оперира ирански балистични ракети.", "date": "2019.04.10", "title": "Каква е ислямската революционна гвардия на Иран, която Тръмп квалифицира като терористична организация?"}
{"url": "http://www.classa.bg/%D1%81%D0%B2%D1%8F%D1%82/item/394420-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%BE%D0%B4%D0%BE%D0%B1%D1%80%D0%B8-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82,-%D0%BA%D0%BE%D0%B9%D1%82%D0%BE-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D1%8F%D0%B2%D0%B0-brexit-%D0%B1%D0%B5%D0%B7-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "В понеделник двете камари на парламента на Обединеното кралство дадоха подкрепата си за законопроект, който предотвратява \"твърдия Brexit\". След гласуването в Камарата на общините, в което го подкрепиха 390 члена, а 81 бяха против инициативата, проектът също получи одобрението на кралица Елизабет II и вече е станал закон. Чрез тази мярка законодателите принуждават британския премиер Тереза Мей да проведе нови преговори с представителите на Европейския съюз, за да постигне удължаване на напускането на Обединеното кралство от блока. \"Двете парламентарни камари днес изразиха становището си, че излизането на Обединеното кралство от ЕС без споразумение би било дълбоко вредно за работните места, производството и сигурността на страната ни\", заяви водещият автор на проекта Ивет Купър. Миналата седмица Мей изпрати писмо до Брюксел, в което поиска да отложи Brexit до 30 юни. \"Обединеното кралство предлага този срок - удължаването да приключи на 30 юни 2019 г.\", се казва в документа. Искането на премиера трябва да бъде обсъдено по време на срещата на европейските лидери тази сряда. След молбата на Мей агенция АП съобщава, като се позовава на анонимни длъжностни лица от ЕС, че Брюксел вече има отговор на молбата. Според тези източници Туск призова държавите-членки да предложат на Обединеното кралство \"гъвкаво разширение\", което да бъде одобрено на срещата на върха следващата сряда. Британският парламент отхвърли досега всички алтернативи на Brexit, предложени от министър-председателя, и ако не бъде постигнато споразумение, Обединеното кралство ще бъде принудено да напусне ЕС на 12 април.", "date": "2019.04.10", "title": "Обединеното кралство одобри законопроект, който предотвратява Brexit без споразумение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394408-%D0%BE%D1%8F%D0%B6%D0%B4%D0%B0%D0%BD%D0%B5-%D0%B8-%D0%B1%D0%B5%D0%B7%D0%BD%D0%B0%D0%BA%D0%B0%D0%B7%D0%B0%D0%BD%D0%BE%D1%81%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8F%D0%BA%D0%B0%D1%88-%D0%BD%D0%B8%D1%89%D0%BE-%D0%BD%D0%B5-%D1%81%D0%B5-%D0%B5-%D0%BF%D1%80%D0%BE%D0%BC%D0%B5%D0%BD%D0%B8%D0%BB%D0%BE", "text": "БСП се кани да събори ГЕРБ така, както ГЕРБ събориха Тройната коалиция през 2009. А това създава усещането, че вече толкова години нищо не се е променило - ояждане, произвол, безнаказаност.  Искаме ли повече от същото?         Днес БСП се опитва да събори ГЕРБ така, както ГЕРБ събориха Тройната коалиция през 2009 година - с обвинения за безнаказана и нагла корупция и обещания за справедливи наказания. А след като това се случва отново, значи преяждането с власт очевидно е константна характеристика на българските управляващи. Константни изглеждат и други две величини - неефективното правораздаване и късата памет на обществото. Резултатът: справедливост така и няма. Но предстои предизборна кампания за европейските избори, едната страна отново е брандирана като „корумпирана\", а другата - като „борец срещу корупцията“. И пак се леят инициативи за нови закони, за нови проверки, за още публичност. След вчерашното заседание на Консултативния съвет по национална сигурност (КСНС) при президента, посветено на същата тази борба срещу корупцията по високите етажи на властта, стана ясно, че кампанията се изостря още преди да е започнала. Но не защото премиерът Бойко Борисов и лидерката на БСП Корнелия Нинова имат различни преразкази за случилото се на „Дондуков“ 2. За първи път КСНС приключи без обща декларация, тъй като с тезите на Румен Радев е била съгласна само Нинова, а Борисов определи президентската чернова за общо решение именно като „предизборен подарък за г-жа Нинова“. Операция  \" Измиване на ръцете \" За да не излезе, че се боят, а и за да покажат политическа воля за противодействие на корупцията, управляващите ще приемат най-безполезното и безопасно предложение на БСП - създаване на анкетна комисия за проверка на т.нар. „Апартаментгейт“. ГЕРБ лесно биха контролирали такава комисия, защото, с изключение на БСП, се ползват от гласната и негласна подкрепа на останалите парламентарно представени политически сили.     Друго съществено предложение на социалистите бе подритнато под килима - за налагане на съдебен контрол върху актовете на прокуратурата. Сега, както е известно, над обвинението е само Господ. За „тотален съдебен контрол върху дейността на прокуратурата“ призова още преди десетина години тогавашният главен прокурор Борис Велчев. Идеята бе да се повиши доверието в работата на обвинението, разглеждано от мнозина като инструмент за разчистване на сметки както с политически противници, така и на бизнес територии. Но на заседанието на КСНС предложението е било отхвърлено с аргумента за прекомерна натовареност на съдиите. Случайно ли е това? \" Къде е заровено кучето \" Между изборите за евродепутати в края на май и тези за местна власт в края на октомври предстои друг твърде важен избор - на нов главен прокурор. А за управляващите, които и да са те, е много важно той да бъде контролиран от тях. Удълженият мандат на Сотир Цацаров изтича през септември и ако стабилността си беше все така стабилна, ГЕРБ можеха безпроблемно да наложат и следващия ръководител на държавното обвинение. Но ако евентуални предсрочни избори изпреварят процедурата за нов първи обвинител, това не изглежда така предопределено. Разбира се, Висшият съдебен съвет (ВСС) избира, а президентът подписва указа. Но Цацаров беше известен като „фаворит на управляващите“ още преди да спечели от раз гласуването във ВСС - и преди онзи запис, в който един вече бивш прокурор казва на Бойко Борисов: „Не ми се подсмихвай, ти си го избра\". Изборна загуба на ГЕРБ може да доведе и до загуба на контрола върху обвинението - апарата, от който зависи кой да бъде „опраскан“ и кой - опазен. Това дори изглежда по-страшно за партията, управляваща вече трети мандат. Има вариант Цацаров да поиска да бъде освободен предсрочно от поста, но в настоящия момент такъв ход би предизвикал нови сътресения. Затова и управляващите се стремят да се задържат на власт още известно време, макар това да става все по-трудно заради каскадните ефекти от „Апартаментгейт“, поразили и потенциални кандидати за високия пост. Докъде ще стигне  \" Апартаментгейт \" Резултатът от евроизборите несъмнено ще бъде повлиян от проверките на прокуратурата, която проучва как са придобили апартаментите си председателят на КПКОНПИ Пламен Георгиев, синът на директора на Националната следствена служба и заместник главен прокурор Борислав Сарафов и съпругата на председателя на Върховния касационен съд Лозан Панов. Самата КПКОНПИ пък ще проверява зам.-председателя на ГЕРБ Цветан Цветанов, който вече напусна парламента. Но доколко обществото може да се доверява на Антикорупционната комисия, след като нейното ръководство се компрометира по същата причина, заради която ще проверява Цветанов? Вчера КПКОНПИ публикува съобщение, в което се твърди, че „атаката срещу Комисията е от двама олигарси и една политическа партия, за което има 2 млрд. и 200 млн. причини (на толкова възлизаше искът на КПКОНПИ за запор на имущество на банкера Цветан Василев - б.а.), които могат да мотивират не една политическа партия да направи това“. Подобни писания уронват и последните остатъци от репутацията на органа. След като три месеца проверяваше министъра на финансите Владислав Горанов, който беше декларирал, че живее в луксозен апартамент, предоставен безвъзмездно от кръстника му, КПКОНПИ заключи, че няма конфликт на интереси. Как звучи този извод в светлината на новите обстоятелства?     Ако не искаме повече от същото От годините на Тройната коалиция пазим избледняващите спомени за скандални заменки на ниви и пущинаци срещу терени край морето, за спрените предприсъединителни фондове по ФАР и ИСПА, за онази така и несъстояла се концесия за магистрала „Тракия“, преговорите за която продължиха половин мандат. Но „шестте апартамента на Цветанов“ (или пет, или седем, кой знае) ще се помнят. Както ще се запомни и терасата със сауната и барбекюто на Пламен Георгиев. Причините са две - тези скандали имат лица, а на въпросните лица им липсва убедителния разказ за придобиването на имотите. Независимо от констатациите на проверяващите, „Апартаментгейт“ вече отслаби управляващата партия. Защото вся силни колебания сред избирателите ѝ. В същото време не е никак сигурно дали БСП е реална алтернатива - или просто повече от същото. Всяко следващо разкритие за имотна далавера, все едно от кого е извършена, само ще засили отвращението към политическите елити. Това от своя страна ще понижи още повече избирателната активност, която на евроизбори и бездруго е ниска, и ще тласне много избиратели в ръцете на отявлени популисти. И така опираме до качествата на публичните личности - онези хора, на които възлагаме доверие, за да ни представляват и защитават интересите ни. Водачът на листата на „Демократична България“ Радан Кънев декларира публично както имущественото си състояние, така и начина, по който е придобито. Нека добросъвестно го направят и останалите. Иначе, като Диоген с фенера, ще търсим хора почтени, хора с достойнство, а не малодушни послушковци с рефлекси на соцапаратчици. Ако не искаме повече от същото.    ", "date": "2019.04.10", "title": "Ояждане и безнаказаност: в България сякаш нищо не се е променило"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394409-10-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "879 г. - Луи Трети става крал на западните франки.     1710 г. - В Англия влиза в сила приетият през 1709 г. първи в света закон за авторското право.   1790 г. - Създадена е системата за патентоване в САЩ.   1815 г. - Вулканът Тамбора в Индонезия започва най-бурното изригване в съвременната история, в резултат на което загиват 71 хиляди души.   1841 г. - Излиза първият брой на вестник „Ню Йорк Трибюн\".   1841 г. - В Канада е основан град Халифакс.   1849 г. - Американецът Уолтър Хънт патентова безопасната игла.   1866 г. - Основано е българско читалище в Цариград.   1868 г. - Английски и индийски войски побеждават в Абисиния армията на етиопския император Теодор, избити са 700 етиопци.   1880 г. - Започват преговори за национално обединение на България.   1914 г. - Пред дипломатическия корпус в Крагуевац 2200 български наборници от Македония отказват да положат военна клетва в сръбската армия и един от всеки десет е разстрелян.   1912 г. - „Титаник\" напуска пристанището в Саутхемптън, Англия за своето първо и единствено плаване.   1913 г. - Основан е спортен клуб „Славия\".   1916 г. - В САЩ е създадена професионалната асоциация по голф.   1922 г. - Започва провеждането на Генуезката конференция.   1925 г. - Публикуван е „Великият Гетсби\" от Фр. Скот Фицджералд.   1930 г. - Произведена е първата синтетична гума.   1940 г. - Исландия се отделя от хегемонията на Дания.   1940 г. - Втора световна война: Катинско клане - десетки хиляди хора - цветът на полската нация, са екзекутирани от НКВД   1941 г. - Втората световна война: Страните от Оста създават в окупирана Югославия независима хърватска държава.   1944 г. - Освобождаване на Одеса на окупацията на Германия по време на Одеските операции   1944 г. - Хенри Форд II става изпълнителен вицепрезидент на Ford Motor Company.   1945 г. - Немският крайцер „Адмирал Шеер\" е потопен при атака на британската авиация, загиват 32-ма души на борда на кораба.   1953 г. - На екран е пуснат първият триизмерен филм - „Восъчната къща\".   1957 г. - Суецкият канал е отворен за всички кораби, след като е бил затворен за три месеца.   1963 г. - Американската подводница US Thresher потъва в океана, загиват 129 души екипаж.   1970 г. - Пол Маккартни обявява разпадането на The Beatles.   1972 г. - Подписване на Международната конвенция за забрана на биологичните и токсичните оръжия.   1973 г. - Подписано е българо-гръцко споразумение за използване на солунското пристанище от България.   1979 г. - В 20.34 ч. московско време е изстрелян космическият кораб „Съюз 33\", в който лети първият български космонавт Георги Иванов.   1988 г. - След 10-годишно строителство е открит 11-километровия мост Сето, съединяващ японските острови Хоншу и Шикоку.   1989 г. - Премиера на българския игрален комедиен филм „Адио, Рио\".   2001 г. - България е извадена от негативния Шенгенски списък и за българите отпада изискването за визи в ЕС.   2010 г. - Самолетът на полските военновъздушни сили Ту-154 се разбива в Самолетна катастрофа край Смоленск, Русия, при което загиват всичките 96 пътници, в това число президентът на Полша Лех Качински и други официални лица.    ", "date": "2019.04.10", "title": "10 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394410-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%82%D0%B5%D1%80%D0%B5%D0%BD%D1%82%D0%B8%D0%B9-%D0%B8-%D0%BF%D0%BE%D0%BC%D0%BF%D0%B8%D0%B9", "text": "Мчци Терентий, Помпий, Африкан, Максим, Макарий, Зинон, Александър, Теодор и 33 воини Картагенски [ок. 250 г.]. Свщмчк Йаков презвитер и мчци Азадан и Авдикий дякони Персийски [ок. 380 г.]. Мчк Димос Смирненски [1763 г.]. Свщмчк Григорий V, патр. Константинополски [1821 г.].      Препмчци игумения Анастасия и 35 сестри Угличски [1609 г.]Св. мчци Терентий, Помпий, Африкан, Максим и др. пострадали за Христа и се удостоили с безсмъртна слава по времето на император Деций. По негова заповед всички поданици на империята трябвало да принесат жертви на римските богове, а ако се противят - да бъдат принуждавани с мъчения. Мнозина се уплашили и се поклонили на идолите, но тези 40 мъченици останали непоколебими, поради което били посечени", "date": "2019.04.10", "title": "Свети мъченици Терентий и Помпий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394411-%D0%BA%D0%BE%D0%B9-%D1%81%D0%B8-%D0%BE%D1%82%D0%B8%D0%B2%D0%B0-%D0%B8-%D0%BD%D0%B0-%D0%BA%D0%BE%D0%B3%D0%BE-%D0%BC%D1%83-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D0%B2%D0%B0", "text": "Бойко Борисов обяви ден на отворените врати във властта. Трима души се принудиха да ги затворят от външната страна. За няколко часа бяха подадени оставките на  Панайот Рейзи  (без негово съгласие), на  Томи Николов  като зам.-областен управител на София, и на  Делян Добрев  като депутат от ГЕРБ. Ако тази чистка имаше общ знаменател, той се крие в страховете от необратим срив на партията, управлявала с кратки прекъсвания в продължение на почти 10 години.     Опасенията не са свързани с вота за Европарламент на 26 май - той е оставен на отговорността на Цветанов и отбора на действащите евродепутати - а с местните избори през есента. Опасенията са свързани с въпроса ще го бъде ли ГЕРБ в следващото десетилетие, или уроците на старата десница отново ще останат ненаучени. За първи път от началото на скандала \"Апартаментгейт\" Борисов прави опит да спре свободното падане и да действа, вместо да се оправдава. Каквито и щети да претърпи текущата изборна кампания за ЕП, те няма да са толкова опасни, колкото би било парализирането на партията в режим \"глуха защита\". Резултатът от втория сценарий е известен - спомнете си късната Тройна коалиция. Селективният подход в късането на \"опашките\" в ГЕРБ обаче поставя под съмнение и изхода от новата стратегия на Бойко Борисов. Достатъчно е да погледнем кой си отива и на кого му се разминава. Делян Добрев беше поразен от шрапнелите на скандала \"Кумгейт\", от който съпартийците му в ПГ на ГЕРБ уж го спасиха със сетни сили преди година и половина с аргументи \"Хората те обичат, нямаш право да подаваш оставка\". Проблемът е, че когато на човек му е писано да се удави, ще се удави и с чаша вода. Имотните сделки на кумците, братовчедите и майката на депутата, изтекли в \"Биволъ\", доведоха до повторен предсрочен край на мандата му. Предисторията на казуса \"Добрев\" все пак е много показателна за причините за срива на доверието, който Борисов се опитва да компенсира в последните седмици. Вътрешният бунт на депутатите от ГЕРБ през 2017 г. беше първата смела, публична и непредсказуема проява на неподчинение от страна на актива, лоялен на Цветан Цветанов, срещу волята на премиера. Това беше моментът, в който Борисов сякаш изпусна юздите над \"това, което имаме като партия\". Съображението на апарата \"Власт не се дава без бой\" надделя над предчувствието на създателя му, че в подножието на същата тази власт къкри бавен огън, от който няма да има спасение, стане ли твърде късно. Оказа се, че залогът на Цветанов е бил грешен. ГЕРБ запази мандат, но изгуби лице. Изгуби и контрола върху местното самоуправление в Хасково, чийто кмет обяви независимост от партията, която му спечели изборите. Първа черна точка. Отива си и Панайот Рейзи - макар и насила, зачислявайки епичен PR-гаф в пасива на ГЕРБ. Малко след като пресцентърът на партията го \"освободи\" от кметския пост, той се завърна с фундаментална корекция. Вместо оставка в името на \"високия морален стандарт\", Рейзи предпочете да се отведе единствено от \"високия\" си пост на партиен секретар на ГЕРБ-Созопол и да се яви на следващите избори като свободен агент Така или иначе, той е с единия крак навън заради повдигнатото обвинение в присвояване на 2 милиона лева. Докато чака окончателното съдебно решение за отстраняване от длъжност, все пак Борисов му е направил предложение, на което уж да не може да откаже. Е, явно може. Оттук нататък - късмет в ръцете на \"независимата и безпристрастна\" съдебна власт. Без никаква изненада, Рейзи също се оказа дългосрочна грешка на ГЕРБ. Грешка на цялостната стратегия, която допусна съдружието с местни феодали на принципа \"Ако не можем да ги победим, да ги направим част от отбора\". Тази стратегия позволяваше на партията да асимилира разработени модели на местно самоуправление, над които явно не държи пълен контрол. Тя позволяваше на Цветан Цветанов да оцветява картата на България в светлосиньо като пример за тотална доминация на ГЕРБ. На каква цена? На цената на унизителната ситуация, в която провинциален партиен функционер не може да бъде убеден, че е време да се оттегли след 20 години буреносна кариера в политиката. Созопол няма да е единствената община, в която ГЕРБ ще се конкурира сама със себе си на следващите местни избори. Втора черна точка. Третата оставка падна в Софийското поле, където зам.-областният управител Томи Николов и партньорката му Ивелина Джартова (общинска съветничка от ГЕРБ) са построили къща тип \"преместваемо имение\" върху 4 дка земеделска площ, купена за 700 лв. Впрочем, ако останалите твърдения за имотни сделки на фамилията му са достоверни (вкл. препродажба на общинско жилище за крайно нуждаещи се и замяна на апартаменти срещу \"петно\" за бъдеща бензиностанция), то последната схема ще се окаже най-невинната. Интересният детайл: както Столична община, така и Министерството на земеделието са установили, че са налице нередности. Въпросът е защо чак сега? И защо зам.-областният управител напуска чак след подкана от министър-председателя? Май не само Цветан Цветанов не е схванал намека в думите на Йорданка Фандъкова, че преходът от скандал в скандал е пагубно за доверието и във фигурите на властта, и в самите институции. Трета черна точка, край на играта. Това, което остава под чертата, е следният неясен казус: с какво сделката на Цецка Цачева е по-неприлична от тази на Вежди Рашидов? Защо разпродажбата на имоти в полза на роднини на Делян Добрев е по-различна от родителските дарения в полза на Николина Ангелкова? Защо прокуратурата бе сезирана за имотното състояние на бившия зам.-министър на спорта Ваня Колева, но не и за бившия зам.-министър на енергетиката Красимир Първанов? Защо високият морален стандарт на ГЕБР с искането на оставки само \"при съмнения за нарушения на закона\" не бе приложен спрямо финансовия министър Владислав Горанов? Всеки един от тези случаи е показател за способността на контролните органи (и държавните, и вътрешнопартийните) да проспят видими политически недоразумения, които се възпроизвеждат пред очите на всички.     Нито един от тези скандали не се базира на нова тайна информация или на неочаквани инцидентни събития. Стихийна е само лавината, която ги оголва предизборно. Стихийна е и реакцията на ръководството на ГЕРБ, изправено в лицето на критична загуба на влияние. Митът за \"пълзящия преврат\", с която остриетата на ГЕРБ досега оправдаваха всяка своя грешна стъпка, вече не издържа. В противен случай, ще се окаже, че Бойко Борисов съучаства в собственото си сваляне от власт. За трети път.", "date": "2019.04.10", "title": "Кой си отива и на кого му се разминава?"}
{"url": "http://www.classa.bg/%D1%81%D0%B2%D1%8F%D1%82/item/394402-%D0%B4%D0%B6%D0%B8%D1%85%D0%B0%D0%B4%D1%8A%D1%82-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0", "text": "  ....Европейските невести на “Ислямска държава”     Европейските страни, които вече почувстваха последиците от войната в Близкия изток под формата на бежанска криза през 2015 г., се сблъскват с неочакван проблем. Става дума за онези, които имат европейско гражданство, след като се присъединиха към ИД, и сега искат да се върнат обратно. Най-ясен е примерът с така наречените „Невести на Ислямска държава” и това е феномен, станал възможен поради мащабната промяна в националния и културния състав на населението на стара Европа, за сметка на всичките избягали от Близкия изток и от другите ислямски региони в света.   Близкоизточната драма е далеч от развръзката. Макар в най-горещия й участък – Сирия, да е налице известна промяна на ситуацията. Изглежда, съпротивата на така наречените бойци на ИД (Ислямска държава) бе окончателно сломена. Има съобщения, че масовото изселване на екстремистите и техните семейства продължава от ъгъла на границата между Сирия и Ирак. САЩ обявяват “окончателната победа над ИД” и са готови да започнат, най-накрая, извеждането на войските си, обявено от Доналд Тръмп.     В това отношение европейските страни, които вече почувстваха последиците от войната в Близкия изток под формата на бежанска криза през 2015 г., се сблъскват с неочакван проблем. Става дума за онези, които имат европейско гражданство, след като се присъединиха към ИД, и сега искат да се върнат обратно. Най-ясен е примерът с така наречените „Невести на ИД” и това е феномен, станал възможен поради мащабната промяна в националния и културния състав на населението на стара Европа, за сметка на всичките избягали от Близкия изток и от другите ислямски региони в света.     Каква е реакцията на европейското общество към този проблем? Какво се прави от нейните държавни институции? Какви изводи са направени и как това може да повлияе на развитието на самата Европа? Да се опитаме да разберем това с пример за една от тези “невести на ИД”, случаят в момента е най-показателен, както и за решенията, взети по него, които също могат да се окажат решаващи.   Невестата беше в черно Шамима Бегум е британска гражданка. Преди четири години, на 15-годишна възраст, тя изчезна заедно с две свои приятелки от училището, в което учи – академията Бетнал Грийн в Източен Лондон. Тя е търсена по целия свят, но в крайна сметка се изяснява, че е заминала да се присъедини към ИД. Нейното местоположение стана известно едва наскоро, след като бе открита от журналиста на британския “Таймс” – Антъни Лойд, в бежанския лагер Ел Хол в провинция Ел Хасака в североизточна Сирия. Шамима се превърна в лице без гражданство, тъй като нейният британски паспорт трябва да бъде анулиран скоро с решение на правителството на Обединеното кралство. Тя няма ни най-малко съчувствие към никого. На първо място, към самата Великобритания. Сега Бегум е на 19 години, но не отрича, че направеният от нея избор преди четири години е бил доброволен и съзнателен. През това време тя успява да роди три деца, с едно от които, родено преди три дни, сега дава интервюта на журналистите от западните издания.  казва тя. И това е само малка част от изповедта й, в която няма и следа от разкаяние. Тя говори със спокоен поглед и овладян глас, че ни най-малко не се е „разстроила“ да види „отрязана глава в кошчето за боклук“. Тя моли за съчувствие, но когато я питат за екзекутираните заложници, отговаря, че те вероятно са „шпиони“. Шамима твърди, че не знае за престъпленията на джихадистите и за поробването на язидите, клането на християни и шиити и много други неща, които са се случили по това време в Ирак и Сирия. Единствените емоции, които проявява по време на интервютата, са към нейните деца, две от които са починали. Но в същото време оправдава терористичната атака в Манчестър на концерта на Ариана Гранде през 2017 г., където жертвите са 22 души, включително и деца, казвайки, че това е било „възмездие“. Въпреки това, тя иска да се върне в Обединеното кралство с единственото си оцеляло дете – новороденото момче. Не е изненада, че интервюто й в британското общество предизвика много остра реакция. Ето какво казва Куентин Съмървил, британски журналист, работещ в Близкия изток:  Случаят на Шамима Бегум не е изолиран и това е особено неприятно за британското общество. Нулева толерантност Лицата с британско гражданство изиграха важна роля за формирането и дейността на групировката ИД. Разбира се, има голям брой бойци и от други европейски страни, но по своя фанатизъм и жестокост британците държат първенството в тази мрачна “европейска класация”. Британско гражданство имаше и боецът, известен като “Джихадиста Джон” (Jihadi John) – Мохамед Емвази, за който се знае, че е главният екзекутор на ИД. Този, който убиваше пред камера. През 2015 г. той беше убит след удар с дрон в Рака. Тези факти са широко известни и в самото Обединено кралство. Така, че реакцията на медийното отразяване на тежкото положение на един от „доброволците“ на ИД беше предвидимо безжалостна. “Съчуствие ли? Да не би да се шегувате!”, възкликва The Sun. Осъзнаването, че тя се е радикализила не в Сирия, а във Великобритания, предизвика допълнително възмущение и, в резултата на това, британското правителство реши да отговори на искането на хората като обяви намерението си да анулира гражданството на Шамима Бегум. Въпреки факта, че само няколко дни по-рано министърът на правосъдието Дейвид Гок заяви, че „не можем да оставим хората без гражданство“. Би Би Си съобщи, че според информация от правителствени източници, 19-годишната “невеста на ИД” може да бъде лишена от британско гражданство, тъй като “тя има право на гражданство и на друга държава”. Всъщност, като дъщеря на мигранти, до 21-годишна възраст тя има право и на бангладешко гражданство. И тази „юридическа вратичка“ се оказа достатъчна, за да се анулира британския й паспорт. Самата Шамима Бегум смята, че решението е „несправедливо“ и твърди, че ще го оспорва. Освен това тя може да кандидатства и за холандско гражданство, защото съпругът й от ИД, също е гражданин на ЕС. Само 10 дни след пристигането си в Рака, тя се омъжва за 27-годишния холандски боец на ИД Яго Ридейк и има три деца от този брак. Но нито Бангладеш, нито Холандия са демонстрирали желание да ги приемат. Тя, разбира се, намери доброволци сред британските адвокати, но гласът й не бе чут. Сред основната маса граждани от нейната вече бивша страна тя не среща съчувствие и това, в обществената и политическата практика, се нарича режим на нулева толерантност. Обществеността е възмутена не от това, че тя, като тийнейджър, съзнателно се е присъединила към ислямистите. Недоволството е предизвикано от две неща. Първо, Шамима не се покайва и не иска прошка. Тя не твърди, че е била привлечена в Сирия чрез измама. Напротив, заявява, че не съжалява за нищо. И второ, нейното предизвикателно поведение, характерно за много мигранти в ЕС, в тази ситуация предизвика специални вълни на раздразнение. Много от „новите граждани” са свикнали да се държат така, сякаш тяхната „нова родина” и всички нейни жители са им задължени. Но с поведението си Шамима Бегум премина всички граници. Поради тази причина, за Великобритания, която все още е част от ЕС, тази ситуация се оказа особено болезнена. Въпреки че сега не само Великобритания е изправена пред този общ проблем.   Позиция без връщане Повечето от лицата, които бяха заедно с Шамима Бегум в лагера Ел Хол, бяха преместени там от района на Ел Багуз Ел Фокани, една от последните крепости на ИД в Сирия. През седмицата от там бяха евакуирани над 2000 души. И почти всички от тях са членове на семействата на бойците от ИД и които, за разлика от цивилното население, изпратено на 300-километров марш пеша, по договорка с американците, бяха транспортирани с автобус. Те все още не са преминали през процедури за филтриране, но сирийските специални служби предполагат, че Шамима Бегум няма да бъде единствената британска жена в този лагер. Както и няма да е единствената представителка на друга държава. Наистина, сред бойците цари истински интернационал. Въпросът за връщането на много от тях в техните държави скоро ще бъде повдигнат. Изправени пред подобна ситуация, Русия, Казахстан и САЩ прибраха своите граждани и гражданки от районите под контрола на ИД. Европейските страни все още не са. Ирак и Тунис се споразумяха да позволят на бившите бойци от ИД да се върнат. Обединеното кралство и много други страни от ЕС не го правят. Изглежда, че тези частни случаи започват да се превръщат в ясна позиция. Която за много от тях ще бъде присъда. Сирийските кюрди искат създаването на международни трибунали. И това ще е най-хуманното решение, защото ако международните сили и журналистите напуснат тези региони, никой няма да е в състояние да спре вълната от наказания без съд и присъда. И безопасността на такива като Шамима Бегум трудно ще бъде гарантирана. Нищо добро няма да ги очаква и ако попаднат в ръцете на силите на президента Башар ал-Асад, неговите представители ще бъдат особено доволни от такива „западни пленници“. В близко бъдеще Шамима Бегум и други като нея могат просто да изчезнат и те го знаят. И най-вероятно разбират, че няма да има прошка. От никоя страна. Преди четири години Шамима, заедно с двете си приятелки – Хадидже Султан и Амира Абас, бягат в Сирия, която тогава открито се наричаше “Ислямският Дисниленд” и мястото, където всеки ислямист може да постигне мечтите си. Сега Хадидже Султан е мъртва, а местоположението на Амира Абас е неизвестно. Шамима Бегум загуби всичко – гражданство, бъдеще, деца. Единият й син умира преди три месеца, на 8-месечна възраст, от недохранване и неизвестна болест. Дъщеря й почива само преди месец, на годинка и 9 месеца. Третото й дете –  също момче, се ражда няколко дни, преди европейските журналисти да я открият. Съдбата и на двамата е неясна и най-вероятно ще бъде много тъжна. Но със сигурност може да се каже, че решението по нейния случай ще бъде определящо по много въпроси. Такива като нея – “невести на ИД”, в момента са 145 само от Великобритания и те имат около 50 деца. Всички те не изглежда да се разкайват, но дори и да го показват, е съмнително, че това ще се посрещне с доверие, още по-малко с разбиране. Сега огромното мнозинство от британското общество е солидарно с министъра на вътрешните работи на Обединеното кралство Саджид Джавид, който предложи да се анулира гражданството на онези мъже и жени, които са се присъединили към терористите. Общественото мнение е очевидно и непоклатимо: точно тези хора представляват заплаха за националната сигурност, няма гаранция за тяхното успешно съдебно преследване или за дерадикализацията след завръщането им. Те просто ще се върнат и ще създадат нови терористични клетки у дома. Но проблемите не са само в тях или ситуацията около тях.   Повече от прост избор Разбира се, че решението на британското правителство все още не е окончателно. Най-малко, защото сериозността на последствията може да е твърде голяма. Прецедент, който позволява лишаването на британското гражданство от тези, които го притежават, може да доведе до тектонични промени в британската правна система. А оттам, и в обществено-политическата система. Така че, теоретично, Шамима Бегум все още може да бъде реабилитирана. Самата тя вече заяви, че е готова да приеме всяко наказание, включително затвор, само за да се върне. Но британското общество едва ли ще промени мнението си. Най-малкото, защото за него решението в случая на Шамима Бегум е нещо повече от прост избор. И още по-важно – това е повече от избор за по-нататъшната съдба на група граждани, които са извършили престъпление. И тук не става въпрос за “милосърдие“ или „строгост на закона“. За да осъзнаем с какво си имаме работа, е необходимо да разберем защо същата ситуация не предизвика никакви емоции в Русия и Казахстан, защото тези страни са изправени пред фундаментално различен набор от въпроси, които пораждат и други проблеми. Сред тях няма абсолютно никаква съществена промяна в националната, културната и религиозната структура на населението и това беше споменато по-горе.     Промяната, все още не е станала критична, но вече е заплашителна. Защото именно тя произведе не само „невести на джихада“, но и много джихадисти. И гледайки в това огледало, британското общество, както и цялото общество на Европа, внезапно започна да осъзнава, че може да се превърне в новия Близък Изток и не е далече времето това да се случи. В тази връзка създаването на прецедент за лишаване от гражданство и действителното депортиране на хора от Азия, включително и тези, родени на британска земя, наистина може да има много сериозни последици. За британското общество това е важна стъпка в много отношения, разклащайки основите на онази система, която се оформи през последния половин век. Да, за Великобритания това наистина е нещо повече от избор. Ще стане ли това повратна точка в нейната съвременна история? Кой знае. Всъщност, процесът на осъзнаване в голямата Европа вече се развива доста интензивно. В Германия от няколко години започна тихо, без да се шуми и без да се рекламира по никакъв начин политика на депортиране. Може би сега идва ред и на Обединеното кралство?  ", "date": "2019.04.10", "title": "Джихадът се завръща..."}
{"url": "http://www.classa.bg/%D1%81%D0%B2%D1%8F%D1%82/item/394403-%D0%B8%D1%80%D0%B0%D0%BD-%D0%BE%D0%B1%D1%8F%D0%B2%D0%B8-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89", "text": "Върховният съвет за национална сигурност на Иран внесе въоръжените сили на САЩ в списъка си с терористични организации, съобщиха от телевизионния канал «ПресТВ».   Това решение е отговор на действията на американския президент Доналд Тръмп, който преди това обяви намерението си да включи Иранската ислямска революционна гвардия в списъка на терористичните организации.     Съединените щати възобновиха санкциите си срещу Иран и увеличиха натиска върху тази страна, след като напуснаха иранското ядрено споразумение — сделка, която беше сключена през 2015 година и ограничаваше ядреното развитие на Техеран в замяна на отмяна на санкциите на Съвета за сигурност на ООН и едностранни мерки от САЩ и ЕС.  ", "date": "2019.04.10", "title": "Иран обяви армията на САЩ"}
{"url": "http://www.classa.bg/%D1%81%D0%B2%D1%8F%D1%82/item/394404-%D1%84%D0%B1%D1%80-%D1%81%D0%B5-%D0%B7%D0%B0%D0%B5-%D1%81-%D0%BA%D0%BE%D0%BB%D0%BE%D0%BC%D0%BE%D0%B9%D1%81%D0%BA%D0%B8%D0%B9", "text": "Федералното бюро за разследване на САЩ започна разследване на големия украински бизнесмен Игор Коломойский. Той е заподозрян във финансови престъпления на американска територия, пише The Daily Beast, цитирайки добре информирани източници. Според публикацията ФБР работи съвместно с прокуратурата на северния окръг на Охайо, където според съобщения в медиите Коломойский има инвестиции.     Вестникът не уточнява откога започва разследването, като посочва само, че се провежда „от известно време“. Междувременно представители на Коломойски вече отхвърлиха подозренията срещу него. Така, според адвокат Майк Съливан от адвокатската кантора Ашкрофт, Коломойский „категорично отрича, че някога е изпирал пари в Съединените щати“. „Той е бизнесмен“, заяви Съливан. Коломойски основава най-голямата индустриално-финансова група в Украйна „Приват“, представена в банковия сектор, нефтохимията, металургията, хранително-вкусовата промишленост, селскостопанския сектор, въздушния транспорт, спорта и медиите. През 2015 г., след конфликт с президента на Украйна, Петър Порошенко, той бе освободен от поста на ръководител на администрацията на Днепропетровски регион. На следващата година украинските власти национализират „Приватбанк“.     Сега Коломойски живее в чужбина, но контролира редица от най-големите украински телевизионни канали, новинарски портали и новинарски агенции. Коломойский е свързан с Владимир Зеленски, който победи сегашния украински президент Петро Порошенко в първия тур на изборите в страната. В края на март Коломойски бе добавен към базата на сайта „Миротворец“, а в началото на април активите му в Украйна бяха замразени.", "date": "2019.04.10", "title": "ФБР се зае с Коломойский"}
{"url": "http://www.classa.bg/%D1%81%D0%B2%D1%8F%D1%82/item/394405-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D0%BC%D0%B8%D0%BD%D0%B5%D0%BC-%D0%BE%D1%82-%D0%BC%D0%B5%D1%81%D0%BE-%D0%BD%D0%B0-%D0%BC%D0%BB%D1%8F%D0%BA%D0%BE", "text": "Още не е ясно при какви условия Великобритания ще напусне ЕС. \"Твърдият\" Брекзит обаче става все по-вероятен. А това плаши фермерите в Ирландия. Ако няма сделка, страната ни ще запустее,  смятат някои от тях. Ето защо:         За Джо Брейди земеделието и животновъдството са семейна традиция, чието начало датира от поне 1725 година. \"От тогава са най-старите записки в рода ни, които свидетелстват за това\", казва Брейди. След толкова столетия, през които фермата се е предавала от поколение на поколение, човек лесно може да се досети, че тук става дума за нещо повече от бизнес. Ирландското говеждо месо е известно по цял свят. 90% от продукцията се изнася в чужбина. Сега обаче тъмният буреносен облак Брекзит хвърля застрашителна сянка върху ирландското селско стопанство. Защото почти половината (46%) от ирландското говеждо месо се изнася във Великобритания, което носи приходи в размер на 1,5 милиарда евро. Ще става все по-трудно \"Твърдият\" Брекзит става все по-вероятен и това сериозно безпокои фермери като Джо Брейди. \"Ако се стигне до т.нар. твърд Брекзит и изнасяното месо във Великобритания трябва да бъде обмитявано според правилата на Световната търговска организация, тогава с месопроизводството в тази страна е свършено\", опасява се той. Фермите като тази на Брейди са силно зависими от конюнктурата. В тях целогодишно се раждат телета, които биват отглеждани по широките поляни. Когато пораснат, животните се продават на месопреработвателните фирми, които пласират месото на пазара. Десетилетия наред европейските аграрни субсидии и общата аграрна политика на ЕС помагаха за оцеляването на средноголемите животновъди в Ирландия. Въпреки финансовите инжекции обаче, много ирландски фермери все още са принудени да извършват и други дейности, за да имат и алтернативни финансови източници. Отглеждането на говедата съгласно високите стандарти за качество на ирландската месна индустрия излиза скъпо. Освен това цената за говеждото месо, която получават фермерите, е доста променлива. Така че те винаги трябва да си правят тънка сметка.     Мляко вместо месо? Ирландските фермери са свикнали да живеят с вечно променящите се цени на говеждото месо. Но продължаващият вече почти три години спор около Брекзита доведе до несигурност, каквато и Брейди не е преживявал. Той смята, че ако британците напуснат ЕС без сделка, за производството на месо няма да има никакво бъдеще. \"Бизнесът ще стане изключително труден\", казва той. Затова Брейди се замисля дали да не започне отново да произвежда мляко. Нещо, което не е правил от години. На 40 километра югоизточно от фермата на Джо Брейди се намира село Мойнълти. Тук почвата е по-плодородна. През последните години няколко разочаровани фермери от Мойнълти решават да се откажат от месопроизводството и започват да инвестират в млечната промишленост. Един от тях е Шон Гилзинън. Миналата година той е инвестирал голяма сума в автоматична система за доене. Досега той се е занимавал едновременно с производство на месо, мляко и зеленчуци. Но в бъдеще ще се концентрира само върху производството на мляко. Според него, производството на говеждо месо в Ирландия и сега излиза твърде скъпо, за да носи печалба. \"Производството не е ефикасно. Твърде скъпо е. Ако вложиш парите си в банка, можеш да извадиш по-голяма печалба, отколкото ако разчиташ на ферма\", казва той.     Краят на една дългогодишна традиция Брекзитът плаши ирландските фермери. Той ще окаже силно влияние на местния пазар на млечни продукти, част от който е и световноизвестният призводител на масло \"Kerrygold\". Цялата аграрна структура на страната е застрашена, смятат фермерите. \"Вече виждам една запустяла страна\", казва Джо Брейди. \"Това ли е бъдещето ни - да тръгнем по американския път? Където всичко се концентрира в огромни аграрни концерни и където няма място за човешко съжителство?\", казва Шон Гилзинън.     \"Много фермери в региона са сериозно загрижени\", споделя председателката на местната секция на Ирландската асоциация на фермерите Лиз Ормистън. \"Говедовъдите са разочаровани\", казва тя. И допълва, че вече е наблюдавала подобно развитие в САЩ, където много фермери са фалирали и са разпродали земите си. \"Била съм там през 1981, 1998 и 2017. С времето ставаше все по-трудно за животновъдите. Мъчно ми беше да наблюдавам как земята запустява и сградите се рушат. Същото може да се случи и тук\", заключава тя.    ", "date": "2019.04.10", "title": "\"Заради Брекзит ще минем от месо на мляко\""}
{"url": "http://www.classa.bg/%D1%81%D0%B2%D1%8F%D1%82/item/394406-%D0%B3%D0%B5%D0%BD%D0%B8%D0%B0%D0%BB%D0%BD%D0%B8%D1%8F%D1%82-%D0%BF%D0%B8%D0%BA%D0%B0%D1%81%D0%BE-%D0%B4%D0%B5%D1%81%D0%B5%D1%82-%D1%84%D0%B0%D0%BA%D1%82%D0%B0", "text": "Пикасо е гений, Пикасо е мит, Пикасо е цяла епоха. През дългия си живот е създал 50 000 произведения на изкуството, натрупал е стотици милиони и е пленил безчет женски сърца.  Тук сме подбрали десет факта за Пикасо:         1. Колко творби е създал Пикасо? Няма точна бройка. Според оценки на изкуствоведи и куратори, испанският художник и скулптор е създал около 50 000 произведения на изкуството. Никой друг творец от неговото поколение не е бил толкова продуктивен. 2. На каква възраст е нарисувал първата си картина? Картината \"Пикадор\" се ражда след едно посещение на корида - тогава Пикасо е само на 9 години. Малкият Пабло израства в семейство, в което изкуството е на почит. Роден е в Малага - град с вековни традиции в изкуството. Баща му, по професия учител по рисуване, отрано разпознава таланта на сина си. Смята го за дете-чудо и още в ранни години започва да го учи на академично рисуване. 3. Самоук гений? През 1892 година талантливото момче е прието в училището по изкуства в Малага - и използва всяка свободна минута, за да рисува. По-късно Пабло постъпва в Художествената академия в Барселона, а след това е приет в реномираната Кралска академия за изящни изкуства \"Сан Фернандо\" в Мадрид. Но младият художник изобщо не е впечатлен от методите на преподаване - само след половин година Пикасо напуска академията и започва да се самообучава. Жаждата си за знания утолява с безчет посещения в музеи и ателиета, изследва техниките на други творци и попива всичко, до което се докосва в света на изкуството, литературата и музиката. 4. Защо \"Пикасо\"? Първоначално Пабло Руис Пикасо (Пикасо е моминското име на майка му) подписва творбите си с пълното си име. След 1900 обаче той започва да се подписва само с \"Пикасо\". По това време той живее в Барселона и ще минат още четири години, преди да наеме първото си ателие в Париж. В ранния му период неговите картини са богати на цветове, дори крещящо ярки - младият творец иска да бъде забелязан. И е много продуктивен още в самото начало на кариерата си.     5. Как е цялото му име? Пикасо и двете му по-малки сестри израстват в културна и високо образована среда. Една от традициите в семейството е децата да носят дълги и благозвучни имена. Така Пикасо получава следното име: Пабло Диего Хосе Франсиско де Паула Хуан Непомусено Мария де лос Ремедиос Сиприано де ла Сантисима Тринидад Клито Мартир ПатрисиоРуис и Пикасо. 6. Кога прави първата си голяма изложба? Още първата изложба през 1899 година, в която са включени негови произведения, носи голям успех на младия художник. Но към този момент Пикасо все още не може да се издържа от продажби на свои творби. Точно обратното дори - често му се налага да рисува върху стари картини, тъй като няма пари за нови платна. Ръководен от желанието да се потопи в културния живот на Париж, Пикасо предприема първото си пътуване до Франция. Там той се запознава с търговеца на произведения на изкуството Педро Манач, с когото се договаря за твърда месечна заплата. Ще мине обаче още доста време, преди Пикасо да бъде забелязан от колекционерите и кураторите - първата си голяма самостоятелна изложба подрежда в Цюрих през 1932 година. Към този момент Пикасо вече е поставил основите на кубизма и е преоткрил неокласицизма. В този период от творчеството си той работи и над много скулптури и пластики. 7. Кога изкуството започва да му носи пари? Пикасо печели признание в парижките културни среди през двата си \"цветни\" периода - тъй наречените \"Син период\" и \"Розов период\". През 1906 се запознава с Анри Матис, благодарение на когото установява множество важни контакти. Например с Амброаз Волар, който откупува всички картини на Пикасо от неговия \"Розов период\" и така за първи път му осигурява финансова независимост. По-късно търговецът на картини Даниел-Анри Канвайлер ще превърне Пикасо в един от най-скъпо продаваните художници на 20 век. Канвайлер е посредник и при продажбата на една от най-известните му картини - \"Госпожиците от Авиньон\". 8. Колко струва най-скъпата картина на Пикасо? На търг през 2015 в Ню Йорк картината на Пикасо \"Алжирски жени\" е продадена за рекордната сума от 179,4 милиона щатски долара. 9. На каква възраст рисува последната си картина? Пикасо доживява почти до библейска възраст, като продължава да твори и след като навършва 90 години. Художникът умира на 8 април 1973 във вилата си на Лазурния бряг. Тогава той е на 91 години. В последните си години Пикасо живее в усамотение с втората си съпруга Жаклин - далеч от децата си и от целия останал свят.     10. Какво завещава Пикасо? Непосредствено след смъртта на Пикасо наследниците му започват да водят ожесточени съдебни битки. Още повече, че родствените му връзки са много объркани: Пикасо се е женил два пъти, но има деца и от други жени. През 1976 година имуществото на мултимилионера Пикасо е оценено на 3,75 млрд. френски франка (696 млн. евро). Това имущество включва притежаваните от него къщи, земи, ателиета и други недвижими имоти, както и личната му колекция от много ценни картини, сред които произведения на Матис, Миро, Сезан и Ван Гог. Художественото наследство на великия творец е оценено на 1,275 милиарда франка. То обхваща 1 885 картини, 7 089 рисунки, 19 134 графики, 3 222 произведения от керамика, 1 228 скулптури и пластики, както и 175 скицника с общо 7 000 рисунки, които Пикасо е използвал за някои от големите си произведения.     Дължимите на френската държава милиони под формата на данък наследство са изплатени от наследниците отчасти с негови произведения - картини, рисунки и скулптури. Тези творби влизат в основния фонд на открития през 1985 година Музей на Пикасо в Париж, който и до днес привлича посетители от цял свят.  ", "date": "2019.04.10", "title": "Гениалният Пикасо: десет факта"}
{"url": "http://www.classa.bg/%D1%81%D0%B2%D1%8F%D1%82/item/394407-%D0%B2%D1%8A%D0%B7%D0%BC%D0%BE%D0%B6%D0%BD%D0%B8%D1%8F%D1%82-%D1%80%D1%83%D0%BA%D0%B7%D0%B8%D1%82-%D1%89%D0%B5-%D0%B1%D1%8A%D0%B4%D0%B5-%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "Оттеглянето на Великобритания от Европейския съюз, както и евентуалното оттегляне на Русия от Съвета на Европа, може да бъде истински шок за Европа, заяви генералният секретар на Съвета на Европа Тьорбьорн Ягланд. „Мисля, че много хора не са в състояние да си представят какъв шок може да бъде за Европа, ако едновременно получим и Брекзит, и Рукзит. Но това може да се случи скоро“, заяви той.     Ягланд подчерта, че евентуалното излизане на Русия от СЕ „ще бъде толкова сериозно събитие като Брекзит“. Той изрази опасения, че рискът от Рукзит „виси над организацията“. Ягланд посочи, че важен етап ще бъде избирането на новия генерален секретар на Съвета на Европа през юни. „Ако Русия – приблизително, не може да участва в избора на генералния секретар, има опасност тя да заключи, че няма какво да прави в Съвета на Европа“, допълни той. Според сегашния генерален секретар на Съвета на Европа единственият начин да се реши ситуацията е да се върне на Русия правото да гласува в Парламентарната асамблея на Съвета на Европа. „Необходимо е, разбира се, да се предложат определени изисквания на руската страна. Така че ние сме ангажирани с активна дипломация, за да разрешим този въпрос навреме“, добави той.     По-рано Ягланд говори за значението на равните права на всички делегации на страните от Централна и Източна Европа, но в същото време призовава Русия да плати вноска в бюджета на международна организация, в която тя е ограничена в правата. Припомняме, че Русия обмисля възможност за отделяне от Съвета на Европа, ако дискриминацията срещу руската делегация в ПАСЕ не спре.   Превод:  В.Сергеев", "date": "2019.04.10", "title": "Възможният Рукзит ще бъде сътресение за Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394396-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%82%D0%B5-%D0%B2%D0%B0%D0%BC%D0%BF%D0%B8%D1%80%D0%B8-%D1%83-%D0%B4%D0%BE%D0%BC%D0%B0", "text": "Ако изведнъж започвате, че след като прекосите прага на дома си, лягате като смазани и започвате да си мечтаете за сън и почивка, не трябва да бързате да си правите изводите, че причината са метеорологичните условия или прекаленото натоварване.   Тайната на Споделихме ви и  Това, разбира се, сигурно същи оказва влияние, но има нещо, което може да ви направи по-нещастни и уморени и това е именно вашият апартамент. Въобще не става дума за вас, а за неща от интериора ви, които буквално са енергийни вампири.   Тези неща могат да причинят умора без каквато и да е видима причина.   Студени стени   Изненадващо или не, цветът, в който сте боядисали например спалнята си, може да повлияе на настроението ви и да предизвика умора. Американски учени са открили, че сивите, сините и другите студени тонове влияят уморително, забравят сърдечната дейност и намаляват кръвното налягане. Именно заради това при такива цветове се чувстваме непрестанно сънливи. Искате да се чувствате по-весели и бодри, то просто боядисайте стените в по-топли цветове.   Телевизорът работи непрестанно       Информационният шум също се отразява зле на психиката ни. Ако имате навика да хващате дистанционното веднага щом влезете в апартамента, не се учудвайте, че малко по-късно започва да ви боли глава и целият свят да ви е крив. В допълнение синята гама на устройството потиска производството на мелатонин, хормонът регулатор на дневните ритми, тъй че сънят ви става много по-неспокоен и не може да си починете пълноценно.   Мръсотия и хаос     Бъркотията, боклукът и мръсотията определено не ни карат да се чувстваме добре. Експерти подчертават, че кочината у дома ни влияе стресиращо и ни докарва излишно напрежение, което от своя страна ни пречи да се концентрираме. Това води до нервно изтощение и липса на бодрост. Ако искате да подобрите здравето си, просто бъдете по-подредени и почистете добре жилището си.   Бързо хранене и силни спиртни напитки   Бързото хранене преди лягане е много лоша идея. Нездравословната храна е обогатена с въглехидрати и захар Това води до това да се чувстваме значително по-уморени. Пиенето на алкохол също може да направи нощта и съня ни неспокойни.   Ароматни свещи     Особено вредна е миризмата на лавандулата. Този аромат принципно е много приятен, но според експерти именно той е в основата на неспокойния син. Затова е добре да замените този мирис с такъв на мента или цитрусови плодове. Но важно е да отбележим, че не трябва да прекалявате. Голямото натрупване на ароматни свещи в една и съща стая може да причини главоболие и умора.   Плътни и вечно спуснати завеси   Те водят до депресия. Психолози твърдят, че пречат на нормалното функциониране на тялото. Ако не си осигуряваме достатъчно светлина, то настроението ни започва да се влошава и имаме много повече негативни мисли в главата си. Добре е през деня винаги да има слънчева светлина в дома ви. Студ в стаята Изненадващо или не липсата на отоплителен уред в стаята и ниската температура в някое от помещенията, може да ни накара да се чувстваме уморени. Добре е да затоплите спалнята или леглото си, преди да легнете.   Мобилен телефон на нощното шкафче     В днешно време е много трудно да си представим живота си без смартфони или други подобни приспособления. Оставянето на подобен апарат до леглото обаче е изключително вредно. Всеки шум, издаден от него, нарушава съня ви и ви кара да се чувствате много по-уморени на следващия ден.     Освен това лекарите казват, че вълните на тези джаджи имат крайно отрицателно влияние върху здравето ни. Добре е докато спите мобилните телефони да се намират в друго помещение", "date": "2019.04.10", "title": "Енергийните вампири у дома"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394397-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BA%D1%80%D0%B8%D1%81%D0%BA%D0%BE", "text": "Изпълнителят на хитовите „Глей как се прави“ и „Базука“ Криско влиза в ново музикално амплоа и тръгва на турне с Разградската филхармония, пише \"Телеграф\". Името на спектакъла е под наслов „Трибют към българската музика“ и в него рапърът и диригентът Левон Манукян ще изпълнят популярни песни от репертоара на Графа, Миро, Ъпсурт, Ку-ку Бенд и др.     За спектаклите съобщи пръв диригентът Манукян – „Тези от вас, които не обичат да слагат предварително „етикети“ на изпълнителите и не подхождат с предубеждение към тях, могат да ни се доверят и да споделим заедно това наше начинание. Ще имате възможност да видите и чуете един по-различен Криско – под съпровода на симфоничен оркестър и подбран репертоар от най-емблематичните поп и рап песни от последните 20 години в българската музика“.     Той обяви, че премиерата е на 3 юни във Варна, след което музикантите тръгват на национално турне. Малко след като си публикува плаката на събитието в личния си профил във Фейсбук, той бе разпространен и получи остра критика. „Току-що превъртяхме нета… Класическата музика, както знаем, си е доходоносно занимание. Особено ако подвикваш „дупе-баклава“ върху 40-та симфония от Моцарт“, написа общинският съветник Венци Мицов. Композиторът Румен Бояджиев, син на легендата от ФСБ, коментира: „Корабокрушението в дъното“.     Певицата Рут Колева също не остана мълчалива и написа: „Аз мисля да си тегля ножа вече“. Диригентът Найден Тодоров, който днес има рожден ден, добави: „Нищо против Криско. Но съчетанието е обидно за мен“.     Левон Манукян не остана длъжен на критикуващите и написа дълго обяснение, че това е трибют към БГ музиката, а не към музиката на Кристиян Талев. „Само едно не разбирам – защо хора, които последните години не са стъпили на нито един мой концерт, стоят и изказват мнение за мои проекти?!“, пише диригентът, син на видния бургаски общественик и еколог Манук Манукян.", "date": "2019.04.10", "title": "Грандиозен скандал с Криско"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394398-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Ще се наложи да се справите с раздяла или продажба на имот. Ако сте били готови за този обрат на събитията, тогава не роптайте срещу съдбата. Пътуване на дълги разстояния, е по-добре да отмените, в противен случай, са възможни неприятности. Изобретателността, ще ви помогне да решите финансов проблем. Успешно ще инвестирате в нов проект. ТЕЛЕЦ ( 21 април - 21 май )  Очакват ви добри печалби, ако за всичко си направите сметката . Не бързайте да сключвате сделки с онези, на които нямате доверие. В любовта, ви очакват двусмислени отношения. От една страна, вие сте готови за нов роман, а от друга, не може да забравите човека, с когото неотдавна сте се разделили. БЛИЗНАЦИ ( 22 май - 21 Юни ) Ще разрешавате проблемите главно по телефона и в интернет. Е, ако смятате, че това е удобен начин, не променяйте позициите си. Основното е, че до вечерта в личната си сметка, може да получите пари. Но не си струва, да завързвате любовни взаимоотношения в социалните мрежи. Всичко там е толкова призрачно и нестабилно, че дори е обидно.   РАК ( 22 юни - 23 юли ) Днес, вземете предвид не само своите, но и интересите на близките си хора. Ако отдавна сте им обещали разходка сред природата, вземете си отпуск и отидете. Бъдете внимателни при подписването на документите. Възможни са не само грешки от ваша страна, но и измами от нечестни хора. Вечерта, посветете на гледане на филми. ЛЪВ ( 24 юли - 23 август ) Днес, ще ви привлича да се ровите в личния живот на другите. Но първо се разберете със вашите ситуации и след това давайте съвети на приятели и колеги. Рисков ден, за тези на които се отправят на дълъг път с кола. Между другото, е по добре да прегледате автомобила, така ще бъде по-надеждно. Спортните упражнения, могат да ви помогнат за облекчаване на напрежението. ДЕВА ( 24-ти август - 23 септември ) Днес ще получите море от впечатления от това, което сте видели и чули. Ще има толкова много новини, че просто няма да успявате да ги асимилирате. С човек, когото смятате за ваш приятел, може да възникне любовна афера. Въпреки че, от дълго го харесате, преди всичко не се страхувайте да изповядате чувствата си. ВЕЗНИ( 24 септември - 23 октомври) Необвързаните може да разчитат на романтично запознанство, което да прерасне в силна връзка. При семейните двойки, напротив, може да има неразбиране и недоверие един към друг. Един благоприятен ден за бизнесмени, политици и журналисти. Възможни са предложения за сътрудничество със западни компании. СКОРПИОН ( 24 октомври - 22 Ноември ) Денят няма да е лесен, но и няма да се разочаровате от него. Ако се почувствате зле, по-добре отидете на лекар. Не се опитвайте да лекувате хронично заболяване с народни средства. Оживление се очаква в любовния живот. Любимият, ще ви направи предложение, на което трудно ще откажете.   СТРЕЛЕЦ ( 23 Ноември - 21 Декември ) Днес няма да се отегчите, защото ще има много хора, новини и събития около вас. Може дори по бизнес да посетите друг град, както и да сключите доходоносни договори. Малък тест ви очаква в любовта. Основното нещо е, да не се съмнявате в обаянието си и да сте по-уверени. Тогава щастието, ви е в кърпа вързано. КОЗИРОГ (22 Декември - 20 януари ) Не игнорирайте малката работа, както на работното място, така и у дома. Не си позволявайте да сте небрежни, бъдете трудолюбиви. Обмислянето, ще ви помогне, не само да си възвърнете парите, но и да спечели два пъти повече. На любимия, му липсвате толкова много, така че си заслужава да прекарате вечерта с него.  ВОДОЛЕЙ ( 21 януари -  19  февруари ) Трябва да следвате правилата, разработени в колектива. Ако си позволите да бъдете мързеливи, тогава не може да се надявате на награда. Страхотен ден за пътуване на дълги разстояния, пазаруване и помирение с любим човек. Ако планирате посещение на кино, тази вечер е много подходяща за това.   РИБИ ( 20 февруари - 20 март ) Нормализирайте вътрешното си състояние и след това смело се свържете с правилните хора. В противен случай, не само ще съсипете вашите планове, но и ще отблъснете от себе си, бизнес партньори. Борбата с депресията, не е необходимо да водите с помощта на алкохол и леки връзки, а със спорт, йога и пълна почивка. Всичко това ще укрепи нервната ви система.", "date": "2019.04.10", "title": "Дневен хороскоп 10 април"}
{"url": "http://www.classa.bg/%D1%81%D0%B2%D1%8F%D1%82/item/394399-2039-%D0%B0-%D0%BA%D0%BE%D0%B3%D0%B0%D1%82%D0%BE-%D0%B2%D1%81%D0%B8%D1%87%D0%BA%D0%B8-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D0%B8-%D1%81%D1%82%D0%B0%D0%BD%D0%B0%D1%82-%D0%B8%D1%81%D1%82%D0%B8%D0%BD%D0%B0", "text": "Конспирациите са като захарния памук и карамелизирните ябълки по панаирите - адски вредни са, в тях няма нищо полезно, усещането за ситост е крайно измамно, но положението е \"Искам, та искам!\". През март тази година стана ясно, че 8 на сто от българите вярват в плоската Земя, защото най-вероятно са карали физиката като първи час в училище и в 7:30 сутринта нито са приемали, нито са предавали. Ново проучване вкара и задължителните ваксини в световната конспирация -  Както е тръгнало, не е трудно да си представим едно близко бъдеще, в което странните теории превземат съзнанието на обществото.     Представете си, че годината е 2039-а...  Половината българи не просто си мислят, а знаят, че тъкмо в този момент светът ще свърши, защото 2+3+9 прави 14, а 14 не е хубаво число и вещае само разруха. Разбира се, от Апокалипсиса ще се спасят само световните елити, масони, рептили, евреи и шейпшифтъри. Поддръжниците на тази теория обясняват на висок глас, че на власт се опитва да дойде Джордж Сорос, който всъщност е съученик на Никола Фламел. Приема се също така, че Сорос ще доунищожи каквото е останало от България, защото ни е сърдит за някаква стара тениска с Левски и Капитан Америка...     Междувременно модерните течения в обществото са довели до медиен минимализъм. Стойчо Керев е избран за генерален директор на националната телевизия и радио (обединени в едно за по-строг контрол) и ежедневно разпръсква \"Новото познание\" в праймтайм. Продължителността на шоуто му конкурира тази на протяжен български филм и то вече е част от задължителния учебен план в средното образование, на мястото на досадни и сложни предмети като физика и химия. Благодарение на него зрителите попиват \"ценни\" знания за паралелните вселени, извънземните, контрола над съзнанието, Царичина и други. Останалите телевизионни канали излъчват амалгама от риалитита, сериали и преки линии с гадателки и лечителки, защото аудиторията отказва да гледа друго. Катерицата Беатрис замества лъвовете в герба. Огромен процент от хората пред екраните вярват на всичко, което гледат и чуват. \"Държавен вестник\" е спрял да излиза, а законите са заменени от сензационни разкрития, които се обнародват в \"Строго секретно\". Образователната реформа също се съобразява с нагласите на българите. В училище вече се оформят два потока от паралелки - деца на родители, които не вярват в кацането на \"Аполо 11\" на Луната, и деца на родители, които не вярват в съществуването на Луната като физически обект. България строи ракета на площадката на \"Белене\" по руски чертежи, за да изпрати национална разузнавателна мисия в Космоса. Както и да го мъчат, проектът все изглежда като надгробна плоча с чешмичка. Хубав е, но не е готов, защото инженерните науки отдавна са отречени като ретроградна пропаганда от българските университети. Многобройният контингент на образователната система отдавна не си обяснява дъжда, градушката, студа и жегата с нормални атмосферни и метеорологични закони. Все повече българи са категорични, че ХААРП се опитва да ни удави, убие и изпържи. Оцелелите са довършвани с психотронни лъчения през ефира на Евровизия и задължителните ваксинации. Трите метродиаметъра в София са закопани и запечатани, защото някой е пуснал слух, че влакчетата излъчват негативни вибрации по Плоската Земя и има опасност да пробият дъното й в посока към необятния пъкъл. През 2039 г. конвенционалната медицина е вече тотално отречена. Пенсионирани медици разказват тихо и уплашено за неща като имунизации и антибиотици, но на историите им се гледа като на проява на старческа деменция.     Народът масово предпочита да черпи знания и идеи за лечение от Facebook и форуми за взаимопомощ, защото на всички е ясно - Биг Фарма (да не се бърка с \"Фермата\") само дебне да изтрови жертвите си до крак. Далеч по-некомерсиално е да дадеш 70 лева за хомеопатия. А който оцелее от гореописаната лудост - ще има редкия шанс да разказва на идните поколения с надеждата те да не повтарят грешките на родителите си. Или пък ще съчинява нови, още по-налудничави конспирации - нали казахме, като захарния памук са...", "date": "2019.04.10", "title": "2039-а: Когато всички конспирации станат истина"}
{"url": "http://www.classa.bg/%D1%81%D0%B2%D1%8F%D1%82/item/394400-%D0%BB%D0%B8%D0%B1%D0%B8%D1%8F-%E2%80%93-%D0%BF%D1%80%D0%B8%D0%B7-%D0%B8%D0%BB%D0%B8-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D1%80%D1%83%D1%81%D0%B8%D1%8F-%D0%B8%D0%B2%D0%B0%D0%BD-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%B8,-%D1%80%D0%BE%D1%81%D0%B1%D0%B0%D0%BB%D1%82", "text": "Съветът за сигурност на ООН, Г-7, а също и Русия призовават конфликтът в Либия да бъде решен по мирен път. Гражданската война в тази страна, фактически разкъсана на няколко самоуправляеми територии, избухна с нова сила. Съдейки по информацията оттам, нещата не са минали без чуждестранно участие – включително руско, ако вярваме на медиите в чужбина. Да припомним, че бойните действия днес се водят между два лагера – бранещите столицата Триполи въоръжени формирования, верни на Файез Сарадж, който оглавява правителството на националното съгласие (ПНС), и Либийската национална армия (ЛНА), командвана от фелдмаршал Халифа Хафтар. ЛНА заявява, че действа в интерес на временния министерски кабинет на Абдала Абдуррахман ат Тани, контролиращ източната част на страната с център Бенгази съвместно с действащото там подобие на парламент.     Войските на Хафтар първи тръгнаха в атака срещу позициите на правителството в Триполи, признато от по-голямата част от международната общност. В неделя, след няколко успешни военни операции, военновъздушните сили на ЛНА нанесоха серия удари по позициите на проправителствените сили в столично предградие. Според съобщенията в отговор също е била използвана авиация, а силите, лоялни към Сарадж, са се опитали да минат в контранастъпление. Премиерът на правителството в Триполи обвини командващия ЛНА в предателство и опит за държавен преврат. Сарадж обеща всички участници в настъплението срещу столицата, включително самият Халифа Хафтар, да отговарят пред либийски и международни съдилища. Заплахи срещу летците от „триполитанската“ армия отправя междувременно и маршалът – заявява, че смята да прочисти столицата „от терористите“. Защо положението се изостри точно сега? Причината е, че за 14-16 април е насрочена конференция за национално помиряване в Либия. С крайна цел обединяване на страната, избиране на единен лидер и правителство, създаване на обща армия. С други думи, възстановяване на поне привидна държавност. ООН дори е планирала още тази година пълноценни президентски избори в Либия. И ето че преговарящите страни, по-специално правителството в Бенгази, „родовото гнездо“ на убития от бунтовници либийски диктатор Муамар Кадафи, използват оръжия в опит да подсилят позициите си в навечерието на преговорите, а може би направо да вземат властта без никакви излишни консултации. Напоследък преговорният процес бе доминиран от кабинета в Триполи, активно подкрепян от САЩ и голям брой европейски държави. Показателно е, че след началото на офанзивата в Бенгази дори се състоя среща на генералния секретар на ООН Антониу Гутериш с командващия ЛНА Хафтар, за да бъде склонен последният към преговори с премиера Сарадж. Но резултат нямаше – според съобщенията разговорът бил „разочароващ“, а фелдмаршалът се държал „предизвикателно“. На фона на настъплението дойде новината, че САЩ евакуират гражданите си, включително военнослужещите, от опасния регион. Преди това бе съобщено, че в либийския конфликт активно затъва и Русия. Тя уж доставяла оръжия на хафтаровата Либийска национална армия; на негова страна според редица медии действат и наемници или инструктори от руската частна военна компания „Вагнер“. Защо й е притрябвала тази история на Русия след войната в Сирия например, бонусите от която остават съмнителни (освен че нови оръжия бяха изпробвани в бойни условия, както заявиха пряко и цинично руските военни)? Тук навярно трябва да припомним „имперското величие“ плюс „геополитическото влияние“, получени от Кремъл, а и печалбите за конкретни руски „дейци“. Защото Либия означава газ и петрол – макар не в гигантски, но все пак къде по-големи количества, отколкото в споменатата Сирия. Да напомним и още нещо: през декември 2018 г. синът на Муамар Кадафи Сейф ал Ислам, излязъл от затвора, където бе попаднал след либийската революция, на практика тутакси потърси подкрепа лично от Владимир Путин. „Наследникът“ на диктатора правеше постъпки да се кандидатира в новите президентски избори и руското външно министерство заяви тогава, че не бивало никой да бъде изключен от политическия процес в Либия.     Като цяло излиза, че Москва има всички мотиви, за да потъне съвсем в либийските работи. Икономически интерес (участие в добива на петрол и газ), политически интерес (стремеж да сложи свое протеже начело на държавата), накрая и геополитически – желание да напакости на американците и европейците в поредната „гореща точка“ от световната карта. Както и в случая със Сирия, в Москва със сигурност има хора, според които контролът над Либия в крайна сметка ще засили руските позиции в противопоставянето със Запада. Какво следва оттук? Че е твърде вероятно страната ни много скоро да затъне между другото и в либийския конфликт. Колкото и да падат рейтингите, колкото и да растат протестите, участието в геополитически игри из региони, богати на горива, остава прекалено привлекателно за руския елит, за да го загърби доброволно. А днес нито у нас, нито в чужбина просто няма кой да възпре управляващата класа в Русия от поредната авантюра.   БТА", "date": "2019.04.10", "title": "Либия – приз или проблем за Русия?"}
{"url": "http://www.classa.bg/%D1%81%D0%B2%D1%8F%D1%82/item/394401-%D1%82%D0%B0%D0%B9%D0%BD%D0%B8%D1%82%D0%B5-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%BD%D0%B0-%D1%80%D0%B0%D0%B9%D1%85%D0%B0", "text": "Загадъчната личност на адмирал Канарис – шефа на  Каква е неговата същност? Гений, мерзавец, агент на англичаните или последният „джентълмен“ на войната?     Един месец преди капитулацията на Германия, на 9 април 1945 г., в концлагера Флосенбург, Бавария, е екзекутиран бившият началник на Абвера – разузнавателната и контраразузнавателната служба в Третия райх, адмирал Вилхелм Франц Канарис. Палачите от СС обесват 58-годишния адмирал на струна от роял, за да се мъчи повече. Агонията му записват на кинолента, която предоставят на Хитлер и Химлер. Много години след това историци и изследователи продължават да спорят за личността на Канарис. Фалшивите червеноармейци Канарис е ветеран от Първата световна война, служи във флота на Ваймарскаат република, пленен от англичаните. Опитът му е несъмнен и затова нацистите го назначават за шеф на разузнаването на 1 януари 1935 г. Скоро морският офицер създава германска агентурна мрежа в цяла Европа. Под формата на помощ за германските комунисти Германия тайно доставя оръжие на републиканците в Испания, но всичките пушки се оказват неизправни, а снарядите в решителните моменти не избухват.     По инициатива на Канарис през 1940 г. е създаден полкът „Бранденбург-800“, съставен от диверсанти, отлично говорещи на езика на противника. В полунощ на 22 юни 1941 г., четири часа преди Германия да нападне Съветския съюз, войници, преоблечени в униформи на червеноармейци, разстрелват нарядите съветски граничари и обезпечават пътя за настъпващите части на вермахта. На 25 юни хора на Канарис, отново в униформи на червеноармейци, завземат мостовете на река Березина. През лятото на 1942 г. 62 души от „Бранденбург-800“ участват в завземането на Майкоп. Те се появяват в съветски мундири на фронта и говорейки отлично руски език, всяват паника сред червеноармейците. За щастие РККА се научава да различава диверсантите и плановете на германското разузнаване са сринати. Проваля се разработената от Канарис операция „Шамил“, чиято цел е антисъветско въстание в Северен Кавказ. Парашутни десанти, опити да бъдат хвърлени диверсанти в тила и агитатори се пресичат от НКВД, германските войници са пленявани или се ликвидират на място. Африканският фюрер През 1942 г., в рамките на операцията „Пастор“ осем агенти на Абвера са доставени с подводници в САЩ, за да взривяват електроцентрали, железопътни линии и мостове и да организират терористични актове на публични места. Германците владеят английски език, имат американски документи и 175 хиляди долара налични пари. След две седмици всичките шпиони са арестувани от ФБР. Провален е и планът „Глог“ в Южна Африка: организирането на преврат, който трябвало да оглави местният олимпийски шампион Роби Лейббрант; той успява да събере отряд от само 60 южноафрикански нацисти и след престрелка с английските войски революцията приключва. По аналогичен начин се развива и операцията „Тигър“. По идея на Канарис във войната трябвало да бъде въвлечен Афганистан, афганистанските племена да ударят по съветската Средна Азия, като нападнат Узбекска и Таджикска ССР и едновременно с това да нахлуят в британска Индия. Съветският съюз подкупил афганистанците с доставки на оръжие, а Британия платила повече пари отколкото Германия. Идеята за „джихад срещу неверниците“ не намира отклик сред афганистанците. Живи изгорени Канарис ненавижда Съветския съюз и още през 30-те години твърди, че е необходимо първо Германия да се разправи с руснаците, за да не се допусне разпространението на комунизма в целия свят, а след това да води война със Запада. Негова е идеята германските евреи да носят на дрехите си „жълта звезда“. Адмиралът смята, че вземането на властта от нацистите е най-доброто, което се е случило с Германия. Мнението на Канарис за Хитлер се променя, след като става свидетел на изгарянето на 200 евреи в синагога в полския град Бендзин. Той посочва, че такива случаи може да навредят на делото на Германия. Канарис помага тайно на няколкостотин евреи да напуснат окупираните Дания и Полша. На 15 септември 1941 г. адмиралът изпраща гневен доклад до върховното командване на Райха, съобщавайки за масовата гибел на съветски военнопленници в лагерите, и иска да се премахне беззаконието. След поражението на Германия край Сталинград Канарис вече е наясно, че руснаците ще влязат в Берлин и започва да търси контакти със Запада. През 1943 г. той се среща във Франция с английски резиденти и задава въпроса какво ще се случи с Германия, ако тя отстрани Хитлер. Уинстън Чърчил отговаря ясно – безусловна капитулация. Провалените планове стават причина отношенията на Канарис с Хитлер да охладнеят. През февруари 1944 г. той е уволнен от длъжността началник на Абвера, заради пропуски в работата. Последният му провал е операцията на отдела СД „Цепелин“ за ликвидиране на Сталин. На 5 септември 1944 г. в Съветския съюз са изпратени випускниците от разузнавателното училище на Абвера – бившият съветски командир Пьотр Таврин, който минава на страната на нацистите, и жена му – Лидия Шилова. Те трябвало да убият Сталин на парад със специално оръжие – минигранатомет, скрит в ръкава на палто. Същия ден диверсантите са арестувани. Разстреляни са през 1952 г. През юни 1944 г. Канарис е под домашен арест, разследват го за връзки с англичаните; след един месец влиза в затвора заради организирането на покушение срещу Хитлер. Канарис се кълне във вярност на Хитлер. Разследването не открива никакви доказателства за участие на адмирала в заговора. През февруари 1945 г. при обиск в дома на Канарис неговия дневник, в който подробно описва връзките си с британското разузнаване. Съдят го на 8 април и на следващия ден е обесен.     Юдейски религиозни организации след войната няколко пъти се обръщат към Музея на Холокоста Яд ва Шем в Йерусалим и предлагат за спасяването на евреи Канарис да бъде признат за „праведник на световните народи“. Ръководството на музея отказва.  Вилхелм Канарис е сложна личност. Той спасява евреи, но в същото време като антисемит ги смята за „втора категория“ хора. Адмиралът се обявява срещу изтезанията на съветски военнопленници, но мечтае за завладяване и унищожаване на Съветския съюз.  ", "date": "2019.04.10", "title": "Тайните операции на райха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394395-%D0%B6%D0%B5%D0%B3%D0%B0-%D0%BD%D0%B0-51-%D0%B3%D0%BE%D0%B4%D0%B8%D0%BD%D0%B8", "text": "Никол Кидман е една от малкото холивудски диви, които никога не се опитват да привлекат вниманието с пошли  . Кидман обаче не обича да показва тялото си, въпреки че под   й се крие перфектно тяло, идеални пропорции и страхотни форми.  На червения килим я виждаме главно в затворени и дълги   или пък  . По визията й дори изглежда прекалено консервативна.   На церемония преди дни обаче тя се появи със съпруга си и буквално смая всички, защото изневери на скромния си  . Звездата бе облякла сребристо-черна с прозрачни дантелени ивици, които откриваха чудна гледка към бедрата й.    Естествено, това  може би ще изглежда скромно, ако е   от някоя от сестрите Кардашиян например, но за Кидман си е истинско разсъбличане.    Актрисата определено доказа, че изглежда зашеметяващо въпреки своите вече 51 години. „Разнообразието е нещо много важно. Ако си мислите, че ще се будите всяка сутрин и ще бягате по 5 мили до края на живота си, то бъркате. Ще ви омръзне след седмица или максимум месец. Затова се опитвам да редувам бягането и йогата с още спортове“, сподели преди време актрисата. Явно тя е решила да наложи промяна и на консервативния си стил.  ", "date": "2019.04.10", "title": "Жега на 51 години!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394394-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BD%D0%B0%D0%B2%D0%B8%D1%80%D0%B8-%D0%B3%D0%BE%D0%BB%D0%B8-%D0%B3%D1%8A%D1%80%D0%B4%D0%B8", "text": "16-годишната изпълнителка Сузанита е на път да предизвика нов мега скандал. Щерката на големия певец Орхан Мурад пусна видео на голите си гърди в интернет.  На сторитата в профила й се вижда как вдига блузата си, а от там се показват стърчащите й прелести и напращели зърна. Ако до преди година тя отново пускаше голи снимки, но криеше някои интимни подробности от тялото си, то към днешна дата всичките й задръжки вече са напълно паднали.   Малко след скандалните сторита, Сузанита хвана и изтри почти всичките си снимки в профила си в \"Инстаграм\". Там в момента има само 5 кадъра. На единия тя показва татуирания си гръб, на друг е с майка си, а на останалите се кълчи провокативно.  \r\n    Сузанита се радва на доста последователи в социалната мрежа. Само в профила й в Инстаграм, изпълнителката е следвана от над 220 000 души, което пък може да й донесе огромни приходи от реклама. \r\n Към момента Сузанита е в Стара Загора и дори се надсмива над себе си. Тя е пуснала поредно стори, на което пише \"Тук не се виждат\", като явно визира именно гърдите си.  \r\n     \r\n         \r\n", "date": "2019.04.10", "title": "Сузанита навири голи гърди"}
