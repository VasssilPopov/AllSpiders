{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389319-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B2%D1%8A%D0%BF%D1%80%D0%BE%D1%81%D0%B8,-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D1%84%D0%BD-%D0%B7%D0%B0-%D0%BD%D0%B0%D1%80%D0%B5%D0%B4%D0%B1%D0%B0-%D0%B7%D0%B0-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%E2%80%9E%D0%B1%D0%BE%D0%BD%D1%83%D1%81-%D0%BC%D0%B0%D0%BB%D1%83%D1%81%E2%80%9C", "text": "Във връзка с откритата процедура по обществено обсъждане на предложената от Комисията за финансов надзор  КФН  Наредба за единните изисквания за коригирането на застрахователната премия, в зависимост от поведението на водача на моторното превозно средство, покрито от застрахователен договор за задължителна застраховка „Гражданска отговорност“ на автомобилистите, по чл. 490, ал. 5 от Кодекса за застраховането се породиха някои въпроси в медийни изяви и интернет. КФН публикува разяснения по част от тези въпроси:   Защо системата „бонус-малус“ не се сключва на името на водачите и по този начин да отчита тяхната персонална отговорност и поведение?   Отговор: Защото в България задължителната застраховка Гражданска отговорност на автомобилистите се сключва във връзка с моторно превозно средство. Правният режим в България позволява дадено МПС да бъде прехвърляно на другиго само чрез нотариално заверен договор, като това не се отразява в регистрите на МВР. Автомобилът може фактически да бъде владян от лице, различно от вписания собственик, само на базата на писмено пълномощно и може да бъде управляван от всекиго само с устно разрешение. Така се създава реалната възможност множество на брой шофьори да предизвикат пътно-транспортно произшествие с едно МПС. Има страни в Европейския Съюз, където в талона на автомобила изрично се вписват всички водачи, които имат право да го управляват, и законът не позволява водачи на дадено МПС да бъдат лица, които не са вписани в талона. Такава система позволява при сключването на застраховката реално да се отчитат характеристиките на действителните водачи на автомобила.       Европейското законодателство изисква изрично Гражданската отговорност да покрива отговорността на лице, което управлява кола, дори и без да е собственик. Също така трябва да се покрива отговорността на лица, които управляват съответното МПС без разрешение  например при кражба  или без валидно свидетелство за правоуправление. Това по същество налага застраховката да бъде свързана с определен автомобил.  Наред с това система на чиста персонална застраховка гражданска отговорност (както при нотариуси и адвокати например), ще създаде други икономически утежнения. Да вземем за пример едно семейство, което притежава един автомобил, който се управлява от двама или повече водачи, в най-честия случай съпруг и съпруга, а и някой друг член от домакинството. Тогава за управлението на този автомобил ще трябва да се плащат повече от една застраховка. При сега съществуващата нормативна уредба не е възможно задължителната застраховка Гражданска отговорност да се сключва само на името на водача и съответно механизмът на системата „бонус-малус“ не може да отчита единствено и само поведението на даден водач.   Защо малусът достига до 400%, а бонусът само до 25%?   Отговор: Системата следва да остане платежоспособна и да покрива настъпилите щети от застрахователни събития и след въвеждането на „бонус-малус“. Това означава, че по-малкият приход от добросъвестните шофьори следва да се компенсира от по-голям приход от тези, които са извършили нарушения на пътя. Съгласно предоставената от МВР статистика по-голямата част от водачите са изрядни и нямат регистрирани нарушения или причинени вреди и чисто математически процентът „бонус“ няма как да бъде по-голям от процента „малус“. Очаква се по-голямата част от собствениците на автомобили да бъдат в бонус класовете и да имат намаление на премията. Тяхното намаление трябва да се компенсира с увеличението, плащано от по-тесен кръг хора, което обуславя и по големия процент на увеличение.    Защо се наказват добросъвестни купувачи на автомобили, с които са извършени множество пътно транспортни произшествия или административни нарушения?   Отговор: Ако „бонус-малус“ класът на автомобилите не се запазва, системата ще бъде заобикаляна много лесно чрез формално прехвърляне на други лица без нарушения, различни от шофьора с много нарушения. Например, при натрупани много нарушения баща може да прехвърли автомобила си на своето малолетно дете или на друг близък роднина, който няма регистрирани нарушения.  При покупка на автомобил се предвижда купувачът лесно и бързо да може да получи информация от Гаранционния фонд относно статуса на автомобила, който го интересува, и да прецени дали да купи тази кола или да иска отстъпка от цената, която да покрие разходите му за по-скъпата застраховка. Това ще бъде и допълнително утежнение за собственика на автомобил, който допуска много административни нарушения или причинява много вреди при управлението на автомобила, защото този собственик ще бъде затруднен да продаде автомобила си.   Защо системата няма да се прилага за автомобили държавна и общинска собственост?    Отговор: Тези автомобили се застраховат на базата на обществени поръчки, в които всички превозни средства се застраховат по списък, а не индивидуално и по средна цена. На практика системата „бонус-малус“ много трудно би могла да бъде съвместима с механизма на обществената поръчка. В някои от държавните ведомства дори не се обявяват индивидуални данни за МПС, за които се сключват застраховките и по този начин не може да се проследи индивидуална история за тези конкретни МПС.    Защо при старта на системата и изрядните шофьори, и тези с нарушения ще тръгват от равни позиции?   Отговор: Защото е приложен принципът, че човек трябва да е информиран предварително за евентуални неблагоприятни икономически последици за него от настъпването на промени в нормативната уредба. Чисто логически изрядните шофьори ще имат интерес да останат с такова поведение на пътя, а нарушителите да коригират своето поведение. ", "date": "2018.11.09", "title": "ОТГОВОРИ НА ВЪПРОСИ, СВЪРЗАНИ С ПРЕДЛОЖЕНИЕТО НА КФН ЗА НАРЕДБА ЗА ВЪВЕЖДАНЕТО НА СИСТЕМАТА „БОНУС-МАЛУС“"}
{"url": "http://www.classa.bg/%D1%81%D0%B2%D1%8F%D1%82/item/389314-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D1%81%D0%B0%D1%89-%D0%B4%D0%B6%D0%B5%D1%84-%D1%81%D0%B5%D1%88%D1%8A%D0%BD%D1%81-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "Главният прокурор на САЩ Джеф Сешънс подаде оставката си в писмо до президента Доналд Тръмп, съобщава агенцията АР. \"По Ваше желание представям моята оставка\", написа Сешънс на държавния глава в сряда.   \"За нас е удоволствие да обявим, че Матей Г. Уитакър, началник на кабинета на главния прокурор Джеф Сешънс в Министерството на правосъдието, ще се превърне в новия ни заместващ Главен прокурор на САЩ. Той ще служи добре на страната ни \", пише президентът.   \"Благодарим на главния прокурор Джеф Сещънс за неговата служба и му пожелаваме най-доброто! Скоро ще бъде назначен титуляр на поста\", добави Тръмп.", "date": "2018.11.09", "title": "Главният прокурор на САЩ Джеф Сешънс подаде оставка"}
{"url": "http://www.classa.bg/%D1%81%D0%B2%D1%8F%D1%82/item/389315-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%B8%D1%8F%D1%82%D0%B0-%D0%BE%D1%82-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Администрацията на американския президент Доналд Тръм отново наложи санкции върху износа на петрол от Иран, но временно освободи седем страни от спазването на тези ограничения. Анализаторите смятат, че това ще доведе до увеличаване на продажбите на ирански суров петрол.   \"Решението на САЩ да предостави освобождаване от санкциите представлява отклонение, за сега, от обявената цел да се намали до нула износът на петрол на Иран \", каза пред Ройтерс Пат Текър, регионален директор на Economist Intelligence Unit за Средния Изток и Африка.   По-конкретно, Индия, Италия, Гърция, Япония, Южна Корея, Турция и Китай (включително Тайван) са били освободени от санкции през следващите шест месеца, за да се намали постепенно вноса на ирански суров нефт, който, според прогнозите, през ноември може да падне до 1,1 милиона барела на ден.   Това, което предизвиква любопитство е, че са освободени Токио и Сеул, които вече са свалили до нула вноса, а сега може да го възстановят: от японското Министерство на търговията потвърдиха, че се очаква възобновяване, а Южна Корея може да импортира отново около 130 000 барела на ден.   \"Запитванията за доставки от Иран идват от няколко азиатски купувачи\", каза търговец при условие на анонимност.   Тези изключения намалиха страха от недостиг на петрол между компаниите и правителствата. Вашингтон заяви, че ги предоставя \"в отговор на специфични обстоятелства и за да се гарантира добре снабден пазар на петрол \", но експертите подчертават, че това е само временно и не означава неограничен внос на петрол.   \"Колко петрол се предоставя от Иран на всяка от тези седем страни? Само можем да гадаем, докато не получим туит от някой в правителството,\" каза пред Bloomberg TV Ед Морс, икономист от Citi.", "date": "2018.11.09", "title": "Истината за изключенията от петролните санкции срещу Иран"}
{"url": "http://www.classa.bg/%D1%81%D0%B2%D1%8F%D1%82/item/389316-newsweek-%D0%B2-%D1%8E%D0%B6%D0%BD%D0%BE-%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5-%D1%81%D0%B0%D1%89-%D0%B8-%D0%BA%D0%BD%D1%80-%D0%B1%D0%B0%D0%BB%D0%B0%D0%BD%D1%81%D0%B8%D1%80%D0%B0%D1%82-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0", "text": " на неотдавнашното опасно сближаване на американския есминец Decatur с кораба на ВМС на КНР Luyang, екипажът на китайския кораб заплаши американците с \"последствия\", в случай че последните не променят курса си, съобщава Newsweek. Тази ситуация, както отбелязва изданието, демонстрира колко сериозно САЩ и Китай балансират на ръба на войната в Южно-Китайско море. Неотдавна се появи нова информация за инцидента, който се случи на 30 септември между американския и китайския военни кораби в Южно-Китайско море, пише Newsweek. Тогава близо до оспорваните острови \"Спратли\", есминецът на ВМС на САЩ Decatur преплава в непосредствена близост - на около 40 метра от китайския есминец Luyang. Нови подробности за този инцидент показват колко сериозно Пекин и Вашингтон балансират на ръба на войната в Южно-Китайско море.     От разшифровката на преговорите между двата плавателни съда, оказала се на разположение на South China Morning Post, се вижда колко агресивни са неотдавнашните маневри на корабите. В документа се посочва, че когато американският кораб се е приближил до есминеца Luyang, китайският екипаж е предупредил:  . Американският есминец е отговорил на това:  . Както по-късно заяви представител на Тихоокеанския флот на САЩ, китайския кораб се е приближил до есминеца Decatur, като е направил  , последвана от серия от  . В Тихоокеанския флот военноморските сили на САЩ също така посочиха, че американците извършват операция по гарантиране свободата на навигация близо до архипелага \"Спретли\". Пекин, от своя страна, настоява, че есминецът Decatur се е държал провокативно, навлизайки в китайски води. Както отбелязва Newsweek, между Съединените щати и Китай последно време ескалира риториката относно правата за корабоплаване в Южно-Китайско море. Това се случва на фона на нарастващото напрежение, възникнало поради китайско-американските търговски спорове. Превод: М.Желязкова", "date": "2018.11.09", "title": "Newsweek: В Южно-Китайско море САЩ и КНР балансират на ръба на войната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389317-%D0%BC%D0%B5%D0%BD%D1%82%D0%B0-%D0%BF%D1%80%D0%B8%D0%B7%D0%BD%D0%B0-%D0%B0%D0%BA%D0%BE-%D0%B3%D0%BE-%D0%BD%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B5-%D1%89%D0%B5-%D0%B8%D0%BC%D0%B0-%D1%84%D0%B0%D0%BB%D0%B8%D1%82%D0%B8", "text": "Ако не се увеличи Гражданската отговорност, неминуемо ще се стигне до фалити на застраховател, призна МенТа Стоянова.  В понеделник 19’ писа как властта се опитва със сетни сили да спаси една от най-големите застрахователни компании у нас, която е заплашена от фалит и още лятото КФН обсъди отнемане на лиценза й . Управляващите се уплашиха, че може да настъпи дори  по-голяма криза от фалита на КТБ  и впрегнаха всички сили, за да спаси въпросния застраховател.    Предложенията за въвеждането на таван на обезщетенията не са написани от мен, а от работна група, призна още шефката на бюджетната комисия. Според нея премията по Гражданска отговорност е една от най-евтините в ЕС – у нас тя е 200 лв., а средно в Европа – 227 евро. У нас броят на жертвите от ПТП също е почти два пъти по-голям в сравнение с Европейския съюз.  Думите на бюджетната шефка пък са откровена лъжа, след като през тази година застраховката скочи с минимум 100 лева. ", "date": "2018.11.09", "title": "Мента призна: Ако ГО не поскъпне ще има фалити!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389318-%D0%B7%D0%B0-30-%D0%B3-%D0%BD%D0%B0%D0%B4-2-%D0%BC%D0%BB%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%BD%D0%B0%D0%BF%D1%83%D1%81%D0%BD%D0%B0%D0%BB%D0%B8-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B2%D1%8A%D0%BB%D0%BD%D0%B0-%D0%BD%D0%B0%D0%B4-1-%D0%BC%D0%B8%D0%BB%D0%B8%D0%BE%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "За 30 г. над 2 млн. българи са напуснали страната   През последните 30 години над два милиона българи са напуснали страната в търсене на друга възможност за себе си. Това каза вицепрезидентът Илияна Йотова при откриването на форум на тема „Отражение на външната трудова миграция върху българската икономика в парк-хотел „Москва“. Фондация „Фридрих Еберт“ и Институтът за икономика и международни отношения ще представят по време на форума оценки за въздействието на трудовата миграция върху икономиката на България.     Резултатите са ясни – остра демографска криза, влошаващи се тенденции, неразвита и отчасти блокирана икономика, заяви вицепрезидентът. Тя отбеляза още, че данните от изследването, което ще бъде представено днес, показват, че над един милион българи на възраст от 18 до 64 години имат нагласата да емигрират, за да търсят своето работно място и препитание навън. По думите на вицепрезидента Илияна Йотова причините са различни – от търсене на по-добро заплащане, професионална реализация и кариера до по-дори социални условия, повече правила, повече сигурност и повече закони. Ако тази прогноза се сбъдне, вероятно анализаторите ще предскажат сериозна катастрофална картина, допълни Йотова. Според вицепрезидента няма как да се справим с проблемите без истинско реално развитие на българската икономика. Тя смята, че липсва многогодишна икономическа и финансова рамка за развитие на България, която да даде перспектива какво ще правим в страната в следващите 10, 20, 50 години. По думите на Йотова има сходство в приоритетите за развитието на икономиката в програмите на всички партии. Този необявен консенсус не ражда никаква конкретика и не дава реални решения, коментира тя. Приходите в българската икономика от работещи извън страната са по-големи от реалните инвестиции, каза още Йотова. Тя допълни, че за развитието си цели 80 процента от българските общини чакат на европейското финансиране. Все повече българи са песимисти и за икономическото развитие на страната, отбеляза вицепрезидентът. За Йотова е проблем и това, че не се създават работни места, изискващи по-висока квалификация и образование. Днес има дефицит не само на работна ръка, но и на качествени работни места, а ако те се създадат, ще гарантират по-добро заплащане и намаляване на емиграцията, коментира още Йотова. Според нея липсата им води до непълноценна реализация и лоша социална сигурност, която кара хората да търсят по-добри решения за себе си. Според Йотова се увеличават и дисбаланса между образование и професионалната квалификация. Тя даде пример с едно все още работещо предприятие у нас, което е чакало повече от 4 г. години да си издейства професионална паралелка за дуално обучение в местното училище, за да обучава децата с цел гарантирано работно място. Вицепрезидентът постави и друга тема пред експертите – регионалното представителство на емиграцията, което по думите на Йотова е проблем, тясно свързан с вътрешната миграция. Вицепрезидентът посочи, че се оформят вече т.нар. демографски пустини в страната. Според Йотова заслужава анализ и това защо освен от Северозапада, който отдавна е оповестен като най-слабо развития регион в Европа, има и най- високи стойности на емиграция от градове като Шумен и област Сливен. Вицепрезидентът коментира, че трябва да се види дали зад това не стои погрешно разпределение на средства за регионално развитие по оперативната програма. Тя обърна внимание и на голямата тема за завръщането и подпомагането на завръщащите се емигранти в страната, което се повтаря във всяка предизборна платформа, а реално мерки няма. Според Йотова тревожно е, че данните показват, че една трета от завръщащите се български граждани се завръщат обратно от мястото, от което са дошли, защото не могат да намерят своята реализация в България. Вицепрезидентът обърна внимание и на въпроса – възможност или спекулация е вносът на работна ръка отвън. Според Йотова внушенията, че това са хора, които само чакат България да ги повика и да им даде работа, са неверни. Конкуренцията е силна от страна на съседните държави, включително и за нашите сънародници. В момента тече сериозно съревнование между България и Румъния за хора от Бесарабия и Украйна, но Румъния дава по-добри условия за обучение и условия на живот в общежитията. Трудовите договори, които предлага Румъния са също по-стабилни. Българската държава не следи и реализацията на хората, които завършват наши университети, коментира още Йотова. Трябва да се преценят и рисковете от социален дъмпинг пред нашите работници и дали това няма да е допълнителен мотив да изгоним активните млади хора от страната, каза Йотова. Тя смята, че България не разполага и с политики за истинска реализация на чуждите работници. Необходима ни е политическа воля и обществена воля, за да направим България по-доброто място за живот и труд на българските граждани, заяви Йотова. По думите й миграционните процеси няма как да бъдат спрени, ако хората не намират достатъчно мотиви да останат тук. Вицепрезидентът смята, че ни е необходимо и лидерство във вземането на тежки и непопулярни решения. „Необходими са ни и знаещи, можещи и грамотни управленци, но за съжаление дефицитът не е само на работна ръка, но и на управление“, каза още Йотова. 19MIN.BG Идва нова вълна на емиграция Следващата вълна: Над 1 милион българи ще напуснат родината Над един милион български граждани в активна възраст обмислят да емигрират в чужбина, като голяма част от тях са хора с доходи, които са по-ниски от средната работна заплата. При вече емигрирали 1.5 милиона става така ,че всяко трето българско дете се ражда зад границите на страната. Това каза Ивайло Калфин, бивш социален министър и член на Управителния съвет на Института за икономика и международни отношения. Той се позова на данни от национално представително социологическо проучване “Трудова миграция”, направено по поръчка на Фондация “Фридрих Еберт” от агенция “Сова Харис” в периода от първи до осми септември 2018 година. Проучването обхваща 1000 респонденти на възраст от 18 до 64 години. Средният профил на обмислящия да излезе в чужбина е мъж, който живее в областен град, основно е със средно образование и търси работа не за цял живот, а за около пет години. Нагласите не са за дълготрайна емиграция, каза Калфин, но допълни, че ако средно в ЕС половината от заминаващите в друга страна, се връщат, то у нас половината от завърналите се, искат отново да заминат. Основните мотиви за емиграция са заплатите. Хората искат и сигурност в социалната система, те търсят в чужбина добри социални услуги, условия за отглеждане на деца и добро здравеопазване. Средните заплати в България растат, но се задълбочават различията в обществото – в някои сектори средната заплата действително расте и то много бързо, но в други е много ниска. Голяма група работещи български граждани остават на много ниско заплащане и те основно формират този над милион желаещите да емигрират в чужбина, допълни Калфин. Д-р Хелене Кортлендер, директор на Бюрото на фондация “Фридрих Еберт” в София посочи, че една от основните причини за миграцията е заплащането. Исканията на хората, формулирани по време на проучването на фондацията и на института, съвсем не са реалистични, каза Кортлендер. Те показват, че за заплата между 2 и 3 хиляди лева, 80 -90 процента от хората, които обмислят да емигрират, биха останали в страната. По думите й това отговаря на заплащането, достатъчно за живот – 2100 лева. Това са средствата, с които човек може да си позволи да се храни, да плаща за жилището си, да плаща за облекло, образование и да отделя малък резерв за спешни случаи.  ", "date": "2018.11.09", "title": "За 30 г. над 2 млн. българи са напуснали родината ! Следващата вълна: Над 1 милион българи ще напуснат България"}
{"url": "http://www.classa.bg/%D1%81%D0%B2%D1%8F%D1%82/item/389310-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B5%D0%BD-%D0%BC%D0%BE%D0%B1%D0%B8%D0%BB%D0%B5%D0%BD-%D1%82%D0%B5%D0%BB%D0%B5%D1%84%D0%BE%D0%BD-%D0%BD%D0%B0-samsung-%D1%81%D1%8A%D1%81-%D1%81%D0%B3%D1%8A%D0%B2%D0%B0%D0%B5%D0%BC-%D0%B8-%D0%BD%D0%B5%D1%87%D1%83%D0%BF%D0%BB%D0%B8%D0%B2-%D0%B5%D0%BA%D1%80%D0%B0%D0%BD", "text": "Южнокорейската компания Samsung представи своята гъвкава екранна технология Infinity Flex Display на конференция на разработчиците, проведена в град Сан Франциско (САЩ).   Прототипът на сгъваемо устройство, базирано на тази технология, бе показан от вицепрезидента на компанията по маркетинг на мобилните продукти Джъстин Денисън. В таблетeн режим утройството има 7,3 инчов екран, който може да бъде сгънат, за да изглежда като нормален мобилен телефон, побиращ се в джоба. Интерфейсът на устройството, One UI, автоматично се приспособява към размера на екрана.   Показаната апаратура в момента е само прототип. Компанията очаква окончателната версия да бъде готова догодина.   Samsung също обяви, че неговите специалисти работят в тясно сътрудничество с разработчиците на операционни системи Google и Android, за да създадат минималистичен потребителски интерфейс.   One UI показва цялата важна информация в долната част на екрана, така че да е удобна за използване с една ръка. За внедрената версия има функция, наречена \"мулти-активен прозорец\", която позволява изпълняването на три приложения едновременно на същия екран.   Засега останалите характеристики на това бъдещо устройство не са обявени, нито е насрочена датата на пускане на първия сгъваем смартфон на Samsung. Според Денисън производството на дисплеите на Infinity Flex Display ще започне \"до няколко месеца\".   Технологичният гигант не е единственият, който работи върху сгъваеми устройства. Фирми като Huawei, Lenovo, Xiaomi и LG вече обявиха подобни планове.", "date": "2018.11.09", "title": "Революционен мобилен телефон на Samsung със сгъваем и нечуплив екран"}
{"url": "http://www.classa.bg/%D1%81%D0%B2%D1%8F%D1%82/item/389313-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%BC%D0%B0%D1%80%D1%88-%D0%BA%D1%8A%D0%BC-%D0%BC%D0%BE%D1%81%D0%BA%D0%B2%D0%B0", "text": " напълно да осъзнаем, че руските чиновници и дипломати щателно премерват всяка дума, която произнасят. И това, че те постоянно повтарят, че Русия е готова за война значи, че именно това имат предвид. Андрей Белоусов, заместник-ръководител на отдела по въпросите по наразпространението и контрола над въоръженията на руското МВнР, направи важно заявление, което трябва да се цитира напълно: „Тук наскоро на заседание САЩ заявиха, че Русия се готви за война. Да, Русия се готви за война, потвърждавам. Да, ние сме готови да защитим своята родина, своята териториална цялост, своите принципи, своите хора. Ние се готвим за тази война. Имаме сериозни разлики със Съединените американски щати. И в лингвистически план това също се заключва в една дума на руски и на английски език: Руската федерация се готви за война, а Съединените щати готвят война”.     Ние дотолкова сме свикнали, че западните дипломати говорят повече или по-малко всичко, което им е удобно. Като в шегата. „Въпрос: Как ще разберете, че един политик лъже?”. Отговор: „Когато му мърдат устните”. Затова и мнозина от нас отдавна вече са прекратили да обръщат внимание на това, което ни казват. „Ако утре Тръмп или някой конгресмен излезе в национален ефир и заяви: „Четете ми устните: горе е долу, сухото е мокро и да е не”, повечето просто ще си го пропуснат покрай ушите. Истината е такава, че бивайки подложени на този постоянен поток пусти, високопарни и винаги нечестни заявления, ние сме придобили и имунитет от устните предупреждения дори когато те излизат от незападни политически фигури”. „Повечето американски военачалници трябва да осъзнават, че войната срещу Русия или Китай е предложение за извършване на самоубийство”. Има, разбира се, ияколко души на Запад, които напълно осъзнават опасността и дълги години предупреждават за това. На първо място професор Стивън Коен и Пол Крейг Робъртс. Същото се старая да го правя и аз. Веднъж писах: „Разбира се, Мей, Тръмп, Макрон и Меркел, както и техните похотливи проститутки и зомбирани последователи вярват в своята неуязвимост и превъзходство. Ужасяващата истина се заключва в това, че тези момчета си нямат и най-малката представа, с какво си имат работа. Как не разбират и последствията от твърде силния натиск срещу Русия. Да, на теория те знаят примерите с Наполеон и Хитлер. Но те смятат, че се намират в безопасност, че превъзхождат всички останали и просто не могат да разберат, че могат да загинат, а цялото им общество да изчезне. За жалост, от момента на написването на тези редове положението само се е влошило. Затова и наскоро Путин с явно отвращение и разочарование заяви, че всеки „агресор трябва да знае, че възмездието е неизбежно, че той ще бъде унищожен. И ние, жертвите на агресията като мъченици ще попаднем в рая, а те просто ще загинат, защото няма да успеят дори да се разкаят”. Нещо говори, че западните медии са разтълкували това предупреждение като признак на „руската агресивност”, а не като отчаян опит да се вразуми надменната империя, която в момента е в състояние на бълнуване. Освен това, нещо подобно се случва и по отношение между САЩ и КНР. Огромното количество китайски чиновници говорят публично, че техните въоръжени сили трябва да се готвят за война. За жалост всички предупреждения се игнорират. И това наистина внушава страх. По време на карибската криза пресата по целия свят съобщава постоянно за конфронтацията и всички знаят, че опасността от война е наистина реална. За разлика от това днес едва ли някой сериозно е обмислям за опасността от война. Фактически изглежда, че ръководителите на англо-ционистката империя сериозно имат намерение на засилват своите антируски провокации – от големите учения право на границата с Русия до присъждането на освободен терорист на престижна награда на ЕС, а поляците, както винаги услужливи дори предлагат на Сенцов да се връчи Нобелова награда. ЕС също не забеляза акта на пиратство от страна на укронацистите в Азовско море, затова пък осъди Русия за това, че строго прокарва своите законни права и отговаря на действията на Киев. Лицемерието на подобно равнище е отвратително, разбира се. Но то е също така много опасно. Честно казано, предвид фантастичните и наистина героични усилия на Путин и Си по предотвратяването на голямата и ядрена война с империята, аз сериозно бих предложил Нобеловата награда за мир да се връчи на тях, а не на Сенцов. В противоположност на западните корпоративни медии, руските средства за масова информация обсъждат вероятността за войната със САЩ и НАТО ежедневно. И дискусията винаги се върти около въпроса: „Те наистина ли са толкова безумни, за да ни нападнат, дори и ако навярно това ще означава собственото им унищожение?”. В името на справедливостта трябва да отбележим, че за руснаците, виждащи хората като Джон Болтън или Ники Хейли, въпросът „Те безумни ли са?” е напълно логичен. Но мисля, че този въпрос води до заблуда. Ето защо. Наистина, някои неоконсеерватори са наистина безумни, но повечето от тях не са такива. Глупави, невежи, надменни, пълни с ненавист и злоба – да. Но не е задължително да са безумни. И заради това не смятам, че техните лидери ще започнат войната с Русия заради безумието си. Освен това, макар и американските политици наистина да са странно глупави и невежи, във въоръжените сили на САЩ има достатъчно хора, които помнят предупреждението на фелдмаршала и виконт Аламейнски Бърнард Монтгомъри, който произнася знаменитата фраза в Камарата на лордовете: „Правило №1 на страница №1 на книгата за войната: „Към Русия не се марширува”. Различни хора – Наполеон и Хитлер вече са пробвали и от това нищо хубаво не е излязло. Това е първо правило. Не знам дали на Ваши светлости е известно Правило №2 на войната. То гласи: „Но водете война със собствени сухопътни сили в Китай”. Това е огромна страна без ясно определена цел”. Повечето американски военачалници трябва да осъзнават, че войната против Русия и/или Китай е покана за самоубийство. Но макар и безумните западни лидери едва ли да успеят да станат причина за война, се боя, че тяхното отчаяние може. Помислете само:: САЩ са въвлечени в два паралелни процеса. От една страна в санкциите и в икономическата война против голяма част от планетата. А от друга – САЩ излизат от все повече и повече важни международни договори (включително и от такива за контрола на въоръженията). Задайте си простия въпрос: това поведение на силна или на слаба страна е? Какво означава тази политик на конфронтация и на самоизолация (защото излизането от толкова споразумения и договори означава изолация на САЩ) „по целия спектър”?. Това сигнализира ли за действията на уверена в себе си и силна държава или на страна, която се намира в състояние на отчаяние, затова спореща с целия свят? Настоящата клика американски лидери са преди всичко група неудачници. Макар и те все още доста успешно успяват да показват пълни витрини и да размахват знамена, за тях става невъзможно да крият огромния размер на разгръщащия се на много равнища, като на забавен кадър, колапс на империята. Смята,че оркестърът на палубата на „Титаник” също е свирил все по-гръмко, но изходът на това шоу не буди никакви съмнения. Същото се случва и тук. И в това е заложена огромна опасност: колкото е по-трудно да се крие размерът на разгръщащата се катастрофа, толкова повече империята влиза в спорове с всички страни, все повече влошава ситуацията, заради което на свой ред става все по-трудно да се крият мащабите на катастрофата. Империята като цяло и САЩ в частност буквално се пукат на всички равнища и няма абсолютно никакъв разумен или поне половинчат начин тази тенденция да се обърне, защото единственото решение за оцеляването на САЩ е отказът от империя и превръщането им в „нормална държава”. Но американските лидери дори не искат да мислят за това. Неоконсерваторите особено, изглежда че поддържат почти религиозната вяра (а може би просто неконтролируем рефлекс) , че когато един от техните уж „талантливи” планове се провали, то най-правилно е усилията да се удвоят. Те изглежда са интернационализирали германския афоризъм „Ако нещо не може да се направи със сила, то може да се направи с още по-голяма сила”. Те забравят, че тази вяра не носи на немците нищо хубаво, когато я насочват срещу Русия. Що се отнася до западната общественост като цяло, то нея са у превърнали успешно в това, което аз наричам „идеологически автопилот”: автомати с промити мозъци, които ще размахват (своите направени в Китай) знамена, за да сподавят всички оставки от когнитивния дисонанс. А когато тяхната увереност в края на краищата рухне, те също ще се нахвърлят срещу всички в жалко отчаяние и безсилна ярост. В момента САЩ и „глобалният Запад” поддържат курс към пряко противопоставяне с Русия ( и може би с Китай). Още сега забелязвам много малко признаци, че някой в западните елити може (или иска) да си признае, че в края на пътя се намират войната и унищожаването на щатите (а може би и на част от Европа). Още сега ръководителите на империя са се зарекли да настъпят панически напред, за да изострят кризата или бедствието. Смятам, че тази тъжна и трагична ирония се заключва във факта, че американските елити, по магьоснически начин изричайки въображаемата руска „намеса” (вътре в САЩ и в други страни) могат да доведат до реална руска намеса под формата на унищожителен ракетно-ядрен удар. Но това едва ли ще бъде утешение. Доколко е вероятно цялото това предсказуемо бъдещи да се промени? Боя се, че вероятността е наистина малка. Ще успеят ли Путин и Си Дзинпин да предотвратят надигащата се война срещу Запада? Може би. Но тогава всеки следващ ден ще носи единствено по-нататъшна ескалация на провокациите от страна на „глобалния Запад” и задачата им ще става все по-сложна. Засега руските и китайските предупреждения се сблъскват с глухи. И честно казано не мисля, че новите предупреждения ще донесат каквато и да е полза. Може би е дошло времето, когато Русия и Китай ще трябва сериозно да нанесат ответни удари. Всичко останало вече претърпя неуспех, в крайна сметка засега.   Превод: В.Сергеев", "date": "2018.11.09", "title": "Последният марш към Москва"}
{"url": "http://www.classa.bg/%D1%81%D0%B2%D1%8F%D1%82/item/389311-%D0%BD%D0%B5%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%BE-%D0%B8%D1%81%D0%BA%D0%B0%D0%BD%D0%B5-%D0%BD%D0%B0-%D0%B5%D0%BB-%D1%87%D0%B0%D0%BF%D0%BE-%D0%B3%D1%83%D0%B7%D0%BC%D0%B0%D0%BD-%D0%BF%D1%80%D0%B5%D0%B4%D0%B8-%D0%B4%D0%B5%D0%BB%D0%BE%D1%82%D0%BE-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%8A%D0%B4", "text": "Хоакин \"Ел Чапо\" Гузман изрази своето желание да прегърне за кратко съпругата си Ема Коронел преди началото на процеса, насрочен за 13 ноември в Ню Йорк, САЩ.   Искането беше направено във вторник от неговите адвокати: \"Ние искаме съдът да разреши този хуманитарен жест\", пише защитата на \"Чапо\", според вестник Ел Универсал.   В писмо, изпратено до съдията по делото, юристите поискаха да му бъде позволено да поздрави съпругата си с прегръдка \"за няколко секунди\".   Правната защита на \"Чапо\" гарантира, че психическото и емоционално здраве на наркотрафиканта е нарушено, заради строгия тъмничен затвор, в който се намира, като гарантира, че контактът с неговата съпруга \"няма да застраши сигурността\".   Гузман, на 61 г., се смята за най-големият трафикант на наркотици в света, ръководил десетилетия картела \"Синалоа\" - престъпна организация, която разпростира мрежата си в 54 страни по света.   След екстрадирането му от Мексико през януари, той в момента е звездата на най-голямото дело за трафик на наркотици в историята на САЩ, което се свързва с изтезания, отвличания, дистрибуция на стотици тонове наркотици и минимум 20 убийства.", "date": "2018.11.09", "title": "Необикновено искане на \"Ел Чапо\" Гузман преди делото в американски съд"}
{"url": "http://www.classa.bg/%D1%81%D0%B2%D1%8F%D1%82/item/389312-%D0%B8%D0%B7%D1%85%D0%B2%D1%8A%D1%80%D0%BB%D1%8F%D1%82-%D0%B4%D0%BE%D0%BB%D0%B0%D1%80%D0%B0-%D0%B8%D1%80%D0%B0%D0%BD-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D1%81%D0%B8-%D0%B2%D0%B0%D0%BB%D1%83%D1%82%D0%B8", "text": "Южна Корея и Иран са се съгласили да да извършват плащания и да уреждат своите банкови и финансови сметки, използвайки националните си валути в двустранната търговия. Това ще позволи на южнокорейските и иранските компании да продължат обширния си обмен в различни области. Това е индикация, че двете страни се стремят към по-тесни връзки, въпреки американските санкции срещу Техеран, съобщават Yonhap и ИРНА.   Двустранната търговия между Южна Корея и Иран надхвърли 12 милиарда долара миналата година, каза иранският посланик в Сеул, Саид Бадамчи Шабестари, за пресата. Дипломатът подчерта, че двете икономики се допълват взаимно.   Фактът, че двустранните отношения се основават на \"реалностите\", ще запази решимостта на двете страни да задълбочат връзките си предвид \"враждебните и незаконни едностранни действия\" на САЩ, каза иранският дипломат.   По-рано, посланикът на Южна Корея в Техеран, Рю Джеонг-Хюн, бе обяснил, че въпреки че много европейски компании са напуснали Иран под натиска от санкциите на САЩ, южнокорейските компании са наясно с важността на иранския пазар и са избрали да останат в тази страна.   Иран и неговите търговски партньори са в преговори за намаляване на дела на долара в техния търговски обмен в отговор на санкциите на САЩ. Русия, Турция, Индия, Ирак, Катар и Китай, както и други нации, предприемат активни мерки за търговия в националните си валути и по този начин избягват натиска на Вашингтон.", "date": "2018.11.09", "title": "Изхвърлят долара: Иран и Южна Корея се договориха за търговия в националните си валути"}
{"url": "http://www.classa.bg/%D1%81%D0%B2%D1%8F%D1%82/item/389308-%D0%BC%D0%BE%D1%81%D1%82%D1%8A%D1%82,-%D0%BA%D0%BE%D0%B9%D1%82%D0%BE-%D1%89%D0%B5%D1%88%D0%B5-%D0%B4%D0%B0-%D0%B5-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B8%D1%8F%D1%82-%D0%B2-%D1%8E%D0%B6%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0,-%D1%81%D0%B2%D0%B8-%D1%80%D0%B0%D0%BC%D0%B5%D0%BD%D0%B5-%D0%B8-%D1%81%D0%B5%D0%B3%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BA%D0%B0%D1%82%D0%BE-%D0%B0%D0%BA%D0%BE%D1%80%D0%B4%D0%B5%D0%BE%D0%BD", "text": "Мостът Изгаура, дълъг 653 метра и висок 148.3 метра, който се намира в департамент Сантандер [Северозападна Колумбия], бе представян като най-висок в Южна Америка. Но са били задействани аларми за функционалността на структурата, която мистериозно се превърна в акордеон.   Правителството на Колумбия съобщи, че виадуктът, построен от испанската фирма Sacyr, трябваше да бъде завършен на 31 август, но „на тази дата работата не бе предадена,\" се казва в изявление на Фонда за адаптация, правен субект към Министерството на финансите на Колумбия.   В изграждането на моста, разположен на пътя между градовете Лос Курос и Малага, са инвестирани 32 милиона долара.   Алармата се задейства, след като местните медии публикуваха снимки на виадукта, които регистрират предполагаеми пропуски в неговата структура, като греди във вид на акордеон и неравности по асфалтовия слой, както и много ремонти на различни части.   Колумбийският портал Vanguard цитира доклад на Националния институт по пътищата, предполагаемо изготвен след проведено изследване на структурата на 1 септември, в което експертите са установили \"сериозни аномалии в конструкцията, които могат да се окажат по-големи при извършването на по-подробен преглед, който ще отнеме повече време\".   Изпълнителят пък съобщава, че \"сигурността и стабилността са абсолютно гарантирани и мостът е в състояние да се въведе в експлоатация\" \"Проверките на структурните процеси по време на изпълнението и след завършването, показват, че структурата е напълно надеждна, стабилна, сигурна и е в състояние да предостави услугата, за която е предназначена.\"   Делегация от службата на главния ревизор наКолумбия в момента инспектира обекта, за да се установи дали предполагаемите нередности са верни или не, съобщи Caracol. През юли миналата година мостът Чирахара, близо до Богота, който отне четири години да бъде построен, бе разрушен. Унищожаването бе разрешено, след като бе намерена грешка в дизайна на конструкцията, след срутването на една от колоните през януари, което причини смъртта на девет души.", "date": "2018.11.09", "title": "Мостът, който щеше да е най-високият в Южна Америка, сви рамене и сега изглежда като акордеон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389304-%D0%B0-%D0%BA%D0%BE%D0%BB%D0%B0%D1%82%D0%B0-%D0%B2%D0%B8-%D0%B8%D0%BC%D0%B0-%D0%BB%D0%B8-%D1%81%D1%8A%D0%B2%D0%B5%D1%81%D1%82", "text": "За една година КФН успя да настъпи 2 пъти една и съща мина. Първо - с фалита на застрахователя \"Олимпик\", който доведе до извънредното свикване на Народното събрание и отстраняване на ресорния зам.-председател Ралица Агайн. Втори път - с опита да обясни необяснимите изкривявания в предложението за нова \"Гражданска отговорност\" на принципа \"бонус-малус\". Накратко: системата се прилага в много страни като по-справедлив начин за определяне на цената на застрахователната премия. По дефиниция, колкото по-добросъвестен е шофьорът, толкова по-малко плаща. Колкото по-зловредно и противообществено е поведението му на пътя, толкова по-голям риск е той за застрахователя си, следователно - плаща повече.     Дотук добре. Проблемът идва от безумното й побългарено изпълнение, в което е втъкана идеята да се вмени \"съвест\" на неодушевен предмет (МПС) за произшествия, извършени от одушевения му вменяем водач. Според тази логика - ако вие сте изряден шофьор със златен талон, но синът ви подкара семейната кола с превишена скорост, то колата се сдобива със своеобразно \"черно\" досие за пред застрахователя, а вие, като неин собственик, сте наказани да плащате до 400% по-скъпа ГО през следващите N на брой години.  Нещо повече - досието на МПС-то не се заличава никога, а се прехвърля като финансов пасив на евентуалните му бъдещи купувачи.  Самите автори на тази идея показват в справката си, че подобна схема не съществува в нито една от 7-те държави, ползвани за референция - Франция, Унгария, Италия, Румъния, Люксембург, Холандия и Латвия. КФН обаче я намира за достатъчно сносно предложение, за да я облече в юридически текст и да тръгне да я защитава по сутрешните блокове. И още: ако вие сте онзи отличник със златния талон и след дългогодишно пълно въздържание от нарушения сте си заслужили максималната отстъпка от -25% за \"Гражданската отговорност\", ви очаква нова палава изненада. Бонусът, който сте трупали за 7 г., се занулява при покупката на чисто нов автомобил. Връщат ви на базовата, по-скъпа премия, заради \"чистото\" досие, с което ви продават леката кола. Черни точки от застрахователя ще се пишат за всяко регистрирано от КАТ нарушение на шофьора - дори при безрисковите ситуации - въпреки принципа, че никой не може да бъде наказван повторно за нарушение, за което вече е наказан с влязло в сила постановление. Какъв проблем решава КФН въобще?  На теория - трябва да разпредели по-адекватно тежестта върху некадърните шофьори и да заключи вратичките в закона, които позволяват злоупотреби (пр. формално колата се води собственост на човек без книжка, за да се плаща по-ниска премия, но се ползва от джигит-рецидивист). На практика, видимата реална цел на това решение е съвсем различна, затова и обосновката му дрънчи на кухо. Проблемите, които КФН се опитва да реши, са свързани с данните, че сумата от събраните премии вече не покрива сумата на щетите, които застрахователите са длъжни да покрият. Тежките катастрофи с убити и инвалидизирани хора не намаляват, а обхватът на лицата с право на обезщетение стана по-широк след   на ВКС. За да не се стигне до системен колапс на индустрия за над 1 млрд. лв. на година, има два варианта - или драстично масово поскъпване на застраховките, или драстично масово подобряване на пътната безопасност. Разбира се, КФН не се занимава с контрол на автомобилния транспорт, с опазване на общественото здраве, с автомобилната инспекция или с поддръжката на пътната инфраструктура. Първата грижа на регулатора е финансовата и системната сигурност, а не \"войната на пътя\". Затова е избран Драстичен вариант No.1 - стригане до кожа.  Всякакви странични опорни точки като \"високата цена ще превъзпита шофьорите\", \"ще изчистим пазара от катастрофирали коли втора ръка\", \"собственикът вече ще внимава на кого дава ключовете за колата си\" са неуместни, невалидни и, впрочем, изобщо не влизат в компетенциите на КФН. Напротив - БГ-имитацията на бонус-малус само ще влоши ситуацията, защото ще засили още повече готовността към дребна корупция в КАТ. При това ще демотивира най-съвестните водачи, като ги вкара в уравниловка с извършителите на най-тежките пътни престъпления. Няма и да сложи край на касапницата по пътищата. Това е като да лекуваш главобол с рязане на крак - симулираш \"облекчение на болката\", като създаваш нова криза.", "date": "2018.11.09", "title": "А колата ви има ли съвест?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389305-%D1%80%D0%B0%D0%B7%D0%B1%D0%B5%D1%80%D0%B5%D1%82%D0%B5,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0", "text": "Ако България продължи да се развива така, скоро интелигентното младо поколение от центъра на София просто няма да може да понася народа си, камо ли да го води, възвисява и прочие           Работата ми е да съм навсякъде и никъде. Затова и се опитвам да разбера всяка позиция по терена, поради което често се превръщам в инстинктивна „контра\". Когато съм с „либерали\", внезапно ставам „консерватор\". И обратното. Смятам, че такъв трябва да е инстинктът на изследователя, а и на мислещия гражданин въобще. Винаги съм разсъждавал така. Но признавам, че това никога не е било толкова уморително, колкото сега. Става все по-трудно да говоря с приятелите си от различните сектори. Дебатът все е черно-бял, нюансите изчезват, ескалацията е видима с просто око. В публичната ни среда вече има поне две успоредни реалности, които не просто не се разбират, не просто не говорят на един език, а дори се презират.   Два полюса   Прословутата битка между „либерали\" и „консерватори\" като че ли създаде два полюса, които взаимно отричат правото си на съществуване. В същото време заради регионалните различия и чувствителното социално разслояване само в София и в малка част от големите градове има повечко пари. А това означава образование, което пък значи мислене за постмодерни и космополитни неща. Навсякъде другаде се мисли предимно за растеж, а не за права, правила, природа. Това е идеологически спор: и двете гледни точки имат основателни доводи и затова е логично да си противоречат. Но разликите помежду им стават потресаващи. Ако България продължи да се развива така, скоро интелигентното младо поколение от центъра на София просто няма да може да понася народа си, камо ли да го води, възвисява и прочие. Достатъчно е да направите сравнение между което и да било място в страната и София с нейната новоизграждаща се социална тъкан. Тя е просто на другия край на вселената спрямо привържениците на всички парламентарни партии, взети заедно. Да, знам, че казвам нещо банално ясно. Но липсата на усещане за някакво общностно живеене е изумителна. Зад всичко това наднича вездесъщото отчуждение между „народ\" и „елит\". Разбира се, че е нормално космополитната интелигенция да страни от масовия вкус. Но имам усещането, че вече става дума не за дистанция, а за погнуса. При това не осъзната и изговорена, а инстинктивна, нормализирана, ежедневна. Няма сила на света, която да накара либералната интелигенция да лайкне снимка от мъжкото хоро в Калофер. Младата софийска екосистема за граждански активизъм е чудовищно далеч от всичко останало в страната. При това либералната интелигенция намира това за свой дълг - противопоставяйки се на „народа\", да го ограмотява.     Ще кажете: а може ли да бъде иначе? И има ли изобщо значение? Има. Днес повече от преди. В сегашния разпадащ се свят такива като нас ще трябва да започнат повече да разчитат на себе си. А това означава някакво съзнание за общност в рамките на националните държави. Не казвам дали е добро или лошо. Казвам, че ще се налага. Трябва да помирим двете Българии   Нищо хубаво не чака страна, в която достъпът до благосъстояние, респективно до кръгозор, е така неравномерно разпределен. Заедно с тази имунна недостатъчност идва и друго. Умните хора в България странят от националното мислене. Вярно, умните хора по правило са космополити. Но идеята за национална общност изглежда напълно неприсъща на интелигенцията, формираща се днес в България. „Национално\" и „умно\" стават полюси. Нямаме избор: щем или не щем, ще трябва да помирим успоредните Българии. Не заради някакви сантименти, а заради простичката логика. Тук живеем, тук плащаме данъци, тук гласът ни влияе на властта. Затова няма как да насърчаваме отчуждението, суетната интелектуалска гнусливост и естетическото високомерие на интелигенцията към останалите. И проблемът не е на „народа\", а тъкмо на „елита\". Тук въобще не става дума за поощряването на някакъв злокачествен национализъм - става дума за онова, което може да го предотврати. Ако няма нормална визия за националното, то ще продължи да си намира път и да избива като патология. Ако мирогледната нетърпимост межу „либерали\" и „консерватори\" (осъзнати или неосъзнати) се задълбочи, това ще доведе до още по-дълбоки дезинтеграционни процеси. Ако страната ни продължава да допуска крещящи неравенства в развитието на човешкия си капитал, прословутото българско усещане за обществено нещастие ще се задълбочава още повече. Ако няма ефективна комуникация между „народ\" и „елит\", ще пулсират рецидивите на популизма. Колко още примери са нужни?", "date": "2018.11.09", "title": "Разберете, България се разпада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389306-%D0%B4%D0%BE%D0%BA%D1%8A%D0%B4%D0%B5-%D0%BD%D0%B8-%D0%B4%D0%BE%D0%BA%D0%B0%D1%80%D0%B0%D1%85%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-77-%D0%B3%D0%BE%D0%B4%D0%B8%D1%88%D0%BD%D0%B0-%D1%80%D0%B0%D0%B7%D1%84%D0%B0%D1%81%D0%BE%D0%B2%D0%B0%D0%BB%D0%B0-%D0%BA%D0%BE%D0%BA%D0%B0%D0%B8%D0%BD,-%D0%B4%D0%BE%D0%BA%D0%B0%D1%82%D0%BE-%D0%B2%D0%BD%D1%83%D0%BA%D1%8A%D1%82-%D0%B3%D0%BE-%D0%BD%D1%8F%D0%BC%D0%B0", "text": "Жена на 77 – най-възрастният обвиняем за участие в организирана престъпна група Тя е разфасовала кокаин и марихуана на дози и го продавала в дома си на клиенти     Специализираният наказателен съд определи мярка за неотклонение „Задържане под стража“ на 77-годишна жена, обвинена от Специализирана прокуратура за участие в организирана престъпна група за разпространение на наркотици в столичния ж.к. „Люлин“. Най-тежката мярка е наложена и на останалите трима от групата, в т.ч. на внука на възрастната жена, който ръководел престъпната структура. Съдът обоснова определението си за жената с доброто й здравословно състояние, както и с опасността да извърши друго престопление. Kогато внукът й отсъствал, тя разфасовала кокаин и марихуана на дози и го продавала в дома  си на клиенти след уговорка по телефона.     Участниците са задържани на 1 ноември 2018 г. при операция на ГДБОП и Специализираната прокуратура. У всеки от тях са намерени и иззети различни количества наркотици. Малко преди разследващите да влязат в жилището на възрастната жена, тя изхвърлила през прозореза плик с близо четвърт килограм марихуана, опитала да се освободи от друго количество в тоалетната чиния. От всичките участници в групата само тя не е осъждана. Внукът й е в изпитателен срок на предходно условно осъждане за разпространение на наркотици.  Събраните доказателства сочат, че групата била организирана през лятото на 2017 г. По случая са използвани специални разузнавателни средства. Определените мерки на обвинените не са окончателни и могат да бъдат обжалвани пред Апелативния специализиран наказателен съд.  ", "date": "2018.11.09", "title": "Докъде ни докараха! Прокуратурата: 77-годишна разфасовала кокаин, докато внукът го няма.."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389307-%D0%B1%D1%8E%D0%B4%D0%B6%D0%B5%D1%82-2019-%D0%B3-%E2%80%93-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD-%D1%84%D0%B0%D1%88%D0%B8%D0%B7%D1%8A%D0%BC", "text": " по отношение на расови, етнически и социални групи, които властта решава да унищожи като непълноценни или вредни за обществото. Фашистката политика има много измерения, едно от тях е икономическата политика в една държава. Разбира се тя върви наред с потъпкването на човешките права, невъзможността да се протестира и растящата обществена деградация. В началните години на прехода към пазарно общество, когато започна реституцията преди приватизацията и връщането на земята в реални граници, мой колега изключителен историк и политолог ми каза: „Частната собственост може да е ефективна някъде, но историята на българската буржоазия показва, че тя много бързо се фашизира!“ годините на прехода показаха, че българските едри собственици много бързо се фашизират, те не могат дори да бъдат буржоазия, защото буржоазните ценности са демократични.     Третото правителство на ГЕРБ след европредседателството на България започна яростно настъпление срещу всички слоеве на гражданското общество. Всеки производител, всеки дребен и среден собственик е заплашен от унищожение на собствеността, от данъчен произвол, от непосилни глоби и рекет на всички равнища. Правителството и обслужващото мнозинството на ГЕРБ, ВМРО, НФСБ и „Атака“ в парламента започнаха настъпление за пълнене на бюджета и смазване на дребните собственици с помощта на групата олигарси, т.н. едър бизнес и едри „работодатели“ около тях. Този едър бизнес се фашизира, защото напълно се е слял с държавното управление. И не просто се е слял и го обслужва, той вече изцяло зависи от управлението и лично от Б.Борисов и Цв. Цветанов. Те раздават обществените поръчки, те ги прекратяват, те ги замразяват или гонят обществено провалили се фирми. Те изпълняват присъдите на бизнеса. Примерите не са малко – последните са „Джи-пи груп“, Миньо Стайков, Арабаджиеви, Баневи и несъмнено ще последват и други верни на Борисов „приятели“. Те всичките си позволиха да търпят сливането на правителство и прокуратура, позволиха си да пълнят касите на ГЕРБ и станаха беззащитни заради собствената си наивност. Днес никой не смее да каже, че се извършват масови беззакония и това се нарича „обикновен фашизъм“. Както едрите собственици мачкат своите подизпълнители, както хората, които строят пътища и работят в спиртоварните са експлоатирани от техните собственици, така и самите едри собственици вече са в капана на извънредна прокуратура и извънредни съдилища. Така щракват белезници на вчерашни храненици и историята от 30-те години се повтаря. Чудим се защо има вече и антисемитски настроения и национализъм и цигански гета и пр. Няма нищо за чудене. Има история. След като „работодателите“, правителството и „профсъюзите“ се прегърнаха за поред път тази есен дойде ред и на бюджет – 2019. Не мога да изброя всички антисоциални и антиикономически мерки в бюджета на Владислав Горанов и неговия парламентарен секретар Менда Стоянова. Само ще дам примери. Реформа в здравеопазването не стана, парите за здраве се увеличиха и кой ще ги получи и как ще се лекуват хората извън големите градове – никак. Те нямат достъп до линейки, до зелени рецепти, които не са и чували, до хемодиализа на ниво. Трансплантациите не са възможни в чужбина, България не е партньор за ЕС. Хората са обречени и умират пред очите ни. Какво е това, ако не е геноцид? Майките протестират, подкрепа няма, защото в списъците на ГЕРБ пише кой къде работи, за кого гласува и къде работят децата му. И говорим за предстоящи избори ? Какви избори и в Германия през 30-те години са правени избори! Чрез бюджета ГЕРБ осъжда на смърт селяните, които със старите коли извозват продукцията си до рекетьорите- изкупвачи. По медиите журналистите искат „чист въздух“, притискат шофьори, които протестират и въобще не мислят, че някой вече не могат да дишат. Да тези, които едва дишат не са в София. Но какво е това, ако не е фашистко мислене на цяло поколение бели якички и прочее висшисти – еколози ? Човешкият живот, смъртта на пътя беше оценена от ГЕРБ на 20 000 лева, за да не фалират застрахователите. Това означава, че ГЕРБ залага в бюджета повече жертви на пътя през 2019 г. Добре, че добрият цар Бойко Борисов спря фашисткото лобистко изстъпление на счетоводителката Менда Стоянова от Пловдив. Сега ще се диференцира гражданската отговорност на шофьорите заедно с возилата! Никъде по света го няма и няма протест! Страшно е да гледаш репортажите с фалиращите собственици на ул. „Граф Игнатиев“ в София. Ремонтът на Фандъкова е докарал магазини и ресторанти до фалит. А собствениците искат „да започне диалог с общината“. Давам си сметка за какъв страх става дума. Тези собственици са хора от сой, от центъра на София и те са станали заложници на обикновена диктатура. Не смеят да кажат и една дума срещу общината, да не говорим за протест. Тях ги е страх от икономическата полиция – от безконтролния НАП и от непредвидени действия на „закона“ в лицето на управляващите. Ако тези собственици не могат да защитят от властта – това означава, че никой в страната не може! Защото това е тяхната власт! Безсмислено е да се позовавам на жертвите в Своге, на птичия, свинския и овчи и кози грип. На татула в спанака! Едното ни го предлага държавата, другото собствениците и никой на никого не вярва. Като цяло българинът умира, но е страшно доволен, че в страната няма закони и всичко е в ръцете на „бащицата“, а до него все някой вуйчо ще го заведе. И то безплатно. То, че няма съд и пари за съд няма да има – това не е български въпрос. Няма нужда да се говори за реакцията на опозицията, за т.н. „алтернативен“ бюджет, който само помага на ГЕРБ да приеме своя. Няма нито алтернативни действия, няма профсъюзи, няма инвестиции, хората бягат, чужденците ни се чудят как търпим. Очакват ни неграмотност в гетата, саморазправа с кол, отвертка или кой с каквото може. Медиите само ни информират, че има скандал и Валери Симеонов и хабер няма да си ходи. За управляващите България се е превърнала в гето, от което може да се печели. И в един кюп сме едри, дребни и всякакви частни и нечастни собственици. Което каже властта – това ще е. Може би това било то демокрацията!", "date": "2018.11.09", "title": "Бюджет 2019 г. – обикновен фашизъм!"}
{"url": "http://www.classa.bg/%D1%81%D0%B2%D1%8F%D1%82/item/389309-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B7%D0%B0-%D1%80%D1%83%D1%81%D0%B8%D1%8F-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": " на междинните избори за Конгрес на САЩ демократите за първи път за последните осем години връщат под контрола си долната Камара на представителите. Но активното участие в кампанията на Доналд Тръмп позволи на републиканците да задържат горната – Сената. Как новото разположение на силите ще окаже влияние на позициите на американския президент и неговата външна политика, особено по отношение на Русия?     Демократическата партия все пак успя да прехване от Републиканците по-голямата част от Камарата на представителите в Конгреса на САЩ в резултат на междинните избори. Въпреки това Сенатът остана при републиканците. Финансовите пазари вече реагираха на това. При това на „Уол Стрийт” и на азиатските пазари цената на фючърсите падна, докато на европейските борси, напротив, отбелязаха ръст. Освен това доларът отслабна по отношение на повечето световни валути. Това е свързано с факта, че трейдърите очакват, че контролът над Камарата на представителите ще позволи на демократите да блокират много от икономическите инициативи на президента Доналд Тръмп. Напомняме, че така наричаните междинни избори в САЩ се състояха на 6 ноември (те се провеждат точно между президентските избори, за разлика от общонационалните, които съвпадат с изборите за президент). В Случай се преизбират 35 от 100 сенатори, всичките 345 члена на Камарата на представителите, 46 губернатори на щати, а също така 6073 членове на законодателните събрания на щатите, съдии и членове на съветите на училищните окръзи. При това настоящата кампания стана най-скъпата за цялата история на междинните избори – за нея бяха изразходвани около 5,6 милиарда долара, както изчисляват американските анализатори. Преброяването на гласовете още не е приключило. Що се отнася до губернаторските избори, но в момента там вече победиха 16 републиканци и 14 демократи. Така в момента 25 щати се контролират от Републиканската партия, 21 от Демократическата. При това демократите успяха да откъснат от противниците си контрола над шест щата – Ню Мексико, Канзас, Уисконсин, Илинойс, Мичиган и Мейн. Вече са ясни и победителите в двете камари на Конгреса. Така по последни данни, в Камарата на представителите демократите са получили необходимото мнозинство от 219 от 435 места (републиканците засега имат в актива си 193 мандата). В сената, напротив, Републиканската партия си е осигурила 51 мандата от 100 възможни при 45 у противника. Трябва да се отбележи, че такива резултати напълно съответстват с очакванията и прогнозите, които близо до изборите престанаха да вещаят на демократите разгромяваща победа и станаха по-сдържани. Разбира се, републиканците не успяха да избегнат „проклятието на първите междинни избори” след избирането на нов президент (през последните десетилетия този ефект отминава единствено Джордж Буш-младши) и долната камара остава за Демократическата партия. Освен това тревожен звън за Републиканската партия трябва да стане загубата на ръководството в шестте щата. И двата факта могат достатъчно да ѝ усложнят живота. Междувременно Доналд Тръмп успя да реши две важни задачи – да запази контрола на своята партия над Сената, което той посочи като приоритетна задача, а също така да проведе нещо като чистка в редиците ѝ. Сред конгресмените-републиканци след тези избори отпаднаха цяла редица противници на Тръмп. Така представителството на партията в Конгреса стана значително по-лоялно на президента. Това е „важен плюс” за Тръмп. „Той пое пълен контрол над Републиканската партия”, обяснява пред вестник „Взгляд” политологът-американист Дмитрий Дробницкий. Според него мнозина от конгресмените-републиканци са решили да не бъдат преизбирани. Става дума за 37 членове на Камарата на представителите и трима сенатори. „Това са хората, които си позволиха да се дистанцират от Тръмп или да го критикуват. Тръмп си създаде добър резерв. Републиканската партия стана от консервативна популистка, тръмпистка. Този резултат ще определи американската външна политика за дълги години напред”, прогнозира Дробницкий. Видимо именно заради това самият Тръмп нарече тези резултати „потресаващ успех”. Президентът на Института по национална стратегия Михаил Ремизов в коментар пред „Взгляд” почерта, че контролът над Сената застрахова Тръмп от импийчмънт и запазва за него относителна свобода за действие във външната политика. Въпреки това експертът смята, че резултатите за изборите в Конгреса все пак не могат да се нарекат „потресаващи” за републиканците, които за първи път от осем години са отстъпили камарата на представителите на демократите. Сега демократите ще оглавят в камарата на представителите всички комисии, обяснява пред „Взгляд” професорът от Висшата школа по икономика, американистът Александър Домрин. По този начин демократите ще могат да блокират всички инициативи на своите опоненти, обяснява той. Домрин прогнозира, че изборния успех на демократите ще ги накара активно да атакуват Тръмп, могат да инициират нови разследвания срещу него. „Очевидно е, че сега ще го подхванат по комисиите за разследване”, предсказва Домрин. Във връзка с това събеседникът нарече заявлението на Тръмп за „потресаващите резултати „добра ръка” при лоша игра. „Републиканците имаха мнозинство и в двете камари, а сега единствено в горната. На какво се радва”, подчертава експертът. Дмитрий Дробницкий също смята, че резултатите от изборите не трябва да се наричат голям успех за републиканците, защото задачата максимум е запазването на контрола над целия Конгрес. Разбира се, при разделен парламент Тръмп напълно се е предпазил от импийчмънт, но демократите сега ще започнат да го „бомбардират с всякакъв род разследвания” относно бизнеса на президента и членовете на семейството му. „Предстоят две години усилена борба. Но трябва да се отбележи, че демократите прекалиха с антитръмповската агитация. Ако действаха по-спокойно, то щяха да вземат сената. Но проявата на антибял расизъм си изигра ролята”, казва експертът. Негативно за Тръмп е това, че не успя да постигне сериозен успех в щатите, заради които успя да победи на изборите преди две години. Става дума за „ръждивия пояс” – Пенсилвания, Мичиган, Охайо, Айова и Уисконсин. Впрочем неговото активно участие в избирателната кампания помогна на някои сенатори да си останат на постовете. В частност влиятелният сенатор Тед Круз, който губеше в Тексас, успя да запази мандата си. „Намесата на Тръмп се оказа със значителна тежест. Той се съсредоточи върху запазването на уязвимите сенатски места и в резултат на това получи определени дивиденти”, отбеляза Дробницкий. „На нас ни е все тази, политиката на санкциите ще се запази”, убеден е Домрин. „Републиканците и демократите си остават същите русофоби. Ако има някакъв междупартиен консенсус в САЩ, то това са антируският, антикитайският и антииранският. Така че за Русия няма нищо добре. Демократите дори се държат по-лошо към Русия, отколкото републиканците”, сочи експертът, отбелязвайки, че в Сената се завръща един от най-категоричните критици на Москва, републиканецът Бен Кардин. Но Дробницкий е убеден, че въпросът кой е по-голям русофоб, а в това, че Демократическата партия на САЩ е партията на глобалистите. „Републиканците могат да действат срещу Русия, изхождайки от прагматичните интереси на САЩ, изхождайки от твърдата външнополитическа линия, която не крият. И с тях, защото те не се крият, могат да се водят преговори. А демократите ще действат от името на глобалистката конюнктура, която е такава, че във всички страни от Запада, включително в САЩ, загубата на либерал-глобалистките елити на изборите се свързва с Русия. И те ще продължават да настояват за това. Те ще се опитат максимално да проточат разследването на Робърт Мюлер, ще настояват, че Тръмп има „руски следи”, ще критикуват всички опити на президента да се сближи с Русия”, разказва експертът. Междувременно Ремизов е настроен малко по-оптимистично. „За Русия резултатите от изборите могат да се смятат за оптимален вариант от гледна точка на това, че това е сценарий, при който различните части от американския политически елит ще се блокират взаимно до голяма степен и ще бъдат заети в изясняването на отношенията вътре в страната. Тоест това е изостряне на вътрешния конфликт и намаляването на дееспособността на действащата администрация”, обобщава той.   Превод: В.Сергеев", "date": "2018.11.09", "title": "Какво ще променят за Русия резултатите от изборите в САЩ"}
{"url": "http://www.classa.bg/%D1%81%D0%B2%D1%8F%D1%82/item/389300-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B5-%D0%BE%D1%81%D1%83%D0%B5%D1%82%D0%B8%D0%BB%D0%B0-%D0%BF%D0%BB%D0%B0%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80", "text": "  Твърди се, че 63-годишният испанец искал да отмъсти за плановете на правителството да ексхумира и премести тленните останки на диктатора Франсиско Франко, който е погребан във внушителен мавзолей в мемориален комплекс Испанската полиция е  осуетила планирано  нападение срещу  министър-председателя Педро Санче с, предаде ДПА, като се позова на властите. Полицията в автономната област Каталуния заяви в Туитър, че е арестувала мъж, който \"искал да убие\" Санчес, и е открила голямо количество оръжия в дома му. Мъжът  е бил  арестуван  преди три седмици в каталунския град Тераса по подозрение в планиране на нападение, каза полицията в отделно изявление в Барселона. Твърди се, че 63-годишният мъж е искал да отмъсти за плановете на испанското правителство да ексхумира и премести тленните останки на някогашния диктатор Франсиско Франко, който от смъртта си през 1975 г. е погребан във внушителен мавзолей в мемориален комплекс на северозапад от Мадрид. Мъжът имал разрешително за намерените в  дома  му  оръжия . Той работел в частна охранителна компания. Полицията открила 16 огнестрелни оръжия, включително снайперистки пушки и автомат. Според медийни информации мъжът обявил в социалните мрежи, че планира да убие  Санчес . Каталунските власти заявиха, че той вече е бил изправен пред съдия и в момента се намира в затвор в Тераса.      ", "date": "2018.11.09", "title": "Полицията е осуетила план за убийството на испанския премиер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389301-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BE%D0%BD%D0%B8%D1%81%D0%B8%D1%84%D0%BE%D1%80-%D0%B8-%D0%BF%D0%BE%D1%80%D1%84%D0%B8%D1%80%D0%B8%D0%B9", "text": "    Светите мъченици Онисифор и Порфирий живели през царуването на римския император Диоклетиан (284-305 г.). По време на жестокото гонение, повдигнато от този нечестив цар срещу християните, и те се сподобили да претърпят тежки мъчения заради Христа.      Били ги нечовешки по цялото тяло и ги подхвърлили на различни страшни изтезания. След това мъчителите положили Христовите страдалци върху дълги скари и разпалили огън. Накрая ги привързали към свирепи и диви коне. Влачени от конете по каменистата и неравна земя, светите мъченици били напълно разкъсани и в такива мъчения предали душите си на Бога. Вярващите взели тайно през нощта техните останки и с чест ги погребали в селото Панкеан. При техния гроб се извършили много чудеса и изцеления за слава на Бога, Който е дивен в Своите светии и Когото прославяме в Троица.", "date": "2018.11.09", "title": "Св. мъченици Онисифор и Порфирий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389302-9-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "/1494 г. - Династията Медичи стават владетели на Флоренция.     1799 г. - Наполеон Бонапарт извършва държавен преврат, който слага край на правителството на Директорията и поема цялата власт във Франция.   1861 г. - В университета на Торонто се провежда първият футболен мач в Канада.   1888 г. - Джак Изкормвача убива Мери Джейн Кели, последната известна жертва.     1906 г. - Теодор Рузвелт осъществява първото посещение на президент на САЩ зад граница, като извършва инспекция на строителството на Панамския канал.   1918 г. - Кайзер Вилхелм II абдикира и Германия е провъзгласена за република.   1921 г. - Алберт Айнщайн е награден с Нобелова награда за физика за неговата работа по фотоелектричния ефект.     1923 г. - В Мюнхен, Германия, полицията и правителствени сили потушават Бирения пуч на нацистите.   1938 г. - Холокост: В Нацистка Германия е извършен първият масов погром над евреи, известен като Кристалната нощ след смъртта на Ернст фон Рат.   1953 г. - Камбоджа придобива независимост от Франция и става конституционна монархия под управлението на крал Нородом Сианук.     1985 г. - Гари Каспаров става най-младият световен шампион по шахмат, след като побеждава Анатолий Карпов.     1989 г. - Студената война: Контролираната от комунистите Източна Германия отваря контролно-пропускателни пунктове в Берлинската стена и позволява на гражданите свободно да преминават в Западна Германия.   1990 г. - Мери Робинсън става първата жена-президент на Ирландия.   1994 г. - Открит е химичният елемент дармщадтий.     2000 г. - Открит е Албиорикс - естествен спътник на Сатурн.   2005 г. - 56 души загиват при терористични атаки в три хотела на Аман (Йордания).  ", "date": "2018.11.09", "title": "9 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389303-%D0%BA%D0%B0%D0%BA-%D0%B1%D0%B8-%D1%82%D0%B8-%D0%B2%D0%B8-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE-%D0%BA%D0%B0%D0%B7%D1%83%D1%81%D0%B0-%D1%81-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B0%D1%82%D0%B0-%D0%BA%D0%BC%D0%B5%D1%82%D0%B8%D1%86%D0%B0-%D0%BD%D0%B0-%E2%80%9E%D0%BC%D0%BB%D0%B0%D0%B4%D0%BE%D1%81%D1%82%E2%80%9D", "text": "Последното предаване „Тази неделя” по Би Ти Ви с водеща Жени Марчева се превърна в съдебна зала, където свидетели на прокуратурата обясняваха колко е била лоша кметицата на „Младост” Десислава Иванчева. За разлика от съдебен процес, в който има две страни и срещу прокурора седят подсъдимият и адвоката му, в телевизионното студио бяха само прокурорските свидетели, подпомагани с въпроси от водещата Марчева. И те говориха на воля неща, на които арестуваната кметица нямам как да отговори.  Случаят е още един пример за медийна конюнктура, как една телевизия може да обслужи. Защото този пропаганден арест, в който бяха поканени всички медии и държаха две жени с белезници няколко часа на тротоара, продължава и сега, с подобни пропагандни предавания.  Дали от недоглеждане и некомпетентност, дали нарочно, предаването хвърли на зрителя неразбории в „Младост”, случили се преди там да стане кметица Иванчева. Но те й бяха приписани, доколкото цялото предаване и надписите на екрана поднасяха като тема „Сагата Иванчева” и „Свидетели срещу кмет”.  Доколко казаното от гостите в студиото е вярно и доколко е отговорна за това арестуваната кметица, може да се добие донякъде представа от следващото писмо до Би Ти Ви: Искане за право на отговор До г-н Венелин Петков директор „Новини, актуални предавания и спорт”, bTV  От д-р Петър Кърджилов бивш експерт Връзки с обществеността в СО Район „Младост”  Искане за право на отговор според чл. 18 от Закона за радиото и телевизията по повод участието на Димитър Логофетов, Елена Николова и Александър Лаков в предаването „Тази събота и неделя”, bTV на 04.11.2018 г. У важаеми господин Петков,  в сутрешното предаване на bTV „Тази събота и неделя” вчера поканените гости Димитър Логофетов, Елена Николова и Александър Лаков изрекоха неверни и неистинни твърдения по адрес на кмета на Район „Младост” г-жа Десислава Иванчева. Освен това, интервюто с тези гости беше технически форматирано по начин, който вменява вина на г-жа Иванчева за четири години назад във времето, в което време тя не е била кмет на „Младост”, нито пък е работила в Столична община, заради която гостите твърдят че са претърпели загуби още от 2012 г. Г-жа Марчева започна интервюто като говори за „механизъм на мачкането на бизнеса у нас”, като приписа авторството на такъв механизъм на г-жа Иванчева. Какво точно означава „мачкане”? Мачкане ли е това един кмет да си върши работата като настоява за отстраняване на нарушения на строителни проекти? Мачкане ли е това да се търси начин за замяна на имот, за да се избегне презастрояване? А кой водещ ще говори за механизма на мачкането на гражданите от бизнеса и институциите – за нарушаването на гарантираното им от чл. 55 от Конституцията право на здравословна и благоприятна околна среда? Именно това право на гражданите г-жа Иванчева защитава ревностно като кмет. Въпреки че в повече от половината от времето на интервюто бяха обсъждани други институции и лица, и въпреки, че проблемите на гостите започват през 2012 г., а г-жа Иванчева е кмет от края на 2016 г., в дъното на екрана почти през цялото време стоеше манипулативния надпис: „Сагата „Иванчева” – сюжет в няколко действия. Свидетели срещу кмет”, както и манипулативни паралелни кадри от ареста на г-жа Иванчева и от Специализирания съд! Твърдението на г-жа Елена Николова, че е имало 9 публични обсъждания на техния имот през 2009 г. е категорична лъжа. Не само в България, ами никъде в света не съществува такава практика като 9 обществени обсъждания на един имот! Имало е едно обществено обсъждане в Младост 3 на цялостния ПУП на Младост, като възраженията на гражданите са заметени под килима. Думите на г-жа Николова, че г-жа Иванчева ги е сплашвала и натискала са категорична лъжа! В предаването не стана ясно защо и как изведнъж от 2009 г., а после от 2012 г., скачаме в мандата на г-жа Иванчева в края на 2016-2018 г. Въпреки, че и водещата каза, че става въпрос за „вашата сага”, като имаше предвид дългогодишната сага на нейните гости, отдолу продължаваше да стои надписът „Сагата „Иванчева”…” Категорична лъжа са думите на г-н Логофетов, че г-жа Иванчева го е принуждавала да дарява имота си. Ако има решение на Върховния съд за строеж, защо г-н Логофетов и колегите му не потърсят правата си в същия съд, ами отиват в прокуратурата? Прокуратурата над решенията на върховния съд ли стои? Твърдението, на г-н Логофетов, че г-жа Иванчева е казала: „Има най-различни начини, по които вие ще страдате” също е пълна лъжа. Сигналът на г-жа Иванчева до полицията и прокуратурата от 23 март 2018 г. не е за незаконно придобиване на имота, както г-н Логофетов твърди в предаването, а е за фалшифицирани документи на проекта. Никъде в този сигнал (който ще донеса и покажа в студиото) не се споменава словосъчетанието „имотна мафия”, както казаха водещата и г-н Логовфетов в предаването. Абсолютна лъжа е твърдението на г-н Логофетов, че е приключило разследване срещу него по този сигнал от 23 март. Такова разследване все още не е започнало по същество, както разбрах от разследващ полицай Джамова, от която получих обаждане на 15.10.2018 г. Давам ви номера на разследващ полицай Джамова от 7 РУ-СДВР, за да се уверите сами в това: 0988 хххххх (виж   по този случай). Всички факти, доказателства и липси на доказателства, свидетелски показания, изнесени данни от СРС-та, както и абсолютно чистото съдебно минало на кмета и на заместник кмета на Младост категорично сочат, че двете жени са жертви на престъпление по набедяване в искане и взимане на подкуп! Продължаващото им измъчване и увреждане на здравето им в ареста е политическа репресия, ръководена от прокуратурата, съда и управляващата партия ГЕРБ! Очакваме да получим право на отговор в определения от Закона за радиото и телевизията срок. Прилагам към това искане   в медиите. Предадох писмено неверните твърдения от предаването на майката на г-жа Иванчева, която ще ѝ ги предаде днес в ареста, като г-жа Иванчева ще напише отговор на тях, който ще прочета в студиото. С уважение, д-р Петър Кърджилов бивш експерт Връзки с обществеността в СО Район „Младост” ПП. Потърсихме г-н Кърджилов да обясни дали е получил отговор от Би Ти Ви. Той каза, че от телевизията му се обадили и казали, че ще дадат право на отговор само на Иванчева (което е невъзможно преди да бъде пусната от ареста) или на нейна роднина. Кърджилов предложил племенницата на Иванчева. От Би Ти Ви поставили въпроса дали е компетентна по темата. Тогава Кърджилов предложил той да участва, доколкото е бил на работа в община „Младост” и лично е носил сигнали до прокуратурата срещу някои от участниците в предаването. Засега от телевизията няма отговор.", "date": "2018.11.09", "title": "Как Би Ти Ви помага на прокуратурата по казуса с арестуваната кметица на „Младост”"}
{"url": "http://www.classa.bg/%D1%81%D0%B2%D1%8F%D1%82/item/389298-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%BA%D1%8A%D0%BC-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D1%80%D0%B0%D1%81%D1%82%D0%B5", "text": "44% от германците искат на мюсюлманите да бъде забранено да влизат в Германия, а над 30% смятат, че чужденците идват само заради социалната система, става ясно от ново изследване.  Някои нагласи будят сериозна тревога.             Над една трета от германците смятат, че чужденците пристигат в Германия, за да се възползват от социалната система на страната. В източните провинции подобно мнение изразяват дори половината от гражданите. Освен това почти всеки втори източногерманец е убеден, че федералната република е \"пренаселена с чужденци в опасна степен\". В западната част на страната това становище изразяват 35,6%. Това става ясно от едно ново изследване на тема \"Авторитаризъм\", проведено от Лайпцигския център за изследване на десния екстремизъм и демокрацията.     \"В момента в източната част на Германия над 30 процента от хората са с ксенофобски нагласи\", казва ръководителят на изследването Оливер Декер. От 2002 година насам Лайпцигският институт провежда представителни анкети за авторитарните и дясноекстремистки нагласи в Германия. Мюсюлмани, роми, евреи   Изследователите установяват, че особено са се засилили предразсъдъците спрямо мюсюлманите, ромите и синтите. Оливер Декер подчертава, че срещу тези малцинства се надигат застрашителни агресии. Почти 60% от анкетираните смятат, че ромите и синтите са склонни към престъпления. А това е с 5% повече в сравнение с 2014 година. Същевременно над 44% от анкетираните са на мнение, че миграцията на мюсюлмани към Германия трябва да бъде забранена. През 2014 година това становище застъпваха 36,5% от германските граждани. Повече от половината германци (55,8 процента) дори казват, че заради многото мюсюлмани се чувстват като чужденци в собствената си страна. При това процентите в източната част на страната са значително по-високи от тези в западните провинции. А какво е отношението към евреите в Германия? Съгласно студията, всеки десети германец е на мнение, че влиянието на евреите \"и днес е много силно\". Също толкова много германци смятат, че евреите имат нещо особено и странно в себе си, и затова \"не се вписват особено добре в германското общество\". Авторите на изследването предполагат, че много повече германци застъпват антисемитски позиции, но не се осмеляват да го признаят официално. Последиците за демократичния ред   Оливер Декер предупрежва, че това развитие може да застраши демокрацията в Германия. 90% от анкетираните казват, че одобряват демократичната идея, само че много от тях свързват това понятие с нещо друго, а не с общество, в което всички хора имат равни прави и свободи. \"Сред голяма част от населението е залегнала представата, че демокрацията може да бъде нещо като диктатура на мнозинството\", казва Оливер Декер. А това само по себе си представлява заплаха за демокрацията. Съгласно студията, почти 8% от анкетираните вярват, че диктатурата при определени обстоятелства е по-добрата държавна форма. А 11% мечтаят за лидер, който да \"управлява страната с твърда ръка за благото на всички\". Изследователите установяват, че ксенофобските и антидемократични нагласи са особено изявени сред избирателите на партията \"Алтернатива за Германия\" - съответно 55% и 13,2%. Ксенофобските нагласи сред избирателите на ХДС/ХСС, социалдемократите и либералите също са относително високи - става дума за близо 20%. В изследването все пак се отбелязва и нещо положително. \"Можем да кажем, че 30% от населението са демократично настроени. Това може и да звучи малко, но тези хора са готови да се застъпят за демокрацията и са способни да уважават и други позиции\", казва Оливер Декер. Въпреки че голяма част от германците са раздвоени по отношение на демокрацията, това не означава автоматично, че те са авторитарно настроени. И все пак: 40% от хората могат да си представят авторитарни обществени структури. \"Затова в момента наблюдаваме толкова силно изявена поляризация в обществото\", заключава Оливер Декер.", "date": "2018.11.09", "title": "Омразата към мюсюлманите расте"}
{"url": "http://www.classa.bg/%D1%81%D0%B2%D1%8F%D1%82/item/389299-%D1%82%D1%80%D1%8A%D0%BC%D0%BF-%D1%81%D0%B5-%D0%B7%D0%B0%D0%B1%D1%8A%D1%80%D0%BA%D0%B0-%D0%B2-%D0%B3%D1%80%D1%8A%D0%BC%D0%BE%D0%B2%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB", "text": "Тръмп нарече Акоста \"груб, ужасен човек\" и \"враг на хората\", след като Акоста отказа да предаде микрофона си, задавайки настоятелни въпроси на милиардера Американският президент Доналд Тръмп се забърка в нов скандал с медиите, като конкретно този път другата страна е CNN - телевизията, която воюва най-яростно с държавния глава на САЩ. Заради сблъсък с репортера ѝ Джим Акоста, Тръмп отне правото му на достъп до Белия дом - тъй като Акоста натисна твърде много според разбиранията на американския президент по темата за т.нар. \"кервани\" с мигранти, идващи към САЩ от Централна Америка. Тръмп нарече Акоста \"груб, ужасен човек\" и \"враг на хората\", след като Акоста отказа да предаде микрофона си, задавайки настоятелни въпроси на милиардера, пише БГНЕС. Журналистът го попита дали е \"демонизирал мигрантите\" по време на кампанията за междинните избори, държавния глава отговори: \"Не, аз искам те да дойдат в страната ни. Но те трябва да дойдат легално\". \"Те са на хиляди мили от нас. Това не е инвазия”, коментира Акоста. \"Честно казано мисля, че трябва да ме оставиш да ръководя страната. Ти ръководиш CNN и ако го правеше добре, рейтингът ти щеше да е по-висок”, заяви Тръмп. Журналистът се опита да продължи разговора с държавния глава и то с въпрос относно разследването за руската намеса в американските президентски избори (бел. ред. - буквално преди пресконференцията си тръгна министърът на правосъдието Джеф Сешънс, който отказа да спре разследването), но той заяви: \"остави микрофона\" и тръгна да напуска пресконференцията. Един от служителите на Белия дом се опита да вземе микрофона на Акоста, но той извика още един въпрос, след което Тръмп заяви: \"CNN трябва да се срамува от това, че ти работиш за тях. Ти си груб, ужасен човек. Ти не трябва да работиш за CNN\". Aмериканският президент добави по адрес на Акоста, че \"когато ти съобщаваш фалшиви новини, нещо, което CNN прави доста, ти си враг на хората\". В крайна сметка заради случилото се от Белия дом отнеха акредитацията на Акоста \"до второ нареждане\". Това беше потвърдено от говорителя на Белия дом Сара Сандърс.  От телевизията подкрепиха репортера си с думите: \"Продължаващите атаки на президента стигнаха твърде далеч. Те не само са опасни, но и са обезпокояващи\". Последва и реакция на Асоциацията, представляваща репортерите в Белия дом. Организацията обяви, че решението на президентската администрация да прекрати акредитацията на журналиста на CNN е извън границата и неприемливо. \"Асоциацията на кореспондентите в Белия дом си противопоставя на решението на администрацията на Тръмп да използва акредитативните писма на Сикрет Сървис като инструмент за наказанието на репортер, с който те имат трудна връзка. Ние настояваме Белия дом веднага да се откаже от тези слаби и погрешни действия\", казаха от групата.      ", "date": "2018.11.09", "title": "Тръмп се забърка в гръмовен скандал"}
{"url": "http://www.classa.bg/%D1%81%D0%B2%D1%8F%D1%82/item/389293-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B2-%D0%BA%D0%B0%D0%BC%D0%B0%D1%80%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8%D1%82%D0%B5-%D1%89%D0%B5-%D0%BE%D1%82%D0%B5%D0%BA%D0%BD%D0%B5-%D0%BE%D1%82-%D0%BC%D0%BE%D1%81%D0%BA%D0%B2%D0%B0-%D0%B4%D0%BE-%D1%80%D0%B8%D1%8F%D0%B4", "text": "Победата на Демократическата партия в Камарата на представителите на САЩ може да отекне от Москва до Пекин и Рияд. Овластените демократи сега могат да започнат нови разследвания срещу международната бизнес империя на президента Доналд Тръмп и политическите му отношения с останалата част на света. Установяването на контрол върху долната камара на междинните избори във вторник даде на демократите могъщо оръжие срещу Тръмп: призовката.      Демократите, които ще станат председатели на много комисии в камарата, ще имат правомощия, които ще им позволят да получават документи, имейли и свидетелски показания. Белият дом вероятно ще оспори такива искания в съда, но призовки ще бъдат изпратени не само във Вашингтон. Това означава, че демократите могат да разследват въпроси като 18-те търговски марки на компании, свързани с Тръмп и дъщеря му Иванка, за чиято регистрация Китай даде одобрението си през последните месеци, и дали това представлява конфликт на интереси. Китай казва, че третира еднакво всички заявки за регистриране на търговски марки, но комисиите в долната камара могат да извършат проверка дали Пекин може да използва големите холдинги за интелектуална собственост на семейство Тръмп в Китай за извличане на политически или дипломатически облаги. Вчера Китай каза, че не иска да коментира изборните резултати. „Това са си техни вътрешни работи. Не искам да ги коментирам, защото има опасност да бъда обвинена, че се намесвам в междинните им избори“, каза пред репортери говорителката на външното министерство Хуа Чунин. „Независимо от резултата… ние смятаме, че двете правителства и двата народа искат запазване на нормалното и стабилно развитие на двустранните отношения, защото според нас това е в интерес на международната общност“, добави Хуа. За Москва победата на Демократическата партия означава вероятно подновяване на разследването за руска намеса в изборите през 2016 година. Оглавяваната от републиканците комисия по разузнаването заяви, че не е намерила доказателство за тайни договорки между Русия и предизборния щаб на Тръмп и затова прекрати проверката. Демократите обаче отдавна казват, че републиканците са пренебрегнали редица ключови факти и свидетели. Руският президент Владимир Путин отрича да е замесен по какъвто и да е начин в изборната победа на Тръмп, но може би тайно се надява на подновяване на разследванията, виждайки в тях начин за всяване на хаос и разделение в поляризираната политическа сцена в Америка. Но това, което не би искал, са разследвания или санкции, които да навредят на руските олигарси, за които се предполага, че са помогнали за финансирането на опитите за намеса. След изборните резултати председателят на комисията по външните работи в горната камара на руския парламент каза, че победата на демократите в Камарата на представителите ще засили натиска върху Тръмп. Константин Косачов каза в телевизионен ефир, че Тръмп ще се сблъска с „неприятни предизвикателства – в най-добрия случай емоционални, а в най-лошия – политически“. Според него Тръмп вероятно ще срещне силна съпротива от страна на демократите срещу всички негови реформи, но добави, че запазването на републиканското мнозинство в Сената спасява Тръмп от „действителна катастрофа с назряващата заплаха от импийчмънт“. Следват Саудитска Арабия и отношенията между престолонаследника принц Мохамед бин Салман и зетя на Тръмп Джаред Къшнър. Връзките между двамата мъже, за които се говори, че често си комуникират, може да бъдат гледани под лупа от демократите. САЩ и Саудитска Арабия открай време са ключови съюзници и Тръмп посети именно тази страна при първата си задгранична визита като президент. Но престолонаследникът загуби поддръжници в Конгреса след убийството на саудитския журналист Джамал Хашоги, който имаше колонка във в. „Вашингтон пост“ и бе критик на принц Мохамед. Той бе убит на 2 октомври в саудитското консулство в Истанбул. Подозира се, че принцът най-малкото е знаел за убийството, което се твърди, че е било извършено от негови приближени агенти. Отрицателните последици за Саудитска Арабия може да са огромни, защото е възможно демократите да опитат да блокират крупни сделки за продажба на оръжия на Саудитска Арабия и да намалят американската подкрепа за Рияд във войната в Йемен, която принцът започна през 2015 г., когато бе министър на отбраната. САЩ подпомагат предвожданата от саудитците коалиция в операциите за презареждане на самолети във въздуха и в обмена на разузнавателна информация за мишени. Те доставят на кралството изтребители и бомби, използвани във войната. Конфликтът стана много непопулярен сред някои членове на Конгреса и предизвика най-голямата хуманитарна катастрофа в света по оценка на хуманитарни агенции. Но ако разследванията станат много, отбелязват републиканци, това може да има ефектът на бумеранга за демократите. Много поддръжници на Тръмп и без това смятат, че разследванията срещу него са стигнали твърде далеч. Поредицата от нови призовки може в крайна сметка да отблъсне избиратели. Така стана на междинните избори през 1998 г., когато започнатата от Републиканската партия процедура по импийчмънт срещу президента Бил Клинтън в крайна сметка активизира демократите и те взеха допълнителни места в Камарата на представителите. Много хора във Вашингтон си спомнят поуките от 1998 г. Съветничката от Белия дом Келиан Конуей заяви пред журналисти във вторник, че се съмнява, че членовете на Конгреса ще имат голямо желание да прекарат времето си в разследвания, в изпращане на призовки и в опити за импийчмънт.   БТА", "date": "2018.11.09", "title": "Победата на демократите в Камарата на представителите ще отекне от Москва до Рияд"}
{"url": "http://www.classa.bg/%D1%81%D0%B2%D1%8F%D1%82/item/389294-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%84%D0%B5%D0%B4-%D0%B4%D1%80%D1%8A%D0%BF%D0%BD%D0%B0-%D0%BD%D0%B0%D0%B4%D0%BE%D0%BB%D1%83-%D0%B8%D0%BD%D0%B4%D0%B5%D0%BA%D1%81%D0%B8%D1%82%D0%B5-%D0%BD%D0%B0-wall-street", "text": "Щатските индекси завършиха сесията в четвъртък на червена територия заради решението на Федералния резерв да продължи с политиката на затягане на икономиката чрез покачване на лихвените проценти, съобщава CNBC. Бенчмаркът на сините чипове  Dow Jones Industrial Average  отметна 0,09% от стойността си, като приключи деня при ниво от 26 158,00 пункта.  Широкият измерител  S&P 500  отчете спад от 0,38 на сто до 2803,11 пункта, воден от слабите резултати на компаниите от енергийния сектор. Технологичният показател  Nasdaq Composite  се понижи с 0,65%, или 49,45 пункта, до 7521,31 пункта. Докладът от срещата на банкерите на Фед показва, че засега лихвените проценти остават непроменени, както очакваха и анализаторите. Въпреки това, централната банка смята да продължи със своята „затягаща“ политика и повишаване на основните лихви през декември и догодина. „Нашето мнение по въпроса е, че Фед целят да действат градивно. Банкерите не искат да насилват нещата“, смята тим Кортни, главен инвестиционен директор в Exencial Wealth Advisors. Друга тема във фокуса на инвеститорите е успехът, който постигнаха републиканците по време на междинните избори на 6 ноември, когато успяха да спечелят Камарата на общините, един от двата органа, съставящи Конгреса на САЩ. На облигационните пазари доходността по  10-годишните американски държавни ценни книжа  се повишава до 3,241%, а тази по  30-годишните облигации  достига ниво от 3,435%.     При валутните пазари  индексът на долара , който измерва силата на американските пари спрямо кошница от шест конкурентни валути, прибавя 0,71% към стойността си, достигайки ниво от 96,68 пункта. Еврото  поевтиня спрямо долара с 0,55% до 1,1361 долара, докато  британската лира  отметна 0,49% от стойността си, търгувайки се на ниво от 1,306 долара за лира. На петролните пазари фючърсите върху  американския лек суров петрол  West Texas Intermediate  поевтиняха с 89 цента, или 1,4%, до 62,21 долара за барел. Цената на международния бенчмарк  Брент  се понижи с 1,27 долара, или 1,7%, до 71,90 долара за барел. Влияние върху цената на петрола продължава да оказват американските санкции срещу Иран, които влязоха в сила в началото на месеца . Златото  поевтинява с 3,60 долара до 1225,10 долара за тройунция.", "date": "2018.11.09", "title": "Решението на Фед дръпна надолу индексите на Wall Street"}
{"url": "http://www.classa.bg/%D1%81%D0%B2%D1%8F%D1%82/item/389295-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B5%D1%89%D0%BE-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F", "text": "Северна Корея е ненадмината по отношение на култа към личността. Ликът на Ким Ир Сен и този на Ким Чен Ир са навсякъде: портрети, статуи, значки по дрехите.  При Ким Чен Ун обаче нещата стоят другояче. Защо?             В неделя севернокорейският лидер Ким Чен Ун посрещна на летището в Пхенян кубинския президент Мигел Диас-Канел - един от малкото останали съюзници на източноазиатската диктатура. На заден план се виждаше огромен портрет на кубинския лидер, както и портрет в същия размер на Ким Чен Ун. За първи път севернокорейският режим излага официален портрет на държавния глава. На него той е приятелски усмихнат, облечен в модерен костюм с вратовръзка. \"Приликата с Ким Ир Сен и Ким Чен Ир е очебийна\", казва германският експерт по въпросите за Северна Корея Мартин Вайзер. Именно тази прилика беше изтълкувана като опит на пропагандната машина да създаде култ към личността му и да го постави на едно стъпало с неговите предшественици.   Екстравагантният култ към личността Мартин Вайзер смята това за пресилено. \"Това не е някаква нова степен на пропаганда от страна на режима, а съвсем банален портрет, каквито се поставят при посещенията на президенти\", казва той. Вероятно портретът е съществувал по-рано и сега посещението на кубинския президент е станало повод за неговото окачване.     Всъщност официалните портрети на династията Ким играят централна роля в култа към личността. Ликът на основателя на Северна Корея Ким Ир Сен, както и ликът на починалия през 2011 година негов син Ким Чен Ир се срещат навсякъде. Те са окачени във всяка сграда в страната. Повечето севернокорейци ги носят като значки на реверите си. Те са увековечени и в бронзови статуи из центровете на севернокорейските градове. За портретите съществуват строги правила. Те могат да висят само на голи стени и трябва да бъдат редовно почиствани от прах. Туристите имат право да ги снимат само изцяло. Не им е позволено да изрязват краищата на снимките. Севернокорейските читатели нямат право да мачкат вестниците, по чиито страници са отпечатани снимки на вождовете. Недай си Боже да ги зацапат с пепел от цигара. За това прегрешение са предвидени големи глоби. \"По отношение на култа към личността, още след основаването си Северна Корея беше много по-екстравагантна, отколкото източноевропейските братски държави. До края на 1940-те години водещият университет в страната носи името на основателя на държавата Ким Ир Сен. Родното му село е провъзгласено за национално светилище. Навсякъде са издигнати и негови статуи\", пише Брайън Р. Мейрс в статията си за севернокорейската пропаганда \"The Cleanest Race\".   Постепенна промяна през последните години   В сравнение с десетилетията след това, в началото пропагандата на режима бе сравнително плаха. Тя винаги подчертаваше \"по-висшата\" култура на Съветския съюз и заслугите на Червената армия на Китай в Корейската война. През 1960-те години обаче биографията на Ким Ир Сен беше преработена и вече бе представян като героичен борец от съпротивата срещу японските окупатори. Беше му приписано авторството на много пиеси и идеологически манифести. И когато през 1972 година той празнуваше своя 60-и рожден ден, в страната висяха повече негови портрети, отколкото при Сталин в Съветския съюз и при Мао в Китай. 34-годишният Ким Чен Ун досега беше изключен от този екстремен култ към личността. Вероятно това е свързано с конфуцианската традиция, която отдава най-голямо значение на старшинството. Като държавен глава от трето поколение, Ким Чен Ун вече няма естествения авторитет като своите предшественици. Той не може да се осланя на сляпата лоялност на своите сънародници, както своите предци, а трябва да разчита на делата си. Неслучайно младият диктатор обвърза своята легитимност с обещанието за икономическо благополучие на населението. През последните години култът към личността и пропагандата бяха смекчени. Преди всичко след вътрешнокорейското сближаване от началото на тази година. Така например в Пхенян изчезнаха антиамериканските рисунки, изобразени след края на Корейската война (1953) и останали по сградите в продължение на десетилетия. Губернаторът на южнокорейската провинция Гангвон Чой Мун Сон, който вече два пъти се е срещал лично с Ким Чен Ун, твърди следното: \"Когато миналия месец посетих Северна Корея, забелязах видима промяна. Когато преди ни показваха като туристи забележителностите на Пхенян, винаги ни посрещаха с изречението за добрините на лидера Ким Чен Ир. Напоследък не се забелязва подобно нещо. Постепенно в Северна Корея навлизат международните стандарти\", казва той.", "date": "2018.11.09", "title": "В Северна Корея нещо се променя"}
{"url": "http://www.classa.bg/%D1%81%D0%B2%D1%8F%D1%82/item/389296-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D1%80%D0%B5%D0%BF%D0%B0%D1%80%D0%B0%D1%86%D0%B8%D0%B8%D1%82%D0%B5", "text": "Над 1 трилион евро - толкова пари би трябвало да изплати Германия под формата на репарации на Полша и Гърция за причинените им щети през Втората световна война.  Германски историк обяснява защо не е реално това.           ДВ: Правителствата на Полша и Гърция смятат, че въпросът с репарациите все още не е уреден. Различават ли се и по какво исканията на Варшава и Атина и позицията на Берлин по този въпрос?   Карл Хайнц Рот: Без съмнение разрушенията в Полша са най-мащабни. Германците са планирали действията си там - съществувал е тъй нареченият \"генерален план ОСТ\". Те са искали да германизират Полша. В Гърция е било друго - там германците са искали само да си осигурят военновъздушни и военноморски бази в Солун и на остров Крит, търсели са дори възможности за сътрудничество. Те обаче са били напълно изненадани от мащабите на съпротивата и са отговорили с безсмислени кланета. Зад тях обаче не стоят планирани действия за унищожение. За това говорят ясно и цифрите: в Полша нацистките окупатори избиват 5,4 милиона цивилни граждани, а в Гърция - 300 хиляди. И още един аспект: понеже Полша и Гърция са сред тъй наречените \"малки съюзници\" те остават в периферията на репарационните искания и това положение не се е променило и до днес.       ДВ: Вие лансирате идеята дълговете да бъдат уредени чрез окупационните облигации, наложени от нацистите на гръцката Национална банка. Реалистично ли беше това предложение?   Карл Хайнц Рот: В това предложение имаше хляб, но аз се отказах от него. Между другото то беше лансирано от икономисти, които напомниха на германското правителство за масивното опрощаване на дългове - със споразумението от Лондон на Федералната република ѝ бяха опростени над 50 процента от всички дългове. Вече съм убеден, че говорим за различни неща: обезщетението е чисто етичен проблем, който не бива да се свързва с икономиката. В новото издание на книгата си цитирам икономисти, които изчисляват обема на репарациите като превръщат стойността на разрушенията и хуманитарните щети във фиктивен заем, върху който след това се начисляват лихви. По този начин репарациите се комерсиализират. В нашите изчисления ние не вземаме лихвите под внимание.   ДВ: Вашите изчислени какво показват?   Карл Хайнц Рот: Базовата стойност на всички разрушения и щети от Втората световна война, за които са отговорни германците, възлиза на почти 500 милиарда долара по цени от 1938 година. Днес това се почти 7,5 трилиона евро - без лихвите. За Полша сумата възлиза на 78 милиарда долара по цени от 1938 година, или един трилион евро по днешни. Тази сума назовава и специалната комисия, създадена в полския парламент. Сумата за Гърция днес възлиза на 190 милиарда евро. Тъй като ние не начисляваме лихви, в случая с Гърция нашите сметки се разминават сериозно с официалните, в които се говори за 380 милиарда евро. Изплащането на подобни суми е нереалистично. В най-добрия случай можем да говорим за една малка част от тях - 1/5 или дори 1/10, защото Германия има задължение за изплащане на компенсации.   ДВ: Съществуват идеи, вместо репарации да бъдат обезщетени определени групи жертви, или да бъдат ремонтирани определени обекти.   Обложката на книгата на Рот и Рюбнер   Карл Хайнц Рот: Това е друга възможност. На една конференция във Варшава през септември беше съобщено, че в Полша все още живеят около 40 000 бивши полски концлагеристи, които не се обезщетени, защото не са от еврейски произход. Сега Германия трябва да покаже добра воля и да им отпусне безвъзмездни пенсии. Също и да ремонтира сгради и да предостави средства за поддръжката на полските мемориали. Това би била една първа стъпка.   ДВ: Германското правителство признава моралната вина за нацистките престъпления, но смята въпроса за репарациите за приключен. Ако отговори на исканията на една страна, няма ли с това да отвори кутията на Пандора?   Карл Хайнц Рот: Кутията на Пандора трябва да бъде отворена. Това могат да бъдат първи стъпки по отношение на Гърция или Полша. Има и други страни, в които се води такъв дебат: Чехия, Унгария, Италия, бивша Югославия. Според мен става дума за мултилатерално решение. Оптималено би бил следният подход - обща инициатива на всички ищци: Полша, страните от бивша Югославия, Италия и други заинтересовани страни като продължение на договора, известен като \"2 + 4\", който изобщо не засяга въпроса за репарациите. И това решение беше в ущърб на страните, които не са го подписали. В такъв случай договорът не е обвързващ за тях в международноправно отношение. И германското правителство знае отлично това. То знае също, че за репарациите няма давност. И този въпрос не е уреден. Берлин се опасява най-много от един съвместен иск на малките съюзници. При това съществува инстанция, която да се заеме с въпроса - в ОССЕ работи апелативна комисия, която обаче досега не се е събирала. Тази комисия има предимството, че може да покани на масата за преговори и страни, които не са членки на ЕС, като Беларус и Украйна.   Карл Хайнц Рот от Фондацията за социална история на 20-и век е съавтор на книгата \"Репарационните задължения\", издадена през 2017 г., чиито преводи на гръцки, полски и английски предстоят скоро да излязат", "date": "2018.11.09", "title": "Германия и репарациите"}
{"url": "http://www.classa.bg/%D1%81%D0%B2%D1%8F%D1%82/item/389297-%D1%82%D1%80%D1%8A%D0%BC%D0%BF-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%BA%D0%B0%D0%BA%D1%82%D0%BE-%D0%B4%D0%BE%D1%81%D0%B5%D0%B3%D0%B0", "text": "Доналд Тръмп вече не може да разчита на мнозинство и в двете камари на Конгреса. Какво означава това за бъдещата му търговска и икономическа политика? Ще се промени ли нещо?  Интервю с американския икономист Денис Сноуър.           Денис Сноуър:  Тръмп не може да продължи да действа така необезпокояван, както досега. Демократите ще могат да блокират действията му, понеже вече имат мнозинство в Камарата на представителите. Което обаче не означава, че САЩ ще загърбят протекционизма си. Защото по търговските въпроси до този момент демократите просто следваха републиканците. И от тази гледна точка не очаквам кой знае каква либерализация. Възможно е, но не и непременно. Тръмп е оповестявал какви ли не невероятни неща и действително е изпълнявал някои от тях. Затова смятам, че и към тази негова закана трябва да се отнесем сериозно. Демократите ще трябва да решат какъв курс да следват - по-скоро обърнат навътре или пък по-силно насочен към външната политика. В техните редици са налице и двете течения, а засега те не могат да се разберат.  При всички положения той ще може да запази сегашния си курс. Америка използва своята мощ, за да притиска до стената другите държави. И понеже тя е важен търговски партньор за много страни, това засега работи. Вярно, че това не приляга на една световна сила, която би трябвало да допринася за осигуряването на ред в световната икономика. Но както изглежда, Тръмп не се интересува особено от тази отговорност на САЩ. А в ситуацията, в която се намират демократите, те са склонни да се занимават по-скоро със самите себе си и с Америка, отколкото с външния свят. Най-вероятно това ще се промени. Демократите ще се противопоставят на сегашната практика за стимулиране на икономиката основно чрез намаляване на данъците за фирмите. Те са и против това облекченията за богатите американци да са по-големи от тези за бедните. А това означава, че те ще се спречкат помежду си, но не знаем какво ще произтече от всичко това. Ясно е едно: Тръмп няма да може да продължи да управлява както досега. Неговият модел не може да работи при новите условия. Инвеститорите, но също и потребителите виждат следното: американската икономика в момента отбелязва растеж и те трябва да се възползват от това. Но в дългосрочен план това развитие не е трайно: не е нормално държавата да продължи да задлъжнява в момент, в който икономиката се справя отлично. Това не може да продължава дълго и в този смисъл ще нарастват тревогите, както си пролича неотдавна при срива на пазара на акциите. Аз смятам, че Тръмп няма да може да продължи по същия начин, а това от своя страна ще подобри малко дългосрочните изгледи за американската икономика. Но като цяло несигурността ще си остане висока. Убеден съм, че той нито ще промени тона си, нито политиката си. Просто ще възникват по-големи конфликти между републиканците и демократите, които ще започнат взаимно да се обвиняват, че нещата не вървят. Затова и светът не бива да очаква, че най-мощната икономика в света ще се погрижи за връщането на реда в световната икономика.  ", "date": "2018.11.09", "title": "\"Тръмп не може да продължи да управлява както досега\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389290-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Не трябва да пренебрегвате финансовите въпроси, в противен случай, те ще нараснат до невероятен размер. Възможно е влошаване на настроението, поради някои неприятни новини. Бъдете оптимисти, за да преодолеете всичко. Романтични нотки, ще се появят в живота ви вечерта, когато поклонник, ще ви се признае в любов и покани на среща. ТЕЛЕЦ ( 21 април - 21 май )  Очаква ви, силен заряд енергия и сила, както и приятен разговор с колега. Заедно с него, ще може да реализирате нови проекти, но не бързайте. Проявете уважение и търпение към онези хора, които са скъпи за вас. Дори ако роднините ви обвинят в лъжа, трябва да бъдете сдържани. Всичко това, със сигурност ще ви се отплати. БЛИЗНАЦИ ( 22 май - 21 Юни ) Покажете ентусиазъм и постоянство, ако възникне проблем на работното място. Възможни са неприятни смущения в колектива, които ще доведат до преосмисляне на плановете за бъдещето. Научете нещо ново, наберете ценна информация и не ядосвайте Бог, с оплаквания от живота. Вечерта трябва да следите за здравето си.   РАК ( 22 юни - 23 юли ) Не е желателно, да се заемете с това, което не ви е интересно. Ползи все едно няма да имате, а само ще си загубите силата и времето. Интересни проучвания очакват, креативните от вас, който вече има собствен бизнес. Кратко пътуване, ще ви донесе много впечатления. ЛЪВ ( 24 юли - 23 август ) Очаква ви помощ от всички страни, така че не обръщайте внимание на грешките от миналото. Обществено събитие, може да отложите за по-успешно време, засега се фокусирайте върху рутината работа. Апатично настроение, ви чака в любовта, възможно е да научите нещо неприятно за избраника си. По-добре, откровено поговорете с него. ДЕВА ( 24-ти август - 23 септември ) Ще научите много за човек, на когото сте разчитали в работата. В бъдеще не бъдете толкова лекомислени, по-добре по сто пъти проверявайте информацията. Един добър ден за развитие на интуицията, нови знания и пътуване. Не се опитвайте да изяснявате отношенията си с онези, които ви дразнят. Само, ще си развалите настроението. ВЕЗНИ( 24 септември - 23 октомври) Очаква ви труден ден, когато на пътя към успеха, ще се появят трудности. Може да имате конфликти с хора, непредвидени обстоятелства и разочарования в собствените способности. Желателно е, да търсите съмишленици в работата, да трупате сили и да цените времето си. Всички важни дела, прехвърлете най-добре за следобед.   СКОРПИОН ( 24 октомври - 22 Ноември ) Сутринта, ще разберете как да се държите днес с хората и какво по-добре да предприемете. Положението в сферата на финансите, ще се промени драматично към по-добро, но при комуникация с бизнес партньорите трябва да следите за думите. Вечерта, е възможен проблеми с плащането на битови услуги, затова спешно трябва да изплатите дълговете и да си направите бюджет.   СТРЕЛЕЦ ( 23 Ноември - 21 Декември ) Не се препоръчва, да се занимавате с масови и обществени дела. Опитайте се, да се уедините и не влизайте в центъра на събитията. За да не се преуморите, се захващайте с по-малко задачи. Особено в професионалната сфера. Срещите днес, могат да бъдат както приятелски, така и романтични. Вечерта очаквайте радостни новини. КОЗИРОГ (22 Декември - 20 януари ) Ще бъде страхотно, ако планирате среща с приятели. Не е нужно да се занимавате с работа, която е безперспективна. Отказът от пагубни зависимости, ще доведе до добър резултат. Може да укрепите здравето си без лекарства, като се занимавате със спорт и закалите. От пътуване на големи разстояния, е по-добре да се откажете.  ВОДОЛЕЙ ( 21 януари -  19  февруари ) Всички важни неща, планирайте за сутринта, тогава ще видите ефекта от всичко, което предприемате. Трудностите няма да ви изплашат, а напротив, ще ви закалят и дадат резерв за плодотворно бъдеще. Любовните връзки, повече ще ви уморят, отколкото радват. Потърсете вдъхновение в хобито си и общуване със семейството, а не в случайни интимни запознанства.   РИБИ ( 20 февруари - 20 март ) Днес, ще имате време за всичко - забавление, пътуване, кореспонденция и любовна среща. Ще сте като заредена батерия, ще успеете навсякъде и няма да губите енергия. Ярките идеи, ще ви помогнат, да се реализирате в професията. Ако се потопите в спомени за миналото, ще останете с нищо. Вечерта се очаква семейно тържество.", "date": "2018.11.09", "title": "Дневен хороскоп 9 ноември"}
{"url": "http://www.classa.bg/%D1%81%D0%B2%D1%8F%D1%82/item/389291-%D1%81%D1%83%D1%85-%D1%80%D0%B5%D0%B6%D0%B8%D0%BC-%D0%BA%D0%B0%D0%BD%D0%B0%D0%B4%D0%B0-%D1%81%D0%B2%D1%8A%D1%80%D1%88%D0%B8-%D0%BA%D0%B0%D0%BD%D0%B0%D0%B1%D0%B8%D1%81%D0%B0-%D1%81%D0%B0%D0%BC%D0%BE-%D0%BD%D1%8F%D0%BA%D0%BE%D0%BB%D0%BA%D0%BE-%D1%81%D0%B5%D0%B4%D0%BC%D0%B8%D1%86%D0%B8-%D1%81%D0%BB%D0%B5%D0%B4-%D0%BB%D0%B5%D0%B3%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "Три седмици след като Канада легализира канабиса страната започна да изпитва сериозен недостиг на легална марихуана, който пренасочва потребителите обратно към черния пазар. Дефицитът е най-осезаем в провинциите Квебек, Онтарио и Ню Брънзуик като в два от трите региона специализираните магазини масово затвориха врати. \"Трябва ни повече трева!\". Това казва Тревър Тобин, който заедно с майка си отваря магазин за продажба на марихуана в Нюфаундленд, близо до границата с Квебек. Тобин допълва, че неговите доставчици не са засадили достатъчно стръкове канабис и не поддържат необходимото количество запаси на склад. Това е елементарна грешка в основния принцип на търговията - този за търсенето и предлагането.     А дефицитът заплашва да подкопае основната цел на легализацията - да прекрати нелегалната търговия с марихуана, която в Канада е оценена на 5,3 млрд. канадски долара годишно. Потребителите в страната са гневни и масово се връщат към нелегалните дилъри на канабис. В Монреал например дилърите са започнали да се възползват от създалата се ситуация като предлагат абсурдно ниски цени и доставка до посочен от клиента адрес. Търговци, потребители и производители са подразнени от дефицита, който се дължи най-вече на неочаквано голямото търсене и на бавните темпове, с които правителството издава лицензите за производство и търговия. В момента канадската Агенция за канабиса трябва да изгради система, която допреди три седмици е липсвала напълно.  Търсенето надвишава предлагането, а лицензираните производители не са преценили добре капацитета си. Те могат да се опитат да наемат още работна ръка, но това няма да накара стръковете канабис да растат по-бързо. Този понеделник Ню Брънзуик се оказа третата провинция, която съобщава за недостиг на марихуана. Там са затворени около 20 магазина за продажба на канабис в очакване на доставки на нова стока. Провинцията взима това решение след Квебек, който затвори всичките си 12 лицензирани източника на канабис, докато производството не се стабилизира. В Онтарио клиентите също започват да се връщат към незаконните си дилъри. Там през първата седмица на легализацията са получени 150 хил. поръчки, които едвам са изпълнени. Проблемът в региона се задълбочава и заради стачка на пощенските работници. Според Тобин така правителството просто подхранва пазара на черно, към който са се насочили потребителите. Той отваря магазина си на 17 октомври - ден след легализацията, и цялата му стока е разпродадена за четири часа. Сред най-търсените артикули се оказват предварително свитите цигари, както и силен сорт марихуана, който предизвиква особено приятно вълнение. След като чака 14 дена за доставка на нови количества, той е принуден да затвори магазина си за една седмица.  Тобин и майка му са инвестирали в бизнеса около 100 хил. канадски долара и в момента изпитват затруднения да си платят сметките. Неговите доставчици, които са лицензирани от местния парламент, са подценили търсенето. Магазинът, който в момента е отворен, се опитва да оцелее с продажбата на аксесоари за пушене, но Тобин допълва, че това не е достатъчно, за да бъде успешен бизнесът му. Майка му, Бренда Тобин, допълва, че търсенето на легален канабис надминава очакванията отчасти заради влечението към новото и непознатото, но и защото одобрената от властите марихуана е максимално изчистена за разлика от тази, продавана по улиците. Хората знаят какво получават срещу парите си и това им харесва. Андре Ганьон, говорител на канадските здравни служби, които са отговорни за регулациите в сектора, казва, че датата 16 октомври бележи края на почти вековна криминализация на канабиса и началото на една нова, урегулирана индустрия. Както във всяка индустрия, така и в тази има предполагаемо завишено потребителско търсене и периоди, в които стоката може да намалее или свърши. Като се има предвид, че марихуаната е била нелегална толкова дълго време, Ганьон допълва, че правителството все още няма установени практики кои продукти ще се търсят най-много. Производителите от своя страна казват, че овладяването на уменията в една нова индустрия става бавно и постепенно. Собствениците на плантации дори не са изненадани от недостига - все пак още е много рано за отрасъл, който допреди дни е бил забранен. А и в крайна сметка кой да предположи, че тревата ще се окаже толкова популярна...", "date": "2018.11.09", "title": "\"Сух режим\" - Канада свърши канабиса само няколко седмици след легализацията"}
{"url": "http://www.classa.bg/%D1%81%D0%B2%D1%8F%D1%82/item/389292-%D0%BA%D0%BE%D0%B9-%D0%B5-%D1%84%D1%80%D0%B8%D0%B4%D1%80%D0%B8%D1%85-%D0%BC%D0%B5%D1%80%D1%86,-%D1%81%D0%BF%D1%80%D1%8F%D0%B3%D0%B0%D0%BD-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": "Един от фаворитите за лидер на германските християндемократи и потенциален бъдещ канцлер може да служи за дефиниция на обвързването на финансовата и политическа власт След като германският канцлер Ангела Меркел обяви, че няма да участва в битката за лидерското място в Християндемократическия съюз (ХДС) през декември, в Германия, а и по целия свят, започнаха спекулации кой ще заеме мястото ѝ – не само в партията, но и начело на най-голямата европейска икономика. Първите две обявени кандидатури бяха очаквани – генералният секретар на ХДС Анегрет Крамп-Каренбауер и здравният министър Йенс Шпан, предвождащ консервативното крило в партията. Почти веднага след заявлението на Меркел обаче   и един изненадващ кандидат – Фридрих Мерц, който бе излязъл от политическия живот преди десетилетие. Постепенно Мерц започна да се очертава като фаворит, като според някои наблюдатели той е лансиран от дългогодишния финансов министър и текущ председател на Бундестага Волфганг Шойбле.     Но кой всъщност е Фридрих Мерц? Мнозина от по-възрастните германци го помнят като вътрешнопартиен конкурент на Меркел, както като и човекът, поискал данъчната декларация да се събира върху подложка от бира. Какво обаче е правил след оттеглянето си от активната политика през 2009 г.?      Много ясна подсказка може да ни даде бързата реакция на борсите, където политическото завръщане на Мерц бе посрещнато с рязко покачване на индексите. Очевидно за инвеститорите на капиталовите пазари възможността Мерц да заеме председателския пост в ХДС и да стане канцлер на Германия изглежда многообещаваща, отбелязва антикорупционния портал  . Лобист на Blackrock Мерц е поддръжник на икономическия либерализъм. Макар от много време да не участва в активния партиен живот, не може да се твърди, че през изминалите години не се е занимавал активно с политика – все пак той представлява интересите на най-големия единичен акционер на германската борса: Blackrock. От 2016 Мерц е шеф на надзорния съвет на най-голямата публично търгувана компания за управление на активи в света, която държи значителни дялове във всички дружествата от индекса DAX. Това разбира се е само една от множеството дейности на Фридрих Мерц, но-със сигурност е най-забележителната. Защото Мерц е не само шеф на надзорния съвет на този финансов мастодонт, но и негов основен лобист. Когато през пролетта на 2016 г. той зае този пост, компанията обявява, че Мерц ще бъде не само шеф на надзора, но и „консултант, който в тази си роля ще насърчава връзките между Blackrock и важни клиенти, регулатори и регулаторни органи в Германия“. Тоест ясно формулирано задание за лобиране. Така от близо три години Мерц представлява интересите на Blackrock, тази „непозната финансова власт“, както я дефинира  . Но какво точно върши Blackrock и какви са основанията за възникване на конфликт на интереси при евентуално председателство на ХДС от страна на Мерц? Финансов мастодонт Името Blackrock все още е непознато за повечето хора в Германия, макар да става дума за финансов концерн, превъзхождащ всички свои конкуренти. Като най-голяма компания за управление на парични средства в света, Blackrock притежава значителни дялове в общо 17 000 компании в цял свят. Поради своето влияние върху цели икономически сектори, компанията бива   от органите за защита на конкуренцията, но в същото време позициите ѝ позволяват да поддържа тесни контакти с редица правителства и политически институции в цял свят. Възходът на Blackrock и значителният ѝ растеж през последните години са тясно свързани със събитията от времето на финансовата криза през 2008 г. Малкият тогава финансов посредник се превръща в голям играч на Уолстрийт, поддържайки близки взаимоотношения с правителството на САЩ и Федералния резерв. Показателни за икономическата и политическата власт на мултинационалната компания Blackrock са разследванията на „Investigate Europe”. В своята статия „ “ журналистите Харалд Шуман и Елиза Симанке от в. Тагесшпигел правят пълен анализ на взаимовръзките на този финансов гигант. Междувременно Blackrock управлява активи за 6,44 трлн. долара. Blackrock е голям играч и при борсово търгувани фондове (ETF), които се използват масово от дребните вложители в Германия. Успехът на Blackrock е съпътстван и от натрупване на икономическа мощ, което кара органите за защита на конкуренцията да бърчат загрижено вежди. „Огромните мащаби на Blackrock създават пазарна сила, която не може да бъде контролирана от нито една държава,“ коментира пред в. Тагесшпигел Михаел Тойрер, депутат от Бундестага от Партията на германските либерали (FDP). Притежаването на значителни дялове в редица компании от един и същи бранш неутрализира конкуренцията, тъй като Blackrock няма интерес пазарният дял на една компания да расте за сметка на друга. За инвеститор като Blackrock това би било равно на нулев резултат. В най-лошия случай потърпевши ще са клиентите, които ще плащат по-високи цени, опасяват се икономисти. Политическата власт на Blackrock Предвид всичко това е очевидна нуждата да се даде отпор на прекомерната пазарна мощ на Blackrock. Финансовият гигант със сигурност ще се противопостави на всякакви опити за прокарване на повече и по-строги регулации. Тук възниква въпросът – доколко човек като Фридрих Мерц ще може достоверно да отстоява обществения интерес в ущърб на своите бивши работодатели, в случай че бъде избран да оглави ХДС и държавата? Blackrock обаче не проявява интерес само към регулациите, лобирането срещу които е било част от задълженията на Мерц. Финансовият конгломерат е активен и по теми, свързани с развитието на частното пенсионно осигуряване на европейско ниво. Поради липсата на изисквания за прозрачност, в Германия няма официални данни за лобистката дейност на Blackrock. Спарвката в портала lobbyfacts.eu обаче показва, че Blackrock поддържа интензивни контакти с европейските институции и инвестира близо 1.5 милиона евро годишно за лобизъм. Рискове за демокрацията При едно връщане в политиката Мерц трябва да покаже, че е готов да работи и против интересите на Blackrock в полза на обществото. Това че при евентуално избиране той ще се откаже от постовете си в надзорните съвети просто няма да е достатъчно. Обществото има изострена чувствителност към риска от конфликт на интереси и ще очаква от Мерц прозрачност, особено що касае бившия му работодател. Да не говорим, че Мерц обосновава връщането си в политиката с притеснението си за демокрацията и разделението на обществото. По думите му той е загрижен, че хората все повече симпатизират на „популистките движения“ като реакция на разочарованието от традиционните партии. Част от това разочарование обаче идва от все по-силните притеснения от нарастващото влияние на самостоятелните финансови играчи за сметка на обществото. Тези тенденции се виждат от съпротивата срещу Трансатлантическо споразумение за търговия и инвестиции (ТПТИ), „дизеловият” скандал и недоволството от липсата на адекватни регулации на финансовите пазари след кризата през 2008. Въпроси към кандидата За сметка на обществеността бе и най-голямата „данъчна кражба в германската история“, както я нарича  . Скандалът със схеми за данъчни измами, известен като  , също е показателен за  . В тази афера също така има връзка с дейността на Мерц във финансовия сектор: той е член на управителния съвет на британската банка HSBC, срещу която германската прокуратура в Дюселдорф образува през 2016 г. досъдебно производство във връзка с разследването „Cum/Ex“. Мерц твърди, че „винаги е осъждал“ подобни съмнителни сделки. Това е похвално, но ако Мерц желае да се върне на политическата сцена, ще се наложи да отговаря на още въпроси свързани с този скандал. Например, какво мисли по въпроса, че именно адвокатското дружество Майер Браун, в което Мерц работи, предлага консултации във връзка с „нарастващите правни рискове“ на своите засегнати клиенти от сделките  „Cum/Ex“, и дали самият той е представлявал и консултирал такива клиенти. От LobbyControl коментират, че завръщането в политиката би трябвало да е възможно за всеки, в това число и за Фридрих Мерц. Едновременно с това обаче Мерц трябва да съблюдава строги правила по отношение на прозрачността и конфликта на интереси. Той ще трябва да отговоря на въпроси и да докаже, че няма да третира бившите си работодатели с предимство. защото хората в Германия не искат само някой с експертиза, но и човек, който е в състояние да поставя и отстоява интересите на политиката срещу тези на бизнеса и при нужда да защитава обществото срещу мощни компании като Blackrock. Доколко може да се вярва на Мерц, със сигурност се питат и много от членовете на ХДС. Основателни са съмненията че Мерц, спечелил си прозвището на финансов лобист, е най-подходящият кандидат, който да преодолее нарастващата пропаст между хората и политиката. Или както изтъква финансовият експерт Герхард Шик пред Шпигел: „Мерц е кандидатът на финансовата индустрия. ХДС трябва много добре да си помисли дали иска да изпрати точно това послание към своите избиратели.“", "date": "2018.11.09", "title": "Кой е Фридрих Мерц, спряган за наследник на Меркел?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389289-%D1%85%D0%B0%D0%B9%D0%B4%D0%B8-%D0%BA%D0%BB%D1%83%D0%BC-%D1%81%D0%B5-%D0%BF%D1%83%D1%81%D0%BD%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "5-годишният немски супермодел Хайди Клум се появи напълно гола за книгата на известния фотограф Ръсел Джеймс. Черно-бялата фотография, в която модната икона е топлес бе публикувана на страницата й в Instagram. На снимката Клум е права в профил пред камерата и покрива гърдите си с ръце.  ", "date": "2018.11.09", "title": "Хайди Клум се пусна чисто гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389286-%D1%81%D0%B0%D0%BF%D1%83%D0%BD%D0%B5%D0%BD%D0%B0%D1%82%D0%B0-%D1%81%D1%8A%D0%BF%D1%80%D1%83%D0%B3%D0%B0-%D0%BD%D0%B0-%D0%B7%D0%B2%D0%B5%D0%B7%D0%B4%D0%B0", "text": "Една от звездите на Челси Уилиан често попада в заглавията с добрите си изяви на терена за \"сините\", но същото се отнася и за неговата половинка. Тя се казва Ванеса Мартинс и е една от най-известните актриси от сапунените сериали в Португалия. Звездната двойка е заедно от 2007 година, като през 2011 сключва брак. Уилиан и Мартинс вече имат и близнаци, а по професия красавицата, която е запалена и по фитнеса, е адвокат. Горещи снимки на Ванеса Мартинс:                        ", "date": "2018.11.09", "title": "\"Сапунената\" съпруга на звезда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389287-%D0%B8-%D1%82%D0%B5-%D1%81%D0%B5-%D1%80%D0%B0%D0%B7%D1%85%D0%B2%D1%8A%D1%80%D0%BB%D1%8F%D1%85%D0%B0-%D0%BA%D0%B0%D1%82%D0%BE-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE", "text": "Елина Свитолина разпусна на екзотични места след края на сезона, но не забрави и да се прибера у дома. Тенисистката пристигна в Киев и сподели, че е очарована от топлото посрещане. Доминика Цибулкова продължава да споделя снимки от плажа, Каролин Вожняцки разпуска на Малдивите, а Леся Цуренко съчетава почивка и тренировки.   Вижте снимки:                ", "date": "2018.11.09", "title": "И те се разхвърляха като за последно..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389288-%D0%BD%D0%B5-%D0%B5-%D0%BC%D0%BE%D0%B4%D0%B5%D0%BB,-%D0%BD%D0%BE-%D0%B5", "text": "Тя е много красива, но не е модел. Мнозина се запитаха кое е това голо момиче, което събра 200 хиляди харесвания само за ден с голата си снимка във ваната.  Тя е италианка и е баскетболистка, а името й е Валентина Виняли.  27-хубавицата буквално взриви социалните мрежи с фотоса във ваната, но оказва се, секси снимките й не свършват дотук.", "date": "2018.11.09", "title": "Не е модел, но е..."}
