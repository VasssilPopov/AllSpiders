{"url": "http://www.classa.bg/%D1%81%D0%B2%D1%8F%D1%82/item/394210-%D1%82%D1%83%D1%80%D1%86%D0%B8%D1%8F-%D1%81%D0%BB%D0%B5%D0%B4-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%BC%D0%B8%D1%82%D0%BE%D0%B2%D0%B5%D1%82%D0%B5-%D0%B8-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "\"Няма как човек да разбере турската политика, без да е живял тук поне 3 години.\" Това казва младият турски политолог Енес Ердем Йеринде, коментирайки ситуацията около изборите за местна власт в Турция. И не е като да няма право в този си коментар. Мощните заглавия пуснати от редица анализатори, български и западни медии, вещаят едва ли не срутването на властта на турския президент Реджеип Таип Ердоган, след като на местните избори неговата Партия на справедливостта и развитието (AKP) загуби трите най-големи града в страната - Истанбул, Анкара и Измир. Ситуацията в Турция обаче е далеч по-сложна и далеч не толкова толкова в строго черно и бяло. Факт - Ердоган понесе тежък удар. Измир е бастион на Републиканската народна партия (CHP) от години насам и града се смята за мястото с най-прогресивни възгледи в страната, където Ердоган така и не успя да създаде достатъчна база. Истанбул и Анкара обаче са двата най-важни града, контролирани от AKP от вече над десетилетие.  Нещо повече - Истанбул е градът, от който тръгва пътят към властта на самия Ердоган. Град, който именно неговото управление превърна от опасно и западащо място в една от скъпите и значими дестинации за бизнес в Европа. Затова и фактът, че опозицията вече контролира трите най-големи града в страната определено е сигнал за спад във властта на турския президент, определян от някои доскоро като всемогъщ нов султан. И все пак да се прогнозира, че колосът вече е паднал или най-малкото е в процес на падане, е твърде смело изказване. Самите изборни резултати показват, че в сравнение с предишните избори за местна власт AKP печелят с 1,44 процентни пункта повече. Иначе казано - въпреки загубата на Анкара и Истанбул партията на Ердоган успява да спечели повече гласове или най-малкото по-голям дял от гласовете.     Изненадващото в случая е, че той печели там, където доскоро се смяташе за невъзможно - в югоизточните региони на страната, населени до голяма част с кюрди. AKP печели сериозни резултати във вилаетите Сирнак, Агри и Битлис, където досега управляваше прокюрдската Народнодемократическата партия, подозирана за връзки с ПКК (смятана от Анкара за терористична организация).     В крайна сметка партията на Ердоган запазва първата си позиция на изборите и относителния дял на подкрепа в турското общество. Колкото до загубеното в големите градове, то се наваксва в крайните региони на страната. Заедно с това турският президент запазва своите истински бастиони в централните провинции.  Колкото до опозицията, никой не може да отрече нейния възхода. Макар Републиканската народна партия да остава втора политическа сила и след тези избори, победите й в трите най-големи града на страната носят една чисто символична стойност, която им дава правото да претендират, че са започнали с победния си ход срещу властта на Ердоган. Разбира се, до следващите избори остават поне 4-5 години, но достъпът до ресурсите на Анкара и Истанбул и дори чисто символичната сила на кметските позиции в тези два града, ще даде на опозицията възможност да изгражда следващите си кампании. И това, което следва в турската политика ще е едно определено интересно противопоставяне на два, поне към настоящия момент сравнително изравнени по сили лагера, за които е трудно да се прецени кое е по-малкото зло. На пръв поглед, разбира се, това далеч не е така. Президентът Ердоган вече си е създал образа на опасен играч и не по-малко опасен съсед. Той прокарва обратно исляма в публичния живот на страната, залага на агресивна външна политика, на културна (и политическа) експанзия, има остър език и редовно се обръща с остри изказвания срещу Запада. Ердоган е от онези образи, които безкрайно лесно заемат формата на потенциален враг. Агресивно консервативен, представител на друга религия, който не си пести скандалните ходове и изказвания. Само по време на предизборната кампания той многократно заяви, че ще направи отново \"Света София\" джамия, а по време на една своя изява пред симпатизанти пусна цялото видео от нападението в Крайстчърч, Нова Зеландия. През половината си кампания той търсеше конфронтация със Запада, с гюленистите и с ПКК. Турската политика обаче е далеч от проста, а демокрацията там не прилича особено на европейската демокрация. Най-малкото говорим за десетки пострадали и двама загинали по време на сблъсъци между симпатизанти на различните партии.  И да се мисли, че фанатичната преданост е типична само за AKP, е грешно. Грешно е и да се смята, че само те са националистически настроените и само те са агресивни в посланията си. В Турция реално всички партии са националистически и въпросът там е доколко този национализъм е наситен и агресивен. В конкретния случай на тези избори спокойно може да се каже, че по този показател партията на Ердоган беше умереният играч, доколкото подобно нещо въобще може да се каже за AKP. В кампанията на опозицията - CHP и \"Добрата партия\" (IYI) агресивната реторика също беше ключов елемент, в който дори откровено ксенофобски послания срещу малцинствата и бежанците не липсваха. Именно това беше един от козовете на опозицията за спечелване на гласове в големите градове - критиката към цялостната политика на Ердоган да държи в страната бежанци и да толерира кюрдите и тяхното самоопределение. Известен факт е, че Турция не признава съществуването на етнически малцинства в страната като тяхно самоопределение. Иначе казано - щом един човек е турски гражданин, той е това. Ключов момент е политиката спрямо бежанците. Ердоган и правителствата на неговата партия въпреки всичките си критики и недоволства продължават да спазват споразумението с ЕС за задържане на мигрантите от Близкия изток в замяна на парични средства от Брюксел. Това обаче означава, че голяма част от тези мигранти остават в Турция. Много от тях вече получават турско гражданство и започват да се интегрират малко по малко в обществото.     Част от опозицията (най-вече IYI, но и голяма част от CHP) проявяват сериозни критики към тази политика. В предизборната си реторика те отделиха специално внимание на въпроса, разпалвайки допълнително недоволството на турците от присъствието на бежанците.  Позитивният образ на CHP в западните медии до голяма степен се обуславя от протестите срещу корупцията в страната от 2013 г. на известния истанбулски площад \"Таксим\", където много млади хора излязоха, за да се обявят срещу цялостната корумпираност на държавните служби - вълна на недоволство, която се вля в най-голямата опозиционна партия като подкрепа. Въпросът обаче е, че това е малък дял от самата Републиканска народна партия, а в една друга своя немалка част тя остава част от закостенелия политически елит на страната. В страната младите политически лица, които реално носят със себе си някаква промяна, продължават да са по-скоро рядкост и моментни явления, отколкото нещо типично. До голяма степен много от кандидатите на различните партии се упражняват единствено в критикуване на противниковия лагер и посочване на потенциални заплахи за страната, без да дават реални идеи и алтернативи за местната политика. Затова и за мнозина от младото поколение на Турция, по-сериозна, определяща разлика между управляващи и опозиция остава отношението към религията. Колкото до решението за това за кого да гласува, то зависи доста фактори. Основният като че ли е дилемата дали човек се страхува повече от заплахите за националната сигурност, или се дразни повече на проблемите икономиката и западащия жизнен стандарт. Останалите елементи обаче правят турската политика така сложна. Те зависят много от местната култура, нивото на образование и дори произхода. На моменти може да се окаже, че факторът от кой квартал на Истанбул идваш, има по-голяма тежест за вота ти от всички други неща зети заедно. Понякога именно подобни наглед незначителни фактори продължават да оказват влияние за моделите на гласуване в Турция, правейки ситуацията в страната още по-трудна за анализиране.  Истината е, че политиката на Турция е пълна с подобни подводни камъни, които действително само човек, живял поне 3 години в страната може да види. Едно е сигурно обаче - там нещата въобще не са в черно и бяло, и местните избори само доказват това.", "date": "2019.04.03", "title": "Турция след изборите - между митовете и реалността"}
{"url": "http://www.classa.bg/%D1%81%D0%B2%D1%8F%D1%82/item/394204-%D0%B1%D0%B8%D0%B6%D1%83%D1%82%D0%B5%D1%80%D1%8A%D1%82,-%D0%BF%D0%BE%D0%B4%D0%B0%D1%80%D0%B8%D0%BB-%D0%BF%D1%80%D1%8A%D1%81%D1%82%D0%B5%D0%BD-%D0%BD%D0%B0-%D0%BC%D1%8A%D1%81%D0%BA,-%D0%B7%D0%B0%D0%BA%D0%BB%D1%8E%D1%87%D0%B5%D0%BD-%D0%B2-%D1%81%D0%B2%D0%BE%D1%8F%D1%82%D0%B0-%D0%BF%D1%80%D0%BE%D0%BA%D0%BB%D0%B5%D1%82%D0%B0-%D1%82%D0%B5%D1%81%D0%BB%D0%B0", "text": "Известният американски дизайнер на бижута и музикант Бен Балер, който за Коледа подари на Илън Мъск разкошен пръстен, преживя неприятни моменти, блокиран в автономната си кола Тесла. В края на декември 2018 г. Балер подари на Мъск, изпълнителен директор на Tesla, персонализиран пръстен със скъпоценни камъни. Бижутерът дизайнер каза, че подаръкът е, защото Мъск е \"негово вдъхновение\" и в знак на признателност за \"50 000 работни места, създадени за американците.\" В клип, публикуван през уикенда в социалните мрежи, Балър казва, че не може да напусне колата си Tesla Model X повече от половин час, защото е невъзможно да се деактивира системата за сигурност, която блокира вратите на колата. \"Дано това е дяволска шега ... аз съм заключен в проклетата ми Тесла, знам, че бях фен на Тесла, казах много добри неща за тази компания, но сега съм заключен в колата вече 37 минути, чакайки помощ на пътя\", коментира дизайнерът на бижута, видимо раздразнен от ситуацията. Накрая Балер успял да напусне автомобила си с помощта на други хора. Това не е първият случай на проблеми в системата за сигурност на вратите на Тесла, а някои шофьори са претърпели трагични последици. През февруари, човек във Флорида (САЩ) загина изгорял в своята Tesla, след като вратите на колата са останали блокирани, след удар в дърво.", "date": "2019.04.03", "title": "Бижутерът, подарил пръстен на Мъск, заключен в своята \"проклета Тесла\""}
{"url": "http://www.classa.bg/%D1%81%D0%B2%D1%8F%D1%82/item/394205-%D0%BD%D0%B8%D1%82%D0%BE-apple,-%D0%BD%D0%B8%D1%82%D0%BE-microsoft,-%D0%B5%D1%82%D0%BE-%D0%BA%D0%BE%D1%8F-%D0%B5-%D0%BD%D0%B0%D0%B9-%D0%BF%D0%B5%D1%87%D0%B5%D0%BB%D0%B8%D0%B2%D1%88%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Държавната петролна компания на Саудитска Арабия се превърна в компанията, натрупала най-много печалби през миналата година, според последните доклади на агенциите за кредитен рейтинг Moody's и Fitch Ratings. Според Moody's, Саудитската петролна компания (Saudi Aramco) е имала нетна печалба от 111.1 милиарда долара през 2018 г., като общото производство на въглеводороди е 13,6 млн. барела на ден, което й носи доход от 355.9 милиарда долара. Тези цифри я поставят в ранг А1 в дългосрочна перспектива, с възможност за достигане на най-високото качество, Ааа, поради връзките си с държавата. \"Арамко има много характеристики на компаниите, оценени с Ааа, с минимален дълг по отношение на паричния поток, широкомащабно производство, пазарно лидерство и достъп до едни от най-големите въглеводородни резерви в Саудитска Арабия\", каза анализаторът на Moody's, Рехан Акбар. Във връзка с това той смята, че придобиването на 70% от петролната компания \"Сабик\" за 69.1 милиарда долара още повече ще укрепи бизнеса й. Fitch Ratings също подчерта в доклада си миналата неделя, че Saudi Aramco е най-големият производител на петрол в света, с 13,6 милиона барела дневно, надхвърляйки Abu Dhabi National Oil Company, Royal Dutch Shell, Total SA и BP. За постиженията й, те я поставят на ниво А +, максималното ниво на този рейтинг.", "date": "2019.04.03", "title": "Нито Apple, нито Microsoft, ето коя е най-печелившата компания в света"}
{"url": "http://www.classa.bg/%D1%81%D0%B2%D1%8F%D1%82/item/394206-%D1%81%D0%B0%D1%89-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B1%D0%B5%D0%B7-%D0%B0%D0%B2%D0%BE%D0%BA%D0%B0%D0%B4%D0%BE,-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D0%B7%D0%B0%D1%82%D0%B2%D0%BE%D1%80%D0%B8-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Американските потребители биха могли да изчерпят авокадото за три седмици, ако американският президент Доналд Тръмп изпълни заплахата си да затвори границата с Мексико, предаде Ройтерс. На 29 март Тръмп каза, че \"има много добър шанс\" тази седмица той да затвори границата, ако Мексико не спре \"незаконното\" преминаване на имигранти към Съединените щати. Закриването на границата не само ще засегне имиграцията, но и милиардите долари от двустранната търговия, от които 137 милиарда съответстват на селскостопанския сектор. Съединените щати до голяма степен зависят от вноса на плодове и зеленчуци, наред с други продукти, от Мексико. Според последните данни на Министерството на земеделието на САЩ, почти половината от всички зеленчуци и 40% от внесените плодове идват от съседната страна. Стив Барнард, изпълнителен директор на Mission Produce, най-големият дистрибутор и производител на авокадо в света, предупреди, че този продукт ще бъде изчерпан в САЩ за три седмици, ако мексиканският износ бъде спрян. \"Не можеха да изберат по-лошо време на годината, защото Мексико доставя почти 100% от авокадото, Калифорния започва производството му, но има много малка реколта.\". От своя страна, Моника Ганли, директор на Quarterra, консултантска фирма, специализирана в земеделските въпроси и търговията в региона на Латинска Америка, заяви, че обявената президентска мярка ще провокира покачването на цените. По света има и други производители на плодове и зеленчуци, но отварянето на тези търговски канали ще отнеме време, каза Ганли. Според Американската търговска камара, понастоящем двустранният търговски обмен е около 1.7 милиарда долара на ден, така че затварянето на границата ще означава \"икономически срив\", който ще засегне пет милиона работни места в САЩ. Също така, евентуалното затваряне също би засегнало износа на САЩ към латиноамериканската страна, която е най-големият пазар за рафинирани горива на Съединените щати.", "date": "2019.04.03", "title": "САЩ ще останат без авокадо, ако Тръмп затвори границата с Мексико"}
{"url": "http://www.classa.bg/%D1%81%D0%B2%D1%8F%D1%82/item/394207-%D0%B8%D1%81%D0%BF%D0%B0%D0%BD%D0%B8%D1%8F-%D0%B2-%D1%81%D1%8F%D0%BD%D0%BA%D0%B0%D1%82%D0%B0-%D0%BD%D0%B0-%D1%81%D0%B2%D0%BE%D0%B5%D1%82%D0%BE-%D0%BC%D0%B8%D0%BD%D0%B0%D0%BB%D0%BE", "text": "В понеделник бе отбелязана 80-та годишнина от края на Испанската гражданска война, довела до победата на бунтовниците срещу Републиката, която отстъпи място на диктатура под командването на Франсиско Франко, продължила до 1975 г.. На 1 април 1939 г. краят на войната, подписан в град Бургос, се излъчва по радиото: \"Днес Червената армия бе заловена и разоръжена и националните сили са постигнали и последните си военни цели. Войната завърши.\" Ето някои ключови исторически факти, свързани с това събитие, някои от които имат очевидни връзки с настоящата политическа ситуация в страната: 1. Началото Войната започва почти три години по-рано, през юли 1936 г., с частичния провал на държавния преврат, с който армията се опитва да свали тогавашното правителство на Втората испанска република. Тя сблъска републиканското крило със самоназованото \"национално крило\", което излезе победител. 2. Текстът Текстът, който обяви края на войната, бе единственият, подписан директно от Франко. Диктаторът внимателно преразгледа формулировката и направи няколко поправки, въпреки краткостта й. Веднъж готов, последният текст бързо бе пренесен от Двореца на острова (Бургос), седалище на франкистката върхушка по време на войната, до близкото студио на Радио Национал де Испания, където бе прочетен и разпространен в 22:30 часа. 3. Остатъчна носталгия на \"Победата\" 1 април бе отбелязван като \"Ден на победата\" през годините на диктатурата. И до днес някои, с носталгия по режима на Франко, продължават да го честват по този начин. 4. Партизани след официалния край Въпреки факта, че гражданската война приключи на 1 април, все още имаше партизански единици от републикански бойци (наричани \"маки\") до края на този месец, а и някои партизански прояви в околностите на Мадрид през годините след войната. Но тъй като не са били част от редовна армия, те са смятани от франкистката власт за терористи или бандити. 5. Жертви на гражданската война Все още се обсъжда броят на цивилните жертви на войната. Според някои оценки цифрата е между 500 000 и един милион души. Много от тези смъртни случаи не са се случили в сраженията, а поради репресии и под формата на екзекуции. 6. Историческа памет Голяма част от репресираните в гражданската война в Испания остават в масови гробове, а действията за възстановяване на паметта и достойнството все още са предмет на противоречия в страната. Така нареченият Закон за историческата памет обхваща няколко от тези действия, като преименуването на обществени пътища за премахване на имената на военните и франкистките политици, премахването на символи и паметници на възхвала на диктатурата, изготвяне на карти на масовите гробове и продължаване на ексхумацията на трупове. 7. Долината на падналите На 1 април 2019 г. също се отбелязват 60 години от откриването на така наречената Долина на падналите, внушителен монументален комплекс, замислен от самия Франко като мемориал на националното примирение в чест на всички паднали в испанската гражданска война (1936-1939). В указ от 1940 г. на този амбициозен проект е възложена функцията да постави \"достойна рамка, върху която да почиват героите и мъчениците на войната\". 8. Най-големият общ гроб в страната Долината на падналите е мястото, където днес се намират останките на Франко, както и на повече от 33 000 бойци от двете страни, убити по време на Гражданската война. Мястото се счита за най-големия общ гроб в страната и е обект на многобройни критики за това, че е единственият паметник на фашистки лидер, който остава в Европа. 9. Ексхумация на Франко Ексхумацията на останките на диктатора Франсиско Франко е един от най-противоречивите и актуални въпроси от политическия дневен ред на страната. Социалистическото правителство на Педро Санчес обяви тази мярка малко след началото на мандата си през юни 2018 г. и след сложен административен процес - и социален спор с широко отражение в медиите - определи дата за нейното изпълнение: идващия 10 юни. 10. Сянката на миналото Остават по-малко от месец до провеждането на парламентарни избори в Испания, а социологическите проучвания със сигурност гарантират, че крайната десница Vox ще влезе в Конгреса на депутатите. От 1982 досега крайната десница не е имала парламентарно представяне.", "date": "2019.04.03", "title": "Испания в сянката на своето минало"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394208-%D0%B2-%D0%BC%D0%BE%D0%BC%D0%B5%D0%BD%D1%82%D0%B0,-%D0%B2-%D0%BA%D0%BE%D0%B9%D1%82%D0%BE-%D1%81%D0%B5-%D0%B3%D0%BE%D0%B2%D0%BE%D1%80%D0%B8,-%D1%87%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8%D0%BC%D0%B0%D1%82-%D0%B0%D1%81%D0%B0%D0%BD%D1%81%D1%8C%D0%BE%D1%80-%D0%B4%D0%BE-%D1%85%D0%BE%D0%BB%D0%B0,-%D0%BD%D0%B8%D0%B5-%D0%B4%D0%B0-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%B8%D0%BC%D0%B0%D0%BC%D0%B5", "text": "Животът е шарен и шамари дебнат отвсякъде! В Нова ТВ тъкмо се бяха успокоили, че скандалът с апартамента на Цветанов спихна. За късмет, и Пламен Георгиев, като гръмоотвод привлече човешкия и журналистически гняв Таман по смълчаните редакции се промъкна идеята, че е време да отместят огъня от главата цветанова върху мишмаша около сградата \"Клан-клан-недоклан\", по-известна като небостъргача \"Златен век\" и прас - неволята се стоварва изневиделица!    Майки с колички протестират, че в софийското метро няма асансьори на всички изходи и по половин час обикалят кръстовищата, за да се озоват откъм нужната страна.  Някакъв човечец от метрополитена обяснява, че точно където са застанали (метростанция Сердика) няма техническа възможност да бъде изграден асансьор. Отдолу имало колектор. И точно тука едно светнато майче с нежна усмивка вика: - Това е малко абсурдно! В момента, в който се говори, че някои политици си имат асансьор до хола, ние (хората с колички, млади и стари) да не можем да имаме асансьори навсякъде... И цял гост след това се налага да замазва щетите от един намек..  ", "date": "2019.04.03", "title": "В момента, в който се говори, че политици имат асансьор до хола, ние да не можем да имаме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394209-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B8%D0%BC%D0%BE%D1%82%D0%B8%D1%82%D0%B5-%D0%BD%D0%B0-%D0%B2%D0%BC%D0%B7-%D1%81%D0%BE%D0%BF%D0%BE%D1%82", "text": "Срещу приватизацията на ВМЗ - Сопот се обявиха от ”Обединените патриоти” с аргумент, че имотите се продават, за да могат определени инвеститори да се възползват от това.   По предложение на икономическото министерство части от Вазовските машиностроителни заводи ще бъдат продадени. Това решиха на първо четене депутатите днес. Аргументът за продажбата е, че военният комплекс няма нужда от тези имоти и няма възможност да ги поддържа. Според заложеното решение ще бъдат продадени осем сгради на територията на ВМЗ - Сопот, хотел в същия град, както и почивната хижа на дружеството \"Чевира\", която се намира в близост до Старосел.     Военното предприятие е в забранителния списък на Закона за приватизация и следприватизационен контрол като дружество, важно за националната сигурност. В същия списък са и болниците у нас. Именно затова се налага да бъдат гласувани промени в нормативната уредба, за да бъдат продадени части от предприятието. Депутатът Йордан Апостолов призова колегите си да гласуват срещу поправката като заподозря икономически интереси. По думите му ще бъде продаден терен от 1024 декара в Старосел, на територията на имота има и минерална вода, цитира БНТ. Въпреки това депутатите решиха да одобрят продажбата с 73 гласа \"за\", 3 \"срещу\" и 15 \"въздържали се\".", "date": "2019.04.03", "title": "Депутатите разпродават имотите на ВМЗ - Сопот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394201-%D0%BE%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%BC%D0%B5-%D0%BB%D0%B8-%D0%BD%D0%B0%D1%88%D0%B8%D1%82%D0%B5-%E2%80%9E%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BB%D0%B8%D0%BD%D0%B8%D0%B8%E2%80%9C-%D0%BE%D1%82%D0%BD%D0%BE%D1%81%D0%BD%D0%BE-%D0%B0%D0%BD%D0%BA%D0%B0%D1%80%D0%B0", "text": " на особено модерните напоследък теории на конспирациите може да се зададе въпрос защо турският външен министър Чавушоолу си позволи да се намеси във вътрешните дела в България с изказването си в Такирдаа за приемането в Народното събрания на закона за вероизповеданията. Дали това „говори много лошо за него като дипломат и като политик“, както някои у нас определиха това нашумяло и предизвикало негативна реакция в българското общество изказване, на което се е реагирало адекватно? Било просто част от вътрешно национална агитация в полза на управляващата в Турция Партия на справедливостта и развитието, ПСР, в район, където традиционно се гласува за опозиционната кемалистка Народно-републиканска партия, НРП. Сигурно, ама не съвсем. Защото турската дипломация не само е с вековни традиции и не допуска да се забрави за последователност и приемственост, но по-често действа със сигнали и търси задкулисни пътища, включително чрез т.н. лица за влияние, за постигане на свои интереси. Историята е красноречива в това отношение. За тези, които я познават задълбочено, не само нашата, но и турската. Ами ако Чавушоолу някак между другото е подал топка на премиера ни, за да се изяви отново като играч на международното поле, особено по отношение на Турция, с чийто президент поддържа, както се смята, приятелки отношения? Нима управляващите в Анкара не знаят, че Тракия, която /за наше историческо съжаление/ няма как да изневери на убеждението, че нейните хора са сред опозиционната НРП? Та дори раздаваните пакети храна в деня на местните избори на 31 март в Текирдаа не решиха резултатите в полза на управляващата ПСР. Нима не се знае, че дори по отношение на кюрдите, от чиито амбиции за автономия или някакво държавно образование всеки турски държавник не може дори да спи, се води особена политика за приобщаване. Емблематичен пример в това отношение е, че дори шефът на МИТ, Хакан Фидан, и дори самият Чавушоолу са кюрди по произход. Няколко наистина засягащи наши вътрешни дела изречения няма как да променят картината, пък и това не се случва за първи път. Сега обаче реакцията бе забавена, но все пак в рамките за засегната страна и със съответната загрижена физиономия се поиска извинение. Кой си е въобразявал, че ще има такова, след като Ердоган дори на Путин се извини с половин уста и то за свален руски самолет СУ-24 по турско-сирийската граница? Впрочем така и не се разбра кой е наредил и защо е приел, че това е полезно за Анкара в дадения момент. Но за съюзниците явно е било от значение. Само дето обърна погледите на Ердоган на Изток или поне едното му око. Но след реакцията на София с привикването на турския посланик в МВнР, последвала изказването на Чавушоолу за закона за вероизповеданията, повечето наблюдатели у нас приветстваха първата по рода си постъпка във връзка с такива турски „вмешателства“. Без да се припомня, че служебното правителство преди последните парламентарни избори си позволи да изпрати обратно в родината им някои турски дипломати, също за „първи път“. Това бе последвано от връщането на търсени от Анкара т.н. гюленисти в Турция. Но тези дни законът за вероизповеданията бе приет с клаузи за продължаване на практиката за получаване на средства от чужди държави и това навежда на мисълта, че Дианетът, пряко подчинен на турския президент с бюджет над 2 млрд, ще продължи практиката да превежда финансови потоци към Главното мюфтийство. Това се приема за нормално и подходящо, не предизвиква опасения за националната сигурност. Може, ама не е много сигурно. Важното е, че топката бе отиграна и се прие, че думите на външния ни министър, че е имало обаждане, ама то не е повлияло, бяха приети за „смела и отговорна външна политика“. Някой да е сигурен, че предстоящото посещение на същия Чавушоолу в София ще бъде отменено поради явно „вмешателство“ във вътрешната ни политика? Ако местните избори в Турция от 31 март бяха приети за тест за Ердоган и неговата политика, това посещение на Чавушоолу дали не е тест за нашата външна политика? Или за експертния й капацитет? Турция е не само голям съсед, с амбиции и регионална роля, но и традиционно труден партньор в преговори за решаване на съществуващи проблеми между двете страни. Не е достатъчно само да се говори за съществуването на „5-та колона“ на Анкара в София и да се визират дадени партии или личности. Не е достатъчно само да се определят нашите граждани с турски произход, както е прието да се казва, че имат афинитет към съседите. Не само не отговаря на истината, но е и контра продуктивно. Каквито са и непрекъснато излъчваните турски сериали, предназначени за друг електорат, но и с цел влияние след турчеещи се зад граница. Турция си търси наистина своето място сред геополитическите играчи, има своите икономически проблеми, които костваха кметските места в големи градове като Анкара, Истанбул или Измир /традиционно верен на НРП/, но все пак Ердоган успя да увеличи на практика % на неговата ПСР и от 42.5% постигнати на предишен избор днес отчита 44.5% т.е. консервативните турци, онези от Анадола и вътрешна Турция, му остават повече от верни. А те са повече, каквото и друго да внушават, от светски настроените и гледащи на Запад турски граждани. Поне на този етап. Внимателни задълбочени анализи предполагат и внимателни реакции при такива осъдителни изявления, каквито си позволи Чавушоолу в Такирдаа и то за наша сметка. Външната ни политика се нуждае от многовариантност и отчитане на ветровете, които духат в геополитиката. Няма време за излишно хабене на енергия на парче и политика пост-фактум.. Нуждаем се от лобита зад граница, които да осигуряват не васална политика, а своего рода полза за наши интереси. Един вид и за София предстои тест, а той не е само европейски избори. Вижте как кюрдите в Турция де-факто загубиха от подкрепата си за опозицията в Егейска Турция и турска Тракия /постигнати 4.22% на тези местни избори/ и имат свои кметове само в „техните райони“ в Югоизточна Турция. Днес с постигнатите % те няма как да се класират за Меджлиса /парламента/, където са сега, защото бяха преминали 10% бариера. Въпреки, че и лидерът им Селяхатин Демирташ е в затвор в Одрин. Срещу което и опозицията в Турция не е много словоохотлива, но търси контакти с него при необходимост за нанасяне да удар върху управляващите. В това отношение нормално е да се постави и въпрос кой има сметка от промяна на управлението в Анкара и кога това да стане? Също тест за нашите геополитически пристрастия. А вътрешните дела на Турция, включително свързани с икономика, валутна криза, безработица и намалена покупателна способност или резултати от избори са си вътрешни дела и ние можем само да информираме за тях. Взимането на страна не е целесъобразна политика. В това отношение и Анкара не би трябвало да прекрачва нашите „червени линии“. Ние дали сме ги информирали за тях? Особено за мюсюлманското вероизповедание. Ето това би трябвало да се получи, ако все пак Чавушоолу ни гостува. Само с прегръдки и целувки няма да стане. Въпреки че това е част от дипломацията. Ако не се преиграва. Другото остава за задкулисни действия и политики, които обикновено са с цел постигане на определени интереси. По принцип национални. Дано.", "date": "2019.04.03", "title": "Определихме ли нашите „червените линии“ относно Анкара?"}
{"url": "http://www.classa.bg/%D1%81%D0%B2%D1%8F%D1%82/item/394202-%D1%80%D0%B8%D1%81%D1%83%D0%BD%D0%BA%D0%B0-%D0%BD%D0%B0-%D0%B4%D0%B6%D0%B8%D0%BC-%D0%BA%D0%B5%D1%80%D0%B8-%D1%80%D0%B0%D0%B7%D1%8F%D1%80%D0%B8-%D0%B2%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D0%BC%D1%83%D1%81%D0%BE%D0%BB%D0%B8%D0%BD%D0%B8", "text": "Известният комик Джим Кери провокира възмущението на Алесандра Мусолини, член на Европейския парламент и внучка на Бенито Мусолини, след като публикува в Twitter рисунка, която се позовава на смъртта на италианския диктатор. \"Ако се чудите какво е фашизъм, попитайте Бенито Мусолини и неговата любовница Кларета\", пише актьорът, публикувайки скица, която изобразява диктатора и неговата партньорка Кларета Петачи, обесени и висящи с главата надолу в Милано.       „Ти си копеле\" отвърна италианската политичка. По подобен начин, Мусолини публикува няколко скици, сочещи зверствата, извършени от САЩ, като пускането на ядрена бомба, нападенията с напалм във Виетнам или случаите на расова сегрегация, като предизвика Кери да нарисува и тези събития. Няколко потребители подкрепиха актьора, обвинявайки депутатката, че „бърка Джим Кери с убийствения си дядо\". Други иронизираха, позовавайки се на „ужасните войни с кленов сироп\", защото Кари е канадец, въпреки че има и американско гражданство.", "date": "2019.04.03", "title": "Рисунка на Джим Кери разяри внучката на Мусолини"}
{"url": "http://www.classa.bg/%D1%81%D0%B2%D1%8F%D1%82/item/394203-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D0%BE%D0%B8%D1%81%D0%BA%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D1%83%D1%87%D1%80%D0%B5%D0%B4%D0%B8%D1%82%D0%B5%D0%BB%D0%BD%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%B4%D0%B0-%D1%81%D0%B2%D0%B0%D0%BB%D0%B8-%D0%B8%D0%BC%D1%83%D0%BD%D0%B8%D1%82%D0%B5%D1%82%D0%B0-%D0%BD%D0%B0-%D0%B3%D1%83%D0%B0%D0%B9%D0%B4%D0%BE", "text": "Върховният съд на Венецуела призова Националната конституционна асамблея (АНК) да свали парламентарния имунитет на самопровъзгласилия се \"президент\" Хуан Гуайдо. \"Председателят на Националното конституционно събрание (Диосдадо Кабейо) ще бъде помолен да пристъпи към конфискация на парламентарния имунитет на Хуан Гуайдо за нарушаване на мерките, наложени от съда\", заяви Майкел Морено, председател на съда. Морено също ратифицира някои предпазни мерки срещу Гуаидо, като забрана за напускане на страната, забрана за отчуждаване на имущество, глоба от 200 данъчни единици, блокиране и обездвижване на банкови сметки и други негови финансови инструменти на венецуелска територия. Решението бе взето, след като опозиционният парламентарист наруши забраната за напускане на страната, наложена на 29 януари, когато Върховният съд прие предпазни мерки, поискани от венецуелското правителство срещу него, заради насилствените събития в страната. и други тежки престъпления, които нарушават конституционния ред на Венецуела със самообявяването му за президент. Съдът също нарежда на прокуратурата на Венецуела да извърши разследване на действията му Гуайдо, един от основателите на ултрадясната партия Народна Воля (НВ), се самообяви за президент, който отговаря за страната. Въпреки забраната за излизане, издадена шест дни след самопровъзгласяването му, на 22 февруари той напусна Венецуела и отпътува за Колумбия, където се проведе концерт, подкрепен от милиардера Ричард Брансън. Ден по-късно той участва в опита на венецуелската територия да навлезе \"хуманитарна помощ\" от съседната страна. На 23 февруари напрежението и насилието завладяха колумбийско-венецуелската граница. Гуайдо участва в среща на самозваната Лимска група и се срещна с вицепрезидента на САЩ Майк Пенс. Той остана извън страната за повече от седмица. Пътуването му включваше спирки в Бразилия, Аржентина, Парагвай и Еквадор. Той се завърна на територията на Венецуела едва на 4 март.", "date": "2019.04.03", "title": "Върховният съд на Венецуела поиска Националното учредително събрание да свали имунитета на Гуайдо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394199-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%89%D0%B5-%D0%BF%D0%BB%D0%B0%D1%82%D0%B8-%D0%B4%D1%8A%D0%BB%D0%B3-%D0%BD%D0%B0-%D1%87%D0%B0%D1%81%D1%82%D0%BD%D0%B0-%D1%84%D0%B8%D1%80%D0%BC%D0%B0", "text": "Борисов вади от бюджета милиони заради частна чужда фирма     В четвъртък управителният съвет на държавен фонд “Земеделие” ще вземе решение за изплащане на дължимите суми на тютюнопроизводителите от Североизточна България, които имат вземания от частна гръцка фирма от 2016 г. В това увери министърът-председателят Бойко Борисов на среща с протестиращите за парите си в шуменското село Пристое. В знак на недоволство в събота те блокираха главния път Шумен-Силистра и се обърнаха за помощ към премиера. В отговор той днес ги посети, съобщава Сега.     Издължаването ще стане чрез държавната помощ “Де минимис”. “Хората, които ги е болял кръстът, докато садят тютюна, докато го берат, докато го прибират, ще си получат и парите”, заяви премиерът, цитиран от пресцентъра си. Той уточни, че е необходимо кметовете и областните управители от региона човек по човек да направят списъци със засегнатите стопани, за да им бъде помогнато. “България не е само на жълтите павета. България е и тук – това са хора отрудени – в земята, в тютюна. За какво ли не се харчат пари, те заслужават да им обърнем внимание”, посочи Борисов и добави, че са нужни около 1.5 млн.-2 млн. лв. “Предайте на всички – който е садил и е загубил, да направим така, че по списък след четвъртък да може да си вземе парите”, заяви премиерът. На срещата в Пристое тютюнопроизводителите го информираха и за друг проблем. От 2010 г. те получават преходна национална помощ без да са знаели, че за нея дължат данъци. А сега трябва да ги погасяват за 5 години назад. “С данъците е по-трудна работата, там можем да направим единствено отсрочване с много години и да търсим пак прекомпенсиране във времето. Защото видяхте – искахме на мюфтийството да опростим данъка и какъв вой се наддаде. Така че за данъците специално ще мислим”, отговори премиерът.  ", "date": "2019.04.03", "title": "Държавата ще плати дълг на частна фирма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394200-%D0%B0%D0%BA%D0%BE-%D0%B2%D1%81%D0%B5-%D0%BF%D0%B0%D0%BA-%D0%B2%D0%B8-%D1%85%D1%80%D1%83%D0%BC%D0%BD%D0%B5-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Ако все пак ви хрумне да гласувате на изборите за сега управляваЩИ или вече управляваЛИ идете в магазина, вижте цените, погледнете си сметките за плащане, отворете си хладилника и портфейлчето… Замислете се.  Замислихте ли се? Решихте ли?    Ако не помогне, повторете упражнението. П.П. Ако пак не помогне, сте обречен и за вас спасение няма. Няма и защо и как да има. И запомнете – никой не ви е виновен!", "date": "2019.04.03", "title": "Ако все пак ви хрумне да гласувате на изборите..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394194-3-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1265 г. - Битка при Ившам: Симон дьо Монфор е разгромен и убит, а папа Климент IV предоставя на Шарал д'Анжу права за организиране на кръстоносен поход.     1860 г. - На Великден в цариградската църква „Свети Стефан\" при църковната служба епископ Иларион Макариополски не споменава името на Вселенския гръцки патриарх; Българската православна църква се отделя от Гръцката патриаршия.   1879 г. - Учредителното събрание избира София за столица на Княжество България.   1910 г. - Осъществено е първото изкачване на най-високия връх в Северна Америка - Макинли.   1917 г. - Владимир Ленин пристига в Петроград след заточението, което поставя началото на болшевишкото управление в руската революция.   1922 г. - Йосиф Сталин е избран за генерален секретар на ЦК на КПСС.   1932 г. - В СССР е извършена първата трансплантация на бъбрек.   1933 г. - Четирима англичани с два биплана извършват първия полет над Еверест (Джомулунгма).   1939 г. - Втората световна война: Хитлер разпорежда разработването на операция „Вайс\" за нападение над Полша.   1942 г. - Втората световна война: Японската армия започва масирани атаки срещу американските войски.   1948 г. - Американският президент Хари Труман подписва плана „Маршал\", съгласно който на 16 страни от Европа e отпусната помощ в размер на 6 млрд. долара за възстановяване след Втората световна война.   1966 г. - Съветският космически апарат „Луна\" 10 влиза в орбита около Луната, като става първият изкуствен спътник на друго небесно тяло.   1973 г. - В Ню Йорк е показан първият мобилен телефон.   1975 г. - Боби Фишер отказва шахматна среща срещу Анатолий Карпов, в резултат на което Карпов получава титлата Световен шампион по шахмат.   1976 г. - Във Франция се провежда първата церемония по връчване на наградите „Сезар\" за постижения в областта на киното.   1984 г. - Ракеш Шарма става първият индийски космонавт.   1986 г. - IBM показват PC Convertible, техният първи преносим компютър.   1990 г. - IX Народно събрание гласува законите за изборите, за политическите партии, за разтурване на Държавния съвет на Народна република България и избира Петър Младенов за председател (президент) на Република България.   1990 г. - БКП се преименува на Българска социалистическа партия.   1992 г. - XXXVI Народно събрание приема нов Закон за поземлената собственост и частното стопанисване на земята в България, който изисква връщането на земята в „реални граници\".   2011 г. - Българската православна църква канонизира за светци новомъчениците от Ново село и Батак, дали живота си за християнската вяра по време на Априлското въстание.    ", "date": "2019.04.03", "title": "3 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394195-%D0%BA%D0%B0%D0%BA-%D0%BF%D0%B5%D1%82%D1%8F-%D1%81%D0%BB%D0%B0%D0%B2%D0%BE%D0%B2%D0%B0-%D0%BB%D0%B0%D0%BF%D0%BD%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%B8-%D1%8F-%D0%B7%D0%B0%D0%BA%D1%80%D0%B8", "text": "Максим Джабар е 61-годишен бизнесмен, загубил успешното си производство, фабрика за 11 млн. евро и имоти в София. Всичко това му се случва, след като влязъл в кредитни комбинации с Петя Славова и разчитал на връзки и ходатайства на хора от кръга „Монтерей” – бившите шефове от службите, генералите Любен Гоцев”, Бриго Аспарухов. Джабар, с рождено име Мухсин, е иракчанин по произход, натурализиран българин. Пристигнал в София през 1978 година като политически емигрант, преследван от Саддам Хюсеин. Сред роднините му има обесени от режима.  Тук започнал да следва в АОНСУ, оженил се за българка, родили му се три деца, останал тук завинаги. Започнал работа в търговията – „Наркооп”. Към края на соца излиза „Указ 56”, който позволява частна инициатива. И през 1988 г. Джабар със свой колега основават фирма по тогавашните закони. Стават дистрибутори на бяла техника и компютри. През 1989 г. Тодор Живков пада, идва демокрацията. Джабар продължава да продава техника, внасяна от други фирми, но решава да почнe само свой бизнес. Така през 1993 г. прави нова фирма и започва да внася и продава козметика и парфюмерия. Завършва задочно и УНСС. Постепенно става представител на 11 западни фирми за парфюмерия и козметика. Бизнесът му върви много добре и затова решил да направи и производство на козметика в София, а не само да внася. Купува три терена на Военна рампа, построява една административна и една производствена сграда, общо 8000 кв. м затроена площ. Инсталира най-добрата техника за такова производство – германска, японска и италианска. Във фабриката са вложени общо за терени, строителство и техника близо 11 милиона евро. През 2004 г. тя започва да работи. „Идваха германци на одит, чудеха са как съм могъл да направя такава фабрика по най-високите стандарти за такова производство”, разказва Джабар. Произвежда на ишлеме за чужди фирми. Има много големи клиенти – „Умбро”, „Карфур”, „Топбрандс”, „Кауфланд”, британските „Кросер” и „Санимекс” и др. Започнал да продава продукция чак в САЩ, изнасял в общо 27 държави. Разкрил над 170 работни места. И идва момент, когато му потрябвали кредити за оборотни средства и да изплати по-бързо закупената техника. Клиенти в чужбина искали стоков кредит – да плащат разсрочено. За това трябват пари напред, да се произведе продукцията. Така Джабар попада на Петя Славова в „Инвестбанк”. В банката го изпратил с ходатайства Бриго Аспарухов, пенсионираният генерал, бивш разведчик от времето на комунизма и бивш шеф на Националната разузнавателна служба. Кък се е запознал с него? Джабар е част от малка у нас общност иракски политемигранти. След падането на комунизма се оказва, че Ирак дължи 1,7 млрд. долара на България. След това пада и режимът на Саддам, български политици и хора от властта търсят контакти с иракските политемигранти да се съветват и да използват контактите им. Така Джабар се е срещал и с президента Желев, с Йордан Соколов, шеф на парламента по онова време, с депутати, с бъдещия тогава премиер Станишев и др. Познава се и с много дипломати. Назначил един бивш български дипломат на работа във фирмата си – да работи по износа и контакти с клиенти. Днес се съмнява, че този дипломат неслучайно му е пратен да го назначат на работа. Както и да е, покрай всичко това се познава и с ген. о. р. Бриго Аспарухов. Той го съветва да отиде в „Инвестбанк”. Банката я свързват с кръга от пенсионирани дипломати и генерали „Монтерей”, с ген. Любен Гоцев, въпречи че основен собственик е Петя Славова. Банката дава на фирмата на Джабар „Макс продис” два кредита – 3,3 млн. в евро и 2,6 млн. в лева, за които той ипотекира фабриката, други имоти и два лични апартамента, своя и на сина си. Но Петя Славова го кани на лична среща и му предлага една комбинация с кредита в лева, за да осигури пари за нейния винпром „Черноморско злато” Поморие, разказва Джабар. Винпромът е и акционер в банката и по закон не може да получи кредит от нея.     Тази комбинация след поредица от събития довежда до това производството във фабриката на Джабар да спре, 170 работни места да бъдат закрити, и да бъде отнета от собственика й, заедно с два негови апартамента. Сега административната сграда на фабриката се използва като склад за архиви на „Инвестбанк”. Следва разказът на Джабар от първо лице. – Някои от големите ми клиенти поискаха стоков кредит, не можех да ги изпусна. Имах нужда от оборотни средства. Познати ме насочиха към „Инвестбанк”. – Бриго Аспарухов. Като политически емигрант се познавам с много дипломати, срещал съм се с хора от властта, покрай тях познавам и него. – През януари 2007 г. Дадоха ми два кредита – 3,35 млн. евро и 2,65 млн. лева. Ипотекирах като обезпечение по кредитите всички мои имоти – фабриката, с производствена и административна сграда, личният ми апартамент, апартамент на сина ми на бул. „България” с гаражи, терен за бизнессграда 4430 кв. м, и терен от 3000 кв. м за разширяване на фабриката. Бях спокоен. Бях изпратен в банката с препоръки. Бриго Аспарухов ми каза, че Петя Славова е била банкер на годината. Кредитът в евро ми беше нужен за съоръженията във фабриката и да погася кредити към други банки за строителството, за доставчици. – Още при първото ми посещение ме поканиха на среща с Петя Славова. Отидох втори път специално за тази среща, тя ме прие в личния си офис или апартамент някъде към последния етаж в сградата на банката й на бул. „България”. И ми поиска да й отстъпя кредита в лева – 2,65 млн. лева, тоест да отпусна от своята фирма фирмен кредит на винпром „Черноморско злато” – Поморие.  Щели да ми ги върнат след 6 месеца. Имали нужда да изкупуват грозде или нещо за завода, не помня точно. Каза, че имали поръчка за Япония и им трябват оборотни средства, за да я изпълнят. Те щели да плащат лихвите по моя кредит за тия 6 месеца. – Да. – Съгласих се, нали съм там с препоръки, тя се показа благоразположена, аз се опитвам да установя доверени отношения с тази банка, щях да имам нужда и друг път. Тя впрочем обеща при нужда да ми дават по-малки оборотни кредити. – Сключихме договор за фирмен кредит между моята „Макс продис” и „Черноморско злато” Поморие. Петя Славова се подписа като гарант върху този договор. Като поднесоха договора за подпис, беше вписан срок от 1 година, а не 6 месеца, както говорихме. Изненадах се, но подписах да не провалям другия си кредит. Отпуснаха го веднага, още преди да ипотекирам имотите като обезпечение. И ме съпроводи техен човек до моята банка, да прехвърля веднага парите към „Черноморско злато” Поморие. Не са седели в сметката ми и 10 минути.. – Не ми върнаха парите. Петя Славова ме викна на нова среща. – Да. Отидох пак при нея на бул. „България”. Каза ми – ще ти дам сега нов кредит от 800 хил. лева и след 3-4 месеца още един за 300 хил. лева, само да ми продължиш срока за фирмения кредит към винпрома. – Да, защото вече бях притиснат до стената, имах нужда от оборотни средства. Изплащах лихви и главница по над 50 хил. евро всеки ммесец. Имах договори, трябваше да ги изпълнявам. 90% от продукцията е за западни партньори. – Да. Затова подписахме анекс към договора за фирмения кредит да се удължи срока с още една година. – Да. – Не. Поисках си парите и започна война. – Започнаха да ме посещават мутри – върни кредита на банката – наведнъж, изцяло, в евро, в лева. А тези 2,65 млн. лева са в нея и тя не ми ги връща. През юни 2009 г. ми прати нотариална покана да погася изцяло всички кредити. – През март 2009 г. поисках разсрочване на кредита, защото започна криза, поръчките от чужбина намаляха. А „Черноморско злато” ми държеше кредита в лева, не го връща, не мога да изплащам вноските. Поисках да го върнат, да мога да плащам лихви и фабриката да продължи работа. Тя отказа. След това получих поканата да се издължа изцяло. Получих от анонимен подател снимка на дъщеря ми, която следваше в Италия – снимали я на някаква пейка как си гледа в телефона, пишат ми – знаем къде е дъщеря ти. – Срещнах се отново с Бриго Аспарухов и му обясних проблема. Той ме заведе при генерал Любен Гоцев в „Монтерей” (бел. ред. – в кв. „Изток”, сега заведението се казва „Модера”). Гоцев пожела де идем в съседната пицария, да не е в „монтерей”, изслуша ме и започна да псува – как можело така да направи Славова и т. н. Каза ми да се срещнем пак след време. – Нямаше втора среща с Гоцев. Бриго Аспарухов ми каза да си направя споразумение с банката, щели да съдействат. Заплаших, че ще съобщя на медиите как Славова ми е взела парите. Той каза – не трябва да се шуми около банката. Не било хубаво за националната сигурност и т. н. И каза, че ще уреди среща с банката, да си направим споразумение, фабриката да продължи да работи. Бях веднъж в „Монтерей” на разговор с Димитър Димитров, бивш посланик в Ливан. На масата бяха и Виктор Вълков, бившият министър на търговията от времето на социализма Христо Христов и др. Казват ми – „Ще ти помагаме, Максим, ти си наше момче”. Измамиха ме всички. Повече хората, които обещаваха да помогнат. – Аз започнах процедура по несъстоятелност на фирмата ми. От банката ме замолиха да я прекратя. И направиха предложение – да създадем ново дружество – „Екип 7 – 09” В него аз като физическо лице да имам 10%, останалите да са на фирмата „Национален център за дизайн и реклама”. Директор на тази фирма „Национален център за дизайн и реклама” беше Маргарита Атанасова, която беше служителка в банката – шеф на реклама и връзки с обществеността.  И споразумението беше приготвено за подписване през март 2010 година. На среща при тогавашната изпълнителна директорка на банката Диана Младенова, пред няколко свидетели – директорката на клона на банката на „Раковски”, адвокати, синът ми, съпругата ми, продложиха да ми изплатят 1 млн. евро за това, че преотстъпвам в новото дружество 90% от фабриката си и целия бизнес. – Новото дружество ще поеме всички дългове, ще погасят всички задължения на моята фирма „Макс продис” към доставчици. Банката ще даде кредит на новото дружество, фабриката да работи. Аз щях да бъда съуправител на новата фирма, заедно с Виктор Стоичков, който към момента беше директор на централния клон на „Инвестбанк”. Той каза въодушевен –„Идваш в понеделник във фабриката и започваме, ще работим”. Това се случи в петък. Подписах документите. – Отивам в понеделник на работа във фабриката и сварвам Виктор Стоичков, съуправителят, който плаче. Подава ми молба за напускане от фирмата и ми казва: „Не мога да се оправя с тях, излъгаха ме. Няма да отпуснат пари, целта е да ти вземат имотите.” – Да. В следващите дни дойде фирма за охрана, смениха ключалките и ме изгониха. Не ми изплатиха 1 млн. евро. Търсих Бриго Аспарухов, търсих хора да ми помогнат. Всеки вика – „Не мога да се оправям с Петя”. – През май и декември 2011 г. на два пъти са прехвърлили всичките ми имоти от новата фирма „Екип 7 – 09” на банката за непогасени кредити. Взеха ми и семейния апартамент и апартамента на сина ми, с офис и гаражи на бул. „България”. Всички имоти, фабриката, са в активите на банката и никой не иска да ги купи, като види документацията и какви въртележки са правени с тях. А идваха бизнесмени от чужбина да ми предлагат – да изкупят фабриката, да ме назначат за директор и да заработи отново. Не става, отказват се. С адвокатите ми научихме, че фабриката и имотите са внесени като апортна вноска в „Инвестмънт пропъртис”. В това дружество банката е с минимално участие, а основен собственик е „Калпертън лимитид” Хонконг – офшорна компания, която е получила кредит от „Инвестбанк”. В „Инвестмънт пропъртис” влизат различни имоти, свързани с банката, служили за обезпечение и др. А фирмата „Национален център за дизайн и реклама”, която беше основен собственик на новата фирма, в която влезе моята фабрика, два месеца по-рано е станала еднолична собственост на „Терис ентърпрайсис корп” – Белиз. Тоест всичко отива в офшорни фирми, на които не се знае кой е собственикът. (Бел. авт. – по принцип, ако офшорните фирми са на свързани с банката лица, това означава, че банката има сделки сама със себе си).  Сега водя дела и не разчитам вече на никакви ходатайства, връзки, само на съдебната система. Очаквайте продължение по темата. Фирми и физически лица, които са попадали в подобна ситуация и са пострадали от сделки с „Инвестбанк”, могат да пишат до редакцията.", "date": "2019.04.03", "title": "Как Петя Славова лапна фабрика и я закри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394196-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%80%D0%B0%D1%81%D0%B8%D0%B2-%D0%B6%D0%B8%D0%B2%D0%BE%D1%82-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "Политици на най-високи постове си купиха луксозни апартаменти в столицата на цени като в \"Алди\" Най-известният ловец на изгодни сделки в България изглежда не е измъчван от угризения или вина. Той не е извършил никакво престъпление и няма „за какво да се срамува“, увери Цветан Цветанов няколко дни преди да подаде оставка от поста на ръководител на фракцията на управляващата консервативна партия ГЕРБ и да подаде оставка в парламента в София.     Прекъсването на кариерата на най-властния политик в България след премиера Бойко Борисов се дължи на съмнителен бизнес с недвижими имоти: За една четвърт от пазарната стойност е закупил шефът на предизборната кампания на ГЕРБ миналия юни, луксозен апартамент с площ 240 квадратни метра в елитния квартал Изток. В навечерието на предстоящите през май европейски избори, управляващата партия ГЕРБ бе настигната от разрастващия се корупционен скандал, който вече изложи на опасност четирима от нейните членове. Освен Цветанов министърът на правосъдието и бившата кандидат-президент Цецка Цачева, заместник-министърът на спорта Ваня Колева и зам.-министърът на енергетиката Красимир Първанов подадоха оставка. Лукс на ниска цена Причината: техните евтини покупки на жилища от компанията за недвижими имоти „Артекс“ подозрително се доближават до корупция. Следователите подозират, че политиците от правителството са “позлатили“ подкрепата си на строежа на новия луксозен офис и жилищен комплекс, носещ наименованието „Златен век“. Цветанов предполагаемо е заплатил само 627 евро на квадратен метър за т.нар. си евтина бърлога, въпреки че нейната действителна стойност се оценява на 2500 до 3500 евро на квадратен метър. Прокуратурата и Националната агенция за борба с корупцията в момента разследват дали бившият министър на вътрешните работи е извършил престъпление. Претръпналият към скандали Цветанов обаче вижда себе си преди всичко като жертва. Твърденията не са нищо повече от част от преднамерената „кампания на лъжата“ в навечерието на предстоящите европейски избори. Той беше „политическото лице“, което трябваше да бъде маркирано точно преди изборите. Всъщност скандалът с „Апартментгейт“ може да струва европейските избори на неговата партия, който понастоящем води с около 35%, според проучвания на общественото мнение. Радиостанция разкрива истината Но това по никакъв начин не е Опозицията, както се предполага от Цветанов, а именно Радио „Свободна Европа“ (на български само сайт – б.р.), след 15-годишното прекъсване от началото на работата си. Радиото извади на светло съмнителната сделка с недвижими имоти на ловеца на сделки на ГЕРБ. Според софийския анализатор Стойчо Стойчев скандалът едва ли ще има последствия, свързани с изборите. Много популярният в партията си Цветанов ще остане на политическата трибуна на България и особено ключова фигура на ГЕРБ. Това изглежда се потвърждава. Цветанов си отива – и остава в същото време. Всъщност, той е отстъпил само като лидер на фракцията, но като ръководител на кампанията и заместник-шеф на партията довереникът на Борисов ще продължи да действа. Коментаторите на българските медии говорят подигравателно, след британското отлагане на Брекзит, за българския „Цвекзит“.  Превод от ", "date": "2019.04.03", "title": "Корупция в България: Красив живот по български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394197-%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-%D1%81%D0%B5-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BA%D1%80%D0%B8%D0%B7%D0%B0", "text": "Коментарите за евентуална финансова криза, която е на път да избухне, изобилстват от известно време. Според макроикономическия анализатор Флоран Дьолорм тези, които се опасяват от един толкова катастрофален сценарий, забравят, че централните банки могат да предотвратят най-лошото. Неотдавнашното обръщане на кривата на доходността на облигациите в Съединените щати възобнови най-песимистичната реторика за пазарите. Ниската доходност на дългосрочните дългове от двете страни на Атлантика бе определена като признак за надвиснала рецесия, която ще бъде последвана от корекция. Забравя се обаче намесата на централните банки, чиято цел е да стабилизира икономическия растеж и пазарите.     Дали пазарите са в добра ситуация зависи от една сложна алхимия, при която се смесват икономическата, политическата и психологическата логика. Да се провъзгласява без колебание, че в близко бъдеще предстои борсов катаклизъм е рисковано и във всеки случай всички, които се отдават на това занимание от 2010 година, бяха опровергани от фактите. Бързото и мощно завръщане на инфлацията в резултат на много смекчената политика на централните банки не се случи. Не става въпрос да се твърди, че не бива да си задаваме въпроси за неконвенционалната парична политика, водена от едно десетилетие. Новите инструменти не са без риск. Не разполагаме обаче с достатъчно елементи, за да можем да заключим със сигурност, че ни чака катастрофа. Улеснен достъп до кредити Нека си припомним духа на тази парична политика, водена от Управлението за федерален резерв (УФР) на САЩ, Европейската централна банка (ЕЦБ) и Bank of Japan (японската централна банка): да бъде улеснен достъпът до кредити, а оттам – и да бъде благоприятстван икономическият растеж. Понижаването на краткосрочните лихвени проценти, намесата за дългосрочните и финансирането на банките в средносрочен план – толкова много инструменти стимулираха възобновяването на банковото кредитиране и финансирането на компаниите от пазара. Най-големите скептици са шокирани, защото паричните власти не бивало да „фалшифицират“ пазарните цени. Вярно е, че със своите намеси централните банки определяха преднамерено лихвените проценти, а оттам – и цените на много активи. Това впрочем е парадокс за институции, които следват обикновено либерални икономически доктрини. Възможна ли е обаче ненамеса при структурните слабости на световната икономика като много ниската производителност и нарастващите неравенства, според Международния валутен фонд. Рискът от трайно свиване на кредитите за икономиката бе напълно реален. Трайното поддържане на цените ниски не е лишено от неудобства, по-специално понякога прекомерното поскъпване на активите и все още възможното завръщане на инфлацията – до такава степен паричните феномени са несвързани и трудно предсказуеми. Трябваше ли обаче да бъде пренебрегнат непосредственият и реален риск от големи икономически и финансови затруднения, за да бъдат избегнати едни хипотетични парични проблеми в дългосрочен план? Икономическата и политическата сила на Съединените щати, Европа, Япония и Китай им позволява да се отдалечат на известно разстояние от паричната и бюджетната праволинейност. Това е привилегия на големите сили, чиято валута е търсена. И огромните спестявания на тези страни са мобилизирани за поддържане на високите равнища на задлъжнялост. Без голям крах Структурните затруднения на нашите икономики още не са решени; ниската производителност все така обременява потенциалния икономически растеж. Централните банки следователно са принудени да продължат по пътя на смекчената парична политика. УФР върви към купуване на американски федерален дълг, което ще представлява подкрепа за финансирането на бюджетния дефицит на САЩ. А пък ЕЦБ упорства и води парична политика, благоприятстваща финансирането на икономиката. Банките са обект на специално внимание с неотдавна обявените мерки за ограничаване на последиците от ниските лихвени проценти за печалбите на банките. В този контекст не се вижда как кредитите за икономиката и растежът биха могли да се сгромолясат в световен мащаб. Няма достатъчно доказателства, за да се заложи на голям крах през следващите месеци. Въпреки това растежът на фондовите пазари би трябвало да бъде умерен. Печалбите няма да могат да се увеличат много в контекста на лекото забавяне на световния икономически растеж, което ще доведе до ограничено повишаване на оборота на компаниите, и на фона на вече високите маржове, които няма как да отидат още по-нагоре. Малко вероятно е стойността на активите да се понижи заради потвърдената неотдавна политика и ниските лихвени проценти, макар да не се очаква те да се повишат до нови върхове. /Превод от френски: Николай Станоев/ *б. изд.: Авторът е макроикономически анализатор в британския инвестиционен фонд M&G Investments.   БТА  ", "date": "2019.04.03", "title": "Задава ли се финансова криза?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394198-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5%D1%82%D0%BE-%D0%BA%D1%8A%D0%BC-%D1%80%D1%83%D1%81%D0%B8%D1%8F-%D0%BD%D0%B8-%D1%80%D0%B0%D0%B7%D0%B4%D0%B5%D0%BB%D1%8F-%D1%81-%E2%80%9C%D0%B0%D1%82%D0%B0%D0%BA%D0%B0%E2%80%9D", "text": "Не можем да се явим заедно с “Атака” на евроизборите заради непреодолимите различия в отношението към Русия. Това каза председателят на НФСБ Валери Симеонов в интервю за предаването “Свободна зона” по ТВ Европа, цитиран от “Фокус”. “Формулата на явяването на евроизборите беше предопределена основно от нашите партньори от ВМРО, които решиха сами да се явят, тъй като считат, че имат възможност да реализират един евродепутат. И ние нямаме друг избор освен да се явяваме също самостоятелно. Всичко, което беше възможно да направим, за да потърсим общо явяване с ВМРО, го направихме. За съжаление, не получихме от тях отговор. Напротив – тяхната кампания се разшири и продължава”, обясни Симеонов и добави, че на политически съвет днес или утре ще бъде взето решението за самостоятелно явяване на НФСБ.     “Нещо повече и не особено чистоплътно, но ВМРО прави опити за привличане на активисти от нашите структури. И всичко това са белези на една кампания, която не се очертава да бъде особено почтена”, изтъкна Симеонов. Той обясни, че НФСБ не може да се яви заедно с “Атака” на евроизборите заради непреодолимите различия в отношението към Русия. “Ще се получи нещо като оксиморон, дървено желязо ще се получи. Във вътрешната политика нямаме такива сериозни разминавания и коалицията продължава да съществува. Но по отношение на външната – няма как да излъчим евродепутати, които ще бъдат на различни позиции. Това би било шизофренично и няма да бъде добро за нашата държава”, коментира лидерът на НФСБ.     Симеонов припомни, че той е бил единственият, който е разобличил опита на руския патриарх Кирил да се меси във вътрешните работи на България. “Тогава с декларация срещу моето изказване излязоха две партии – “Атака” и ВМРО, моите партньори. Така че историята познава случаи на съвпадения между ВМРО и “Атака”. Но докато при “Атака” това е заложено в програмната им политика, при ВМРО това са моментни колебания, тъй като е партия, за която е характерно неистовото желание за медийни изяви. И по някой път, водени от желание за бърза реакция в медиите, те взимат такива решения, които не са много добре балансирани и обмислени”, отбеляза Симеонов.  ", "date": "2019.04.03", "title": "Валери Симеонов: Отношението към Русия ни разделя с “Атака”"}
{"url": "http://www.classa.bg/%D1%81%D0%B2%D1%8F%D1%82/item/394191-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0%D1%82%D0%B0-%D0%B5-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5", "text": "Дребни като песъчинки Те са дребни като песъчинки, някои дори не се забелязват: пластмасовите микрочастици, наричани микропластика. Те са не по-големи от 5 милиметра и са съставна част на редица продукти. Някои са добавени съзнателно - при пастите за зъби например. А други възникват при разграждането на пластмасовите отпадъци или при протъркване на материалите - например при шофиране (гумите).       Има ги в пастата за зъби На някои от производителите им е все едно, а много хора изобщо не са наясно: сините точици в пастата за зъби са дребни пластмасови частици. Смята се, че с тях миенето на зъби е още по-ефективно. По-късно обаче тези микрочастици попадат в моретата - заедно с отпадните води, тъй като повечето пречиствателни станции не могат да ги филтрират.       Козметика с много пластмаса Пластмасови частици се съдържат и в някои гелове за почистване на лице, както и в редица душгелове. Има ги и в матиращи кремове. Само че производителите изобщо не си правят труда да информират потребителите, че в домашната им козметика се съдържа микропластика. Пирродозащитниците и някои институции настояват използването на дребните микрочастици в козметиката да бъде забранено.       И изкуствените материи са проблем Най-много микропластика \"произвеждат\" синтетичните текстили. В момента 60% от дрехите ни са от подобна материя. При изпирането на едно яке полар например се освобождават до 1 милион влакна. Годишно в Европа по този начин в отпадните води попадат близо 30 хиляди тона синтетични влакна, сочи изследване на ЕС.       Микропластика във водата Пластмасовите микрочастици замърсяват не само реките и моретата - милиони хора по света всеки ден поемат невидимите власинки, докато пият вода от чешмата. Американски учени са изследвали 150 проби с питейна вода от 5 континента: в 83% от тях са установили съдържание на микропластика. Микрочастици пластмаса - пропилен или найлон - са открити и в много марки минерална вода в пластмасови шишета.       Как микропластика отива в моретата При триенето на пластмасови повърхности се отделят микроскопични пластмасови частици. Една част от тази микропластика попада в моретата. Най-големите подобни замърсители са синтетичните текстили, атомобилните гуми, градският прах и пътната маркировка. В козметичните продукти се съдържа значително по-малко количество микропластика.       Бомба със закъснител Пластмасовите отпадъци също \"произвеждат\" голямо количество пластмасови микрочастици. Една найлонова торбичка се разгражда след 20 години, едно пластмасово шише - след 450 години. Средностатистически всеки жител на Земятата използва годишно по 60 килограма пластмаса. А в Северна Америка и Западна Европа дори над 100 килограма. Два процента от произвежданата в света пластмаса попада в моретата.       В плен на пластмасите Настъплението на пластмасата се отразява и на хората, и на животните. Все още обаче знаем твърде малко по този въпрос, защото изследванията тепърва прохождат. Ясно е обаче, че пластмасата и микропластиката попадат в стомасите на живи същества и дори причиняват смъртта на някои животни. Досега няма изследвания, които да доказват, че пластмасата е опасна и за здравето на човека.       По-малко пластмаса? Пластмасата е евтин продукт и често се оказва практична в ежедневието ни. Факт е обаче, че тя вреди на околната среда. Какво могат да направят политиците? Да забранят торбичките и чашките за еднократна употреба? Да въведат задължително рециклиране или един вид \"пластмасов\" данък? Най-добре би било да преминем към алтернативни продукти, които щадят природата и човека.  ", "date": "2019.04.03", "title": "Пластмасата е навсякъде..."}
{"url": "http://www.classa.bg/%D1%81%D0%B2%D1%8F%D1%82/item/394192-%D1%82%D1%83%D1%80%D1%81%D0%BA%D0%BE%D1%82%D0%BE-%D0%B2%D1%8A%D0%BD%D1%88%D0%BD%D0%BE-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D1%87%D0%B0%D0%B2%D1%83%D1%88%D0%BE%D0%B3%D0%BB%D1%83-%D1%81%D0%B0-%D0%BF%D0%BE%D0%B3%D1%80%D0%B5%D1%88%D0%BD%D0%BE-%D0%BF%D1%80%D0%B5%D0%B2%D0%B5%D0%B4%D0%B5%D0%BD%D0%B8-%D0%B8-%D0%B8%D0%B7%D0%BE%D0%BF%D0%B0%D1%87%D0%B5%D0%BD%D0%B8", "text": "\"На приятелството ни не може да бъде навредено с подобни игри,\" заяви говорителят на турското дипломатическо ведомство Хами Аксой \"На приятелството ни не може да бъде навредено с подобни игри. Смятаме, че злонамерени кръгове се опитват чрез публикации в българските медии да наранят турско-българското приятелство.\" Това заяви говорителят на турското външно министерство Хами Аксой във връзка с изявления, които по думите му се приписват на турския външен министър Мевлют Чавушоглу по повод закона за вероизповеданията в България, съобщи информационната агенция Ихляс хабер ажансъ, цитирана от БТА.  Подчертавайки, че Турция поддържа много близки и добри отношения с България, говорителят на турското външно министерство заявява:  \"Сънародниците в България внасят специално допълнително значение на отношенията ни с България. Турция и България като две съседни, приятелски и съюзнически страни полагат грижи за ненамеса във вътрешните си работи. В същото време външните министри на двете страни осъществяват конструктивен и дружески диалог помежду си, провеждат консултации по много въпроси и това е напълно естествено. В този контекст наскоро нашият министър е споменал за разговор, който е провел преди време с българския външен министър във връзка с промените в приетия от българския парламент Закон за вероизповеданията и международните норми в това отношение, но  думите му са били погрешно преведени и са изкоментирани по различен начин и изопачени в българските медии. Някои злонамерени среди се опитват по този начин да навредят на турско-българското приятелство\". Дипломатическо напрежение между двете държави се появи, след като Чавушоглу инициира разговор с Екатерина Захариева по повод Закона за вероизповеденията и след това заяви в Турция, че се е намесил при приемането на поправките. Думите му дойдоха дни преди провеждането на местни избори в страната, на които управляващите загубиха контрола над големите градове и богатите провинции и предизвикаха реакция от София и демарш пред турския посланик.  След среднощен разговор в Букурещ с вицепрезидента на Турция Фуат Октай на 29 март премиерът Бойко Борисов така и не получи извинение или задоволително обяснение за думите на Чавушоглу. В интервю на 30 март пред Би Ти Ви Захариева обяви, че е ядосана, не само защото твърденията не отговарят на истината, но и защото провокиращи България изказвания не се правят за първи път от турски политици.  Тя все пак обяви, че за момента крайни мерки като прекъсване на дипломатическите отношения няма да се взимат. \"Да изчакаме да минат изборите и да видим дали няма да се извинят, това е най-лесното\", поясни Захариева. Тя поясни, че често говори с външния министър на Турция, но в нито един разговор не е останала с усещане, че й се оказва натиск. \"Ако той приема определен разговор за натиск, това е друг въпрос.\" Хами Аксой подчертава, че приятелството между Турция и България е поставено върху здрави основи и не може да му бъде навредено с подобни игри.    ", "date": "2019.04.03", "title": "Турското Външно: Думите на Чавушоглу са погрешно преведени и изопачени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394193-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BD%D0%B8%D0%BA%D0%B8%D1%82%D0%B0-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA,-%D0%B8%D0%B3%D1%83%D0%BC%D0%B5%D0%BD-%D0%BC%D0%B8%D0%B4%D0%B8%D0%BA%D0%B8%D0%B9%D1%81%D0%BA%D0%B8", "text": "  Преподобни Никита се родил в малоазийската област Витиния. Той живял през онова смутно за Източната църква време, когато иконоборците, подкрепяни от императорите Лъв Исаврянин (717-741 г.) и Лъв Армянин (813-820 г.) гонели и притеснявали почитателите на светите икони. Родителите му били добри и благочестиви люде, но той не бил честит да се радва на майчини ласки и грижи: майка му починала на осмия ден след раждането му, а бащата след нейната смърт приел монашество. Никита бил отгледан и възпитан от своята баба.     Като отраснал и добил образование, той се посветил да служи на Бога. Той бил още млад, когато отишъл в Мидийския манастир. Игуменът Никифор го приел с бащинска любов. Като видял неговото усърдие в духовния живот, той скоро го постригал за монах. Младият инок се отдал на постнически живот и проявил голямо смирение и послушание. След седем години бил ръкоположен за свещеник от  . Понеже игуменът Никифор бил вече стар и немощен, управлението на манастира било възложено на Никита. Със своя богоугоден живот и с мъдрото ръководство на манастирското братство той скоро привлякъл в манастира мнозина благочестиви мъже и числото на братята за няколко години твърде много се увеличило. След няколко години преподобният игумен Никифор починал и братята единодушно избрали за негов заместник Никита. Като приел игуменския сан, той с още по-голямо усърдие се грижел за уредбата на манастира и за душевното спасение на поверените му братя. Но не било съдено на Никита и на манастирското братство да живеят в мир. Иконоборческата ерес вече била осъдена от отците на  , но мирът в Църквата не бил възстановен. Император Лъв Армянин се обявил на страната на иконоборците и възобновил гонението срещу православните. Той изпратил на заточение в различни места на империята всички православни архиереи начело с  . След това императорът свикал игумените на най-големите манастири, между които бил и преподобни Никита, и им предложил да минат на страната на иконоборците. Те отхвърлили категорично неговото предложение и останали непоколебими изповедници на православието. Императорът заповядал да затворят всекиго в отделна тъмница. Преподобни Никита бил затворен в тясна и влажна килия, от която излизала нетърпима смрад. Много дни прекарал той при тези непоносими условия. След това, по заповед на императора, бил изпратен на заточение в източните предели на империята. Била тежка зима, и старецът, облечен в неподходящи за такова време дрехи, много страдал от големия студ и от силните ветрове. Пет дена след като Никита пристигнал на мястото на заточението, непостоянният император издал заповед да бъде върнат в столицата. Изтощен от дългия и труден път, Никита пристигнал в Цариград едвам жив. Тук отново бил хвърлен в тъмница при непоносимо тежки условия. По един път на ден му давали по малко нечист и мухлясал хляб и мръсна смърдяща вода, колкото да не умре от глад и жажда. Така постъпил императорът и с другите игумени. Но като се убедил, че нищо не може да промени техните православни убеждения, императорът прибягнал до следната хитрост: предложил на игумените само да приемат светото Причастие заедно с иконоборческия патриарх Теодот, а след това всеки да отиде в своя манастир и да изповяда своята вяра. Преподобни Никита отначало отхвърлил това предложение, но по настояване на своите събратя се съгласил. След това всички били освободени и се прибрали всеки в своя манастир. Само преподобни Никита не се върнал в манастира си. Той се разкаял за своята постъпка като мислел, че и най-малкото отклонение от истината е равносилно на пълно отстъпление от православие. Отначало намислил да отиде в далечни страни и там чрез покаяние да изкупи греха си. Но след това решил, че където е извършен грехът, там трябва да бъде и изкупен чрез покаяние. Затова останал в Цариград и там открито и без страх поучавал народа да се придържа към истинското църковно учение. Като научил за тази му дейност, императорът го повикал при себе си и му заповядал да напусне столицата и да се прибере в манастира. Ако не изпълни тази повеля, ще бъде предаден на мъчения. Преподобният отговорил със спокоен глас: - Нито в манастира ще отида, нито от вярата си ще се откажа. Нека ти бъде известно, че от смърт не се боя, а временния живот не обичам. Аз извърших нещо, което не биваше да извърша. Но от послушание се покорих на преподобните старци и без да искам, изпълнявайки тяхното желание, се причастих заедно с лъжепатриарха Теодот, за което сега съжалявам и се разкайвам. Нека ти бъде известно, че отсега аз нямам с вас никакво общение и се придържам към преданието на светите отци, което приех отначало. Този път преподобни Никита бил изпратен на заточение на остров Гликерия, където в продължение на шест години бил подложен на тежки физически страдания и непоносим морален гнет. След смъртта на император Лъв Армянин били освободени от заточение всички отци, които се борели за православното изповедание и почитали светите икони. Освободен бил и преподобни Никита. И сега той не се върнал в Мидикийския манастир. Искал да прекара остатъка от земния си живот в безмълвие и затова се заселил в безлюдно място близо до Цариград. Изтощен от страдания, той скоро заболял и, като се причастил със светите Тайни, се представил пред Господа. На погребението му се събрал голям народ – монаси и миряни, мъже и жени, млади и възрастни. Дошли и братята от Мидикийския манастир и като сложили тялото му в специално приготвена ракла, качили го в един кораб и го откарали в Мала Азия, за да бъде погребан в неговия манастир. Когато пристигнали в Мала Азия, на брега много монаси и миряни очаквали тялото на светия покойник. Раклата била занесена на рамене от монасите до манастира и там, при пение на псалми и погребални песни, я положили до гроба на преподобни Никифор, първия игумен на манастира. За благочестивия му и свят живот Бог прославил преподобни Никита с чудотворна благодат.", "date": "2019.04.03", "title": "Св. преподобни Никита Изповедник, игумен Мидикийски"}
{"url": "http://www.classa.bg/%D1%81%D0%B2%D1%8F%D1%82/item/394185-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D1%85%D0%B0-%D0%BF%D1%83%D1%82%D0%B8%D0%BD,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B3%D0%BE-%D1%83%D0%B1%D0%B8%D1%8F%D1%82,-%D0%B0%D0%BA%D0%BE-%D0%BF%D0%BE%D0%B4%D0%BF%D0%B8%D1%88%D0%B5-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B5%D0%B3%D0%BD-%D0%B2%D0%B8%D0%B4%D0%B5%D0%BE", "text": "Схиигумен Сергий Романов предупреди Президента, че може да го убият, ако подпише закона за СНИЛС (т.е. ЕГН) \r\n   Схиигумен Сергий Романов предупреди Президента, че може да го убият, ако подпише закона за СНИЛС (т.е. руските ЕГН) Един от най-уважаваните в православния свят, старци, духовникът на Средноуралския женски манастир, Сергий Романов заяви на проповед, че е недопустимо влизането в сила на законопроекта (за въвеждане на руска разновидност на българското ЕГН, което у нас бе въведено още преди десетки години, по времето на социализма), против който активно застава православната общественост. \r\n   \r\n   По думите на свещеника, ако Президентът подпише този законопроект, «задачата поставена му от световното правителство ще е изпълнена, и Президентът може да чуе страшните слова Божии: «Ти си премерен, и си намерен много лек, и дните ти са преброени». \r\n Според схиигумен Сергий, «зад кампанията по номериране на Руския народ стои световното правителство, готвещо възцаряването на антихриста, което е заинтересовано да разпали Трета световна война. \r\n Кампанията за цифрова идентификация заплашва националната, и държавна, и личната духовна сигурност на всеки човек, понеже създава условия, да се манипулира човекът, като той се предава във властта на изкуствен интелект, алгоритмите на който са поръчани и написани от световното правителство». \r\n Както заяви старецът днес в проповедта си, «Президента може да го използват лукаво, като скрият от него информацията за опасностите и истинските цели на авторите, на този законопроект. Затова трябва да се положат максимални усилия, да не се допусне подписването му, от президента, понеже тази стъпка може да се окаже гибелна за страната, за целия свят и за самия Президент». \r\n Схиигумен Сергий благослови всички свои духовни чада и всички православни, спешно да пишат до Президента писма и телеграми с искане, да не подписва този закон. \r\n  – «Скъпи братя и сестри! Ние сме уверени, че никой не заблуждава Путин, и нищо не скрива от него. Той самият е инициатор и “локомотив” за внедряването в Русия на всичките тези антихристови технологии. Той лично с указите си провежда цифровизацията на страната. Той лично контролира изпълнението на всичките свои разпореждания и заповеди, по построяването на електронния анихристова концлагер. Имащият разум, да разбира!» \r\n Авторитетният свещенослужител каза още: «Историята свидетелства, че всички които изпълняват волята на окултните сили, на световното правителство, и в частност, всичките активни участници в революциите, – в края на краищата, биват унищожени от същите сили, които са ги и породили». \r\n Старецът, протойерей Николай Рогозин, още преди повече от 50 години е казал, че «цифровата идентификация в Русия, ще е главната причина за Третата световна война» – заяви схиигумен Сергий (Романов). \r\n Думите на уралския старец веднага се разлетяха по социалните мрежи: о. Сергий, бившият първи настоятел на царския манастир на Ганина яма, край Екатеринбург, има огромен авторитет в православния свят. Той изгонва бесове от обзети хора, при него отиват хиляди поклонници от цяла Русия, в т.ч. и доста високопоставени лица. \r\n На 27 март Съветът на Федерацията прие одобрения от Държавната Дума законопроект № 1072874-6 «За внасяне на изменения във Федералния закон… Същността на законопроекта е, че той превръща СНИЛС (руското ЕГН), от номер в Пенсионния фонд, в номер, удостоверяващ личността на гражданина, без който никой, – от пеленачетата, до престарелите хора, – да не може да контактува с държавата, и да получава държавни услуги  . Новият закон влиза в сила след подписване от Президента… \r\n           2016 г. Путин не подписа подобен законопроект «За контингента на учащите се» понеже го счете за заплашващ националната сигурност, поради неопределеността на обема данни, подлежащи на внасяне в личното досие на всеки ученик. Но сегашният законопроект за СНИЛС-ите  е много по-опасен за «контингента»: той предвижда, СНИЛС да стане основно   средство за идентификация на човека във взаимоотношенията му с държавата и общинските власти, а после и с банките, и така ЕГН-то да стане своеобразен електронен ключ към всичките данни за човека, съдържащи се сега в различни база-данни. Т.е., всяко лице, имащо достъп до СНИЛС-а, ще получи пълна информация за човека, а блокирането на СНИЛС-а ще лиши човека от възможности да пътува в обществения транспорт, да получава пенсия, да записва децата си в училище и т.н. \r\n Но понеже картичките с номерата СНИЛС може да бъдат изгубени, следващият етап по оцифровката навярно ще е – чипиране на населението, със същия знак за който се говори в Откровението   на Йоана. Като ще чипират хората под благовидния предлог, – никой да не може да открадне техния СНИЛС (ЕГН), да го подправи и т.н. \r\n « », \r\n \r\n Явно, именно от това е предизвикано крайно острото и безпрецедентно изказване на схиигумена Сергей. Но опасността от оцифровката не е само за вярващите, понеже законопроектът противоречи на съображенията за елементарната безопасност – тъй като на оцифровка се подлага цялото население, вкл. армията, полицията и спецслужбите. А значи, техните данни ще станат достъпни за враговете на Русия, а и самите служещи може да станат обект на различни манипулации. Именно затова в много страни на Запад   са приети специални закони за забрана на универсалните “ЕГН-та” и базите данни, относно военните и спец. службите.  \r\n Както заяви схиигумен Сергий Романов на днешната проповед в Средноуралския манастир, «гласът на народа е глас Божий. Вашите писма и телеграми ще са в помощ на Президента на Русия В.В. Путин, да направи правилния избор, да прояви воля и мъжество и да защити Русия от  влизане в световния електронен концлагер». Затова, спешно да пишем до Президента електронни писма и телеграми с искане, да не подписва антиконституционния законопроект № 1072874-6 \r\n   //letters.kremlin.ru/. //3rm.info/main/74983-molnija-shiigumen-sergij-romanov-predupredil-prezidenta-chto-ego-mogut-ubit-esli-on-podpishet-zakon-o-snils.html \r\n   \r\n   \r\n", "date": "2019.04.03", "title": "Предупредиха Путин, че може да го убият, ако подпише закона за ЕГН (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/394186-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%BF%D0%BE%D0%B8%D1%81%D0%BA%D0%B0-%D0%B2%D1%82%D0%BE%D1%80%D0%BE-%D0%BE%D1%82%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Великобритания ще преговаря за второ отлагане на Брекзит. Това обяви британският премиер в извънредно изявление ден след като депутатите отново   за напускането на ЕС. Тя беше категорична, че Брекзит без сделка не е правилното решение.      Тя обяви, че отлагането ще бъде възможно най-кратко.  Мей допълни още, че ще предложи на лидера на опозицията Джеръми Корбин да преговарят отново, докато не стигнат до решение за Брекзит със сделка.", "date": "2019.04.03", "title": "Великобритания ще поиска отлагане на Брекзит"}
{"url": "http://www.classa.bg/%D1%81%D0%B2%D1%8F%D1%82/item/394187-%D1%82%D0%B0%D0%BA%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%B2-%D0%B5%D1%81,-%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%89%D0%B5-%D0%B2%D0%BB%D0%B5%D0%B7%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "А какво, ако Тереза Мей дръпне аварийната спирачка? На своя глава и с административно решение? Така Великобритания временно ще остане в ЕС, а Тереза Мей ще си осигури достойно място  в учебниците по история.         Катастрофата беше напълно предвидима – също като първоаприлска шега на 1 април. Само дето не беше никаква шега. Всеки, който е броил гласуванията в британския парламент през изминалите седмици, веднага ще потвърди, че това беше точно петнайсетото „не\" на Долната камара.  Депутатите на три пъти отхвърлиха споразумението за напускане на ЕС, подготвено от Тереза Мей в Брюксел, а цели 12 пъти казаха „не\" на алтернативни предложения. Следващата среща на върха на ЕС, посветена на Брекзита, ще се състои на 10 април, а дотогава британците могат да продължат да повтарят „не и не\".     Осведомените наблюдатели в Брюксел смятат, че Тереза Мей няма да се откаже да подлага на гласуване споразумението, докато не успее да изцеди от изтощените депутати някакво полугласно „да\". А ако планът ѝ с изтощаването се провали, премиерката все още може в последния момент да каже: Край на този катастрофален театър! Това би свело щетите до минимум Мей може да припомни, че до последния момент се е опитвала да предотврати онова, което повечето привърженици на Брекзита не желаят. Това не се желае и от мнозинството в парламента: напускане на ЕС без договор и без официално оповестеното намерение в бъдеще да се сключи партньорски договор. Евросъюзът и Тереза Мей направиха всичко възможно да реализират Брекзита при най-добрите условия за британците: с договор за напускане, който да сведе до минимум щетите за двете страни. И който гарантира право на престой и на работа както за британските граждани в ЕС, така и за гражданите на ЕС В Обединеното кралство. Тереза Мей може да припомни и още нещо: че е направила всичко по силите си, за да изпълни желанието на избирателите. И в същото време е успяла да договори с Брюксел възможно най-добрата сделка. Но ако въпреки всичко това до 10 април парламентът продължи да ѝ нанася болезнени поражения при гласуванията, Тереза Мей може да опре и до внезапната спирачка, която мъдро и далновидно ѝ предостави Европейският съд. Британската министър-председателка може да оттегли депозираната преди близо две години молба за развод. Според върховната съдебна инстанция в ЕС, за тази цел не ѝ трябва дори парламентарно мнозинство. Тереза Мей може да действа на своя глава и да издаде административен акт. Тоест,  да дръпне внезапната спирачка, преди часовникът Биг Бен да е отброил 11-ия час на 12 април. Което ще означава, че Великобритания поне временно остава в ЕС, а Тереза Мей си осигурява достойно място в учебниците по история. И в историята на ЕС.    ", "date": "2019.04.03", "title": "Така Великобритания ще остане в ЕС, а Тереза Мей ще влезе в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394188-%D0%BD%D0%B0-%D0%B8%D0%B7%D1%82%D0%BE%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B3%D1%80%D0%B0%D0%BD%D0%B8%D1%87%D0%B8-%D1%81-%D0%B4%D0%BE%D0%B3%D0%B0%D0%BD", "text": "Бизнес експанзията на Ахмед Доган продължава с пълна сила. Но за разлика от аферата с апартаментите, по тази тема не се вдига никакъв шум. А определено има за какво да се поговори.     Бизнес експанзията на Ахмед Доган е красноречив пример за това как в България човек може да излезе от парламента само с един деклариран хонорар от 1,5 милиона лева, а в следващите пет години да стане собственик на имоти и бизнеси за милиони. През това време нито една институция в държавата - НАП, дирекция за финансово разузнаване, прокуратура, вече и КПКОНПИ, не проявява интерес към произхода на парите и начина, по който са придобити. Макар да става дума за човек, чиито единствени официално документирани доходи са заплатите му на народен представител плюс онези милион и половина, платени за консултантска помощ за четири хидроенергийни проекта, от които само един е факт. Но пък какъв факт - половин милиард евро за 80 мегавата инсталирана мощност, каквато представлява хидровъзел „Цанков камък“.     Най-новият проект на Доган Най-новият проект на бизнесмена Ахмед Доган, който в същото време продължава да бъде и политик (все пак е почетен председател на ДПС - тоест, лидер на лидера, пожизнен бащица), предвижда изграждането на пристанище на мястото на въглищния терминал на ТЕЦ „Варна“, която също е Доганова собственост. Разкритията на вестник „Капитал“ показаха, че негов бизнес партньор отново е бившият транспортен министър в кабинета „Орешарски“ Данаил Папазов, който в продължение на близо 13 години беше шеф на държавното пристанище Варна. Именно децата на Папазов придобиха първоначално ТЕЦ „Варна“, а впоследствие 70% от семейната фирма „Сигда“, чрез която бе осъществена сделката, бяха продадени на Ахмед Доган. Проектът за новия порт, който ще се нарича „ТЕЦ Езерово“, се развива скорострелно веднага след това. Тихомир Безлов от Центъра за изследване на демокрацията коментира за Дойче Веле, че макар пристанището да изглежда като машина за пари, все още не е ясно дали при сериозната конкуренция на местния пазар бизнесът ще бъде развит успешно. „Вижте какво стана с „Булгартабак“ - тези, които взеха холдинга, мислеха, че ще се справят, а всъщност затриха бизнеса. Освен това малко се съмнявам, че ще успеят да отнемат бизнеса от индустриалния пръстен на Варна, който се развива добре, а има и чисто логистични предимства“, казва Безлов и добавя: „Почетният председател на ДПС си търси проксита, които му дават проекти, но тепърва ще видим дали ще може да развие успешен бизнес от тези проекти”. Позиционирането на Доганови бизнеси на северното черноморско крайбрежие няма да е толкова лесно и предвид публично известния факт за интересите на варненска групировка, която доминира от години в района. А отношенията между нейните собственици и почетния председател на ДПС трудно може да бъдат определени като приятелски. В същото време държавата всячески услужва на Доган. Помним и как през декември 2013 Борисов заяви, че „Ахмед Доган си остава най-добрият политик на този преход, до ден-днешен“. Ако за едни предприемачи преодоляването на административните пречки отнема години, струва много нерви и сериозно количество пари, за бизнесмена Доган институциите действат така, сякаш е чуждестранен автомобилен концерн. Неучастието на държавната ТЕЦ „Марица изток 2“ например помогна на ТЕЦ „Варна“ да спечели договорите за студен резерв. А за проекта за порт министрите на транспорта и на регионалното развитие Росен Желязков и Петя Аврамова още през януари са издали съвместна заповед, разрешаваща изработване на генерален план за новото пристанище. Планът предвижда обединяване на няколко имота около порта, като един от тях - кейовата стена, е собственост на държавното предприятие „Пристанищна инфраструктура“, което ни най-малко не възразява срещу „Езерово“.     \" Този,  който разпределя порциите \" В нормалните държави може да се проследи всяка бизнес история. Схемите работят от години и така инвеститори, акционери и общество имат яснота кой какво придобива и откъде идват парите. В България обаче фирма с 3 лева капитал и 1000 лева активи може да купи ценен държавен имот като Дипломатическия клуб в Бояна за 8,5 милиона лева, а НАП да не открие нищо нередно в това. Митологизирането на Доган като „този, който разпределя порциите“, като „инструмент на властта“, като „владетеля на сараите“ изглежда до такава степен е форматирало масовото съзнание, че разкритията за една или друга многомилионна придобивка - била тя самите сараи, лятна резиденция с яхтен порт, ТЕЦ или пристанище, така и не успяват да предизвикат такъв шум, какъвто вдигна например казусът с луксозните апартаменти, напазарувани евтино от политици на ГЕРБ. Означава ли това, че след още серия подобни разкрития ще обръгнем дотолкова, че ще приемаме като нормалност всяка политическа безнаказаност?  ", "date": "2019.04.03", "title": "На изток България граничи с Доган"}
{"url": "http://www.classa.bg/%D1%81%D0%B2%D1%8F%D1%82/item/394189-%D0%BA%D0%BE%D0%B9%D1%82%D0%BE-%D0%B7%D0%B0%D0%B3%D1%83%D0%B1%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB,-%D0%B3%D1%83%D0%B1%D0%B8-%D0%B8-%D1%82%D1%83%D1%80%D1%86%D0%B8%D1%8F", "text": "Нито един от десетте най-големи града в Турция вече няма да се управлява от Ердогановата партия. „Заслугата“ на президента за този провал е огромна.  С поведението си той успя да си създаде голям брой врагове.       Изречението \"Който спечели Истанбул, печели цяла Турция\" принадлежи на Ердоган. Неговият възход започна през 1994 година с избирането му за кмет на милионния град. В неделя обаче партията на Ердоган претърпя поражение на местните избори. Тъкмо поради това, че изборите бяха изцяло подчинени на национални теми, Партията на справедливостта и развитието (ПСР) загуби гласове в цялата страна. Нито един от десетте най-големи града в Турция няма да бъде управляван от Ердогановата партия през следващите пет години.     Най-горчива бяха загубите в Анкара и в Истанбул, защото партията на президента вече няма да може по същия начин да използва мрежите си от връзки, покровителствани досега от ПСР. Партията на Ердоган все още е най-силната партия в страната - и то още от 2002 година насам. Може би се задава нова партия в политическия център? В неделя обаче, политическата карта на Турция се промени. Сега ПСР остава най-силна политическа сила само в половината от всичките 81 турски провинции. Очевидно партията е надхвърлила зенита си. Многократно Ердоган се оплакваше от \"преумора\" в партийните редици. В ПСР междувременно има предостатъчно \"дисиденти\", които са готови да основат нова партия в десния политически център и да се завърнат към реформаторските идеи, с които едно време беше създадена ПСР. И Ердоган има значителна заслуга за това развитие. С поведението си той успя да си създаде врагове сред голяма част от политиците. Местните избори се превърнаха в референдум за управлението на Ердоган, чийто правомощия на държавен глава бяха разширени през лятото на 2018 година. Сега идва и отмъщението за това, че си присвои цялата власт. Колкото по-силно турците усещат на гърба си последствията от икономическата криза, толкова по-бързо спада популярността на Ердоган. Победите на опозицията на тези местни избори обаче не променят нищо по отношение на властта в Анкара. Те не ограничават обширните компетенции на президента. Като правителствен ръководител той дори може да ограничи притока на пари към градовете. Все още актуална си остава и заплахата му, че няма да признае част от изборните резултати и може за пореден път да назначи служебни кметове. Въпреки това натискът над Ердоган расте. Но следващите избори са чак след четири години.      ", "date": "2019.04.03", "title": "Който загуби Истанбул, губи и Турция?"}
{"url": "http://www.classa.bg/%D1%81%D0%B2%D1%8F%D1%82/item/394190-%D0%BA%D0%B0%D0%BA-%D0%B2-%D0%B3%D1%8A%D1%80%D1%86%D0%B8%D1%8F-%D0%BE%D0%BF%D0%B0%D0%B7%D0%B2%D0%B0%D1%82-%D0%BC%D0%BE%D1%80%D0%B5%D1%82%D0%BE", "text": "\"Хората чакат държавата да им събира боклуците, които те разхвърлят по плажовете. Не мога да разбера този манталитет\", казва един млад грък. Напоследък обаче нещо се променя.          Един от първите топли пролетни дни в Епаноми - малък крайбрежен град, разположен недалеч от Солун. На четири километровия плаж Потамос засега няма много курортисти. През лятото обаче те са хиляди – а оставените от тях отпадъци се трупат на камари. И то не само тук, а и по всички плажове в Гърция. Пластмасовите торбички и чашки, бирените опаковки и угарките са се превърнали в сериозен проблем. „През лятото положението става направо неспасяемо“, казва един рибар. Много гърци вече не искат повече да се примиряват с това положение. Навсякъде в страната частни лица организират акции за почистване на плажните ивици, включително и тук, на Потамос. \"Държавата и общините не ги е грижа за проблема с боклука; кошчетата за смет са твърде малко и не се изпразват редовно\", оплаква се  една майка, която участва акцията заедно с децата си.     Все повече хора в Гърция активно се включват в опазването на природата. Присъединяват се към една нова тенденция, която се популяризира активно в социалните медии. Под хаштаговете #beachcleanup или #trashtag много хора дават израз на ангажимента си срещу замърсяването на околната среда. Сред тях са Мариос и Кристина Бахарис, които са също и организатори на почистването на плажа в град Епаноми.   „Не мога да разбера този манталитет“     Мариос е отраснал в Берлин в семейство на гърци, а от две години живее с жена си и децата си в Солун. Харесва му да живее в родината на своите родители. Безпокои го обаче безотговорното отношение към околната среда. „Много от хората тук са прекалено безгрижни и очакват държавата и общините да се погрижат за боклука, вместо сами да направят нещо. Когато Гърция и  Македония най-после се споразумяха в спора за името, на протести срещу договора излязоха хиляди, а за почистването на плажа идват едва стотина. Не мога да разбера този манталитет\", казва Мариос. Йоанис Гиовос е сътрудник на инициативата за морска защита iSea в Солун. Той се радва, че има подобни акции за почистване на плажната ивица: \"Става дума не само за защита на околната среда, а за много повече - за отговорността на гражданите. Поради своята история гърците по традиция са настроени срещу държавата и държавната власт. Но е време да престанем да с това, за да настъпи някакво подобрение\", казва той. Колегата му Никос Думпас също е критичен спрямо този манталитет. Според него, той се проявявал и в отношението към морето: \"Гърците обичат морето, но не се грижат за него. Смятат, че чистите води са едва ли не някаква даденост, а за боклуците, които оставят по плажовете, не ги е грижа\", казва той. Организацията iSеa предлага просветни програми, за да събуди у младите хора съзнание за активна защита на околната среда. Въпреки сравнително доброто качество на морската вода в Гърция, тъкмо найлоновите торбички и отпадните води представляват сериозен проблем за гръцките водни басейни. Благодарение на европейските закони положението донякъде се е подобрило, но само със закони нищо не става, нужно е и съзнание, казва Гиовос и добавя: “Много гърци все още смятат, че отпадъците, които замърсяват околната среда, не са кой знае какъв проблем. Те прехвърлят отговорността за замърсяването на големите фирми и политиката. За да се промени този манталитет, трябва време“. Стела Кивелоу е професор по икономика в университета „Пантейон“ в Атина и от доста години изследва морето като ресурс. Тя подкрепя инициативата \"Син растеж\", създадена през 2012 г. от Европейската комисия с цел да се използват европейските водни басейни като възможност за развитие и заетост. В Гърция има над 16 000 километра крайбрежни ивици. Страната всъщност би трябвало да е водеща в разработването на перспективни стратегии за разкриването на морските ресурси, смята Кивелоу. Морето като икономическо пространство \"Морските площи ще стават все по-важни за гръцката икономика, защото те са пряко свързани с развитието и конкурентоспособността на важни сектори;  те са от голямо значение за енергийното снабдяване не само на Гърция, а и на ЕС – заради използването на подводни кабелни мрежи и тръбопроводи\", посочва Кивелоу. Трябва да се имат предвид освен това фактори като развитието на крайбрежните селища, развитието на туризма и ценните природни богатства, например природния газ. За да се използват всички тези ресурси обаче, е необходим ефективен мениджмънт на морските пространства. „Морето е предизвикателство, което далеч надхвърля интересите на страната. Морето ни обединява и същевременно разделя. То създава синергии, но и конфликти. Остава да се надяваме, че ще се научим да си сътрудничим мирно. И че ще извличаме от това икономически и културни ползи във времената на глобализацията\", посочва Стела Кивелоу.  ", "date": "2019.04.03", "title": "Как в Гърция  опазват морето"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394181-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%BA%D0%B0-%D0%B2-%D0%BF%D0%BE%D1%80%D0%BD%D0%BE%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F%D1%82%D0%B0-%D1%80%D0%B0%D0%B7%D0%BA%D0%B0%D0%B7%D0%B2%D0%B0", "text": "Камерън Фернандо, която е създателка на анонси на порно филми, споделя, че е изненадана от работата. Това предаде ABS-CBN. По думи на жената тя приела предложението за работа, тъй като смятала, че може да изразява собствените си чувства и фантазии чрез филмите за възрастни. В допълнение по този начин тя имала и свободно време, от което се нуждаела, понеже детето й все още е малко. Официално нейният пост се нарича \"блогър\". Отначало Фернандо била изненадана, че в бранша има много голям брой жени.      Те не надвишавали броя на мъжете, но все пак Камерън не очаквала да види толкова много представители на нежния пол. Въпреки това, както обяснява блогърката, жените не се колебаели да си вършат работата и я смятали за нормална трудова дейност с добро заплащане. Камерън работила това почти четири години. Тя стигна до заключението, че порното влияе силно върху възприемането както на жените, така и на мъжете: жените във филмите за възрастни са лесно достъпни, а мъжете са много спокойни. \"Но това са стереотипи, а не архетипи\", казва тя. Въпреки това Каремън добавя, че е намерила много приятели по време на тази работа и е получила уважението на работниците в порноиндустрията. Жената обаче решила да напусне. \"В крайна сметка видът на работата, в който не се вписвах, доведе до отслабването на интереса ми към тази област\", добави тя.", "date": "2019.04.03", "title": "Служителка в порноиндустрията разказва:"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394182-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Сутринта може да чувствате слабост, апатия и липса на енергия. Ако е възможно, отложете срочните въпроси и физическия труд. Ентусиазъм, ще ви е необходим в решаването на лични проблеми, така че не губете надежда, а действайте. Вечерта е възможна приятна среща с човек, когото отдавна не сте виждали. ТЕЛЕЦ ( 21 април - 21 май )  Не е необходимо да бързате с изводите и да взимате окончателно решение в любовта. Всичко в този свят е относително, така че по-малко анализирайте и наблюдавайте повече. Днес е възможен конфликт с партньори. Ако въпросът се отнася до общи пари, по-добре го решете спокойно и без участието на адвокати. БЛИЗНАЦИ ( 22 май - 21 Юни ) Очаква ви, един добър ден, когато може не само да върнете времето назад, но също така и да решите проблеми от миналото. Финансовите ви приходи, ще са стабилни и ще може да направите големи покупки. Игнорирайте капризите на любимия човек. В този случай ,ще ви помогне вашето търпение и интелигентност.   РАК ( 22 юни - 23 юли ) Може да възникнат психологически проблеми в общуването с приятели. С някои от тях дори може да се скарате, отстоявайки, вашето мнение. В професионално направление, трябва да усъвършенствате уменията си, както и да намерите нови начини за израстване в кариерата. Не стойте на едно място, а действайте. ЛЪВ ( 24 юли - 23 август ) Днес може, твърде бурно да реагирате на критики от външна страна и да се стигне до обиди и раздяла. Имайте предвид, че тази тактика на поведение, няма да ви помогне в постигането на целите. Препоръчително е повече да почивате, да се разхождате на чист въздух и да се насладите истински на пролетта. И все пак - не забравяйте за своите отговорности в семейството. ДЕВА ( 24-ти август - 23 септември ) За укрепване на бюджета и разширяване на хоризонтите ви, трябва да участвате активно в търговски сделки. Опитайте се, да постигнете консенсус с колегите. Изпълнявайте важната работа, но не забравяйте за почивката. Днес,покажете уважение към женската половина на семейството си, подарете им подаръци. ВЕЗНИ( 24 септември - 23 октомври) Хармонично съчетавайте възможностите с желанията си. Много от плановете ви, ще се реализират, благодарение на разумния ви подход. В личния живот, е необходимо да се фокусирате върху малките неща, които влияят на добрите отношения с избраника ви. Мислите за смяна на работата, оставете на заден план. СКОРПИОН ( 24 октомври - 22 Ноември ) Трябва да станете по-самоуверени в собствените си сили. Специални причини за тревоги и вълнения, няма да има, но предпазливост в изказванията ви, няма да навреди. Основното нещо е, да знаете точно какво искате, а не да се прехвърляте от едната страна към друга. Съветите на възрастни роднини, ще имат благоприятно въздействие върху личния ви живот.   СТРЕЛЕЦ ( 23 Ноември - 21 Декември ) Ако днес поддържате емоционално равновесие, от никакви проблеми и пречки, няма да се боите. Не бързайте с нещата в личния си живот и бъдете толерантни към любимия човек. Възможни са малки здравословни проблеми, но ще намерите ефективни начини за лечение. Не игнорирайте неотложните въпроси, а ги изпълнявайте! КОЗИРОГ (22 Декември - 20 януари ) Днес, е най добре, временно да се снишите в работата си. Дори ако в колектива, назреят проблеми в отношенията с работници и служители, бъдете хладнокръвни и резервирани. Може да се сблъскате с дребнавост и алчност от човек, които винаги сте считали за добър приятел.  ВОДОЛЕЙ ( 21 януари -  19  февруари ) Работете сами, за да постигнете успех и да реализирате печалба. Опитайте се, да върнете дългогодишните си дългове, така че да не ви притесняват в този ден. Възможна е агресия от страна на непознати хора, ако се наложи решете конфликта с помощта на право охранителните органи. Не пренебрегвайте съветите и помощта на приятели.   РИБИ ( 20 февруари - 20 март ) Не е необходимо да се ровите в личния живот на човек, който се опитва да го запази в тайна. Занимавайте се с вашия бизнес и хармонизирайте взаимоотношенията с роднини. При определени обстоятелства, може да възникнат проблеми във финансовата област. Вземете превантивни мерки срещу настинки и грип.", "date": "2019.04.03", "title": "Дневен хороскоп 3 април"}
{"url": "http://www.classa.bg/%D1%81%D0%B2%D1%8F%D1%82/item/394183-%D0%B1%D0%B5%D0%B4%D1%81%D1%82%D0%B2%D0%B8%D1%8F%D1%82%D0%B0-%D0%B2%D0%B5%D1%87%D0%B5-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D1%82-%D0%B1%D0%B5%D0%B4%D0%BD%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8,-%D0%B4%D0%B0-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B1%D0%BE%D0%B3%D0%B0%D1%82%D0%B8%D1%82%D0%B5", "text": "\"Всичко e наопaки\" - това са единствените думи, които местните рибари успяват да опишат последиците от страховития циклон Идай. Близо две седмици след като Идай разруши по-голямата част от град Бейра в Мозамбик, нещата са много далеч от нормалното. Няма пари, няма хранителни продукти. Жителите страдат, но се опитват да се държат. Известен с оживеното си пристанище и гледки от Индийския океан, градът от XIX век някога е бил четвърти по големина в страната. Сега Бейра ще остане в историята като населено място, което е унищожено на 90% от глобалното затопляне. Това е едно от най-бедните места в света, което плаща цената на климатичните промени, предизвикани предимно - не само, но предимно - от развития свят.   Стотици квадратни километри са наводнени. Опустошените площи са толкова мащабни, че могат да се видят от космоса. Едва когато водата се оттегли напълно, Мозамбик ще може да преброи телата на загиналите. Циклонът Идай е поредният случай на екстремни климатични условия, сполетели региона. Засегнати са над половин милион души, лагерите са пълни с десетки хиляди бежанци, избягали от катастрофалното бедствие. Климатичният цикъл \"Ел Ниньо 2015-16\", смятан за най-силният от 50 години, сериозно засяга продоволствието в региона на Южна Африка, твърди организацията на храни и земеделие на ООН (FAO). Сухото време в големи части от Зимбабве, Малави, Замбия, Република Южна Африка, Мозамбик, Ботсвана, Лесото, Свазиленд и Мадагаскар е довело до това около 32 млн. души не могат да си позволят да се снабдяват с храна през 2016. Към 2018 г. сушата, нарастването на броя на населението и климатичните промени за малко да превърнат Кейптаун в първия голям световен град, изчерпал водните си ресурси. \"Циклонът Идай е трагичен пример какво може да се случи в много други разположени в сходни условия градове в страни с ниски и средни доходи,\" коментира Денис Маклийн, говорител на Службата на ООН за намаляване на риска от бедствия (UNISDR). \"Те са уязвими и са изложени на бедствия.\" Неравенството на климатичните промени     Климатичните промени често се описват като проблем, който ще засегне бъдещите поколения. Но най-уязвимите групи по света вече усещат унищожителните им последици. По изчисления на ООН около 4.2 млрд. души са били засегнати от свързани с климата бедствия в последните две десетилетия, като държавите с ниски доходи са претърпели най-големи загуби. Много от най-бедните хора в света живеят в екваториалните региони, които вече имат високи средни температури. Това означава, че дори незначително повишение може да бъде усетено особено силно и да доведе до по-тежки последици, според изследване от 2018, публикувано в изданието Geophysical Research Letter. Докладът дава пример за това, че при повишаване на средните глобални температури с 1,5 или 2 градуса по Целзий, страни като Индонезия и Конго ще претърпят щети в много по-осезаеми размери от държави като Великобритания заради своето географско местоположение.  Повечето от най-богатите държави в света са най-големите източници на парникови газове чрез изгаряне на изкопаеми горива и прилагането на съвременни земеделски практики, които също предизвикват емисии. Това не означава, че развитите държави са защитени от последиците им. Ураганът Харви причини наводнения с библейски мащаби през лятото на 2017 г. в района на Хюстън. Над 120 000 души трябваше да бъдат евакуирани и спасени от бедствието, докато 80 души загинаха. Предварителен анализ от учени от Института за промени в околната среда (ECI) към Школата по география и околна среда на Оксфордския университет, констатира, че нетипично горещото и сухо лято на 2018 г. в Европа вероятно е свързано с климатичните промени. \"Богатите държави като САЩ са в състояние да се подготвят и справят с проблеми от рода на климатичните промени по-добре от по-бедните държави,\" коментира Майкъл Опънхаймър, професор по геонауки и международни отношения в Принстънския университет. През 2016 г. Американското министерство по жилищна политика и градоустройство е предоставило $48.3 млн. на щата Луизиана, за да помогне за преселването на цялата общност от остров Жан-Шарл. Заради промените в климата островът е изгубил над 97% от територията си в последните 60 години.     Съсипана инфраструктура Държави като Мозамбик и Бангладеш, чиито ниско разположени и гъсто населени крайбрежни градове са на фронтовата линия на климатичните промени, страдат особено тежко от проблема със затоплянето. През 2017 г. 1200 души загинаха и повече от 41 милиона бяха засегнати от мусонни дъждове и наводнения в Бангладеш. Сега страната се подготвя за борба с климатичните промени, като строи антициклонни убежища, крайбрежни насипи и диги, и инвестира в системи за прогнозиране и известяване при циклони и наводнения. Усилията им все пак са ограничени финансово. Град Бейра, който е разположен под морското равнище, познава наводненията отдавна. Селището е изградено от зле планирани квартали и жилищни сгради, разполагало е със защитни системи и преди циклона Идай. През 2012 г. са осигурени средства за подпомагане на града в изграждането на станции за контрол на наводненията, огромен басейн за задържане на големи водни маси, и възстановяване на системата за оттичане след бури. Но вятърът в циклона (със скорост 175 км/ч) и съпътстващите го дъждове са съсипали защитите на Бейра - цели мостове са изтръгнати из основи, пръснати са речни корита, много домове са отнесени от бурята. По-силни бури Високите нива на бедност, липсата на устойчива инфраструктура, зле устроени квартали и изчезването на защитената система в държавите с ниски и средни доходи създават опасен микс от рискове. Градовете и селата може и да нямат шанс да устоят на мащабите и силата на екстремните климатични събития, които повече или по-малко са се удвоили през последните 40 години. Въпреки че е твърде рано, за да се преценят мащабите на циклона Идай, Световната метеорологична организация на ООН прогнозира, че бедствието ще е сред най-тежките свързани с климата бедствия в южното полукълбо. По прогнози на Икономическата комисия на ООН за Африка, Мозамбик, Зимбабве и Малави може да са изгубили инфраструктура на стойност около $1 млрд. заради циклона. Пострадали са и много от символите на историческата им памет, както и паметниците на културното наследство. Социалната тъкан на обществото ще се възстанови много по-трудно, дори и пътищата да бъдат изградени и асфалтирани наново.", "date": "2019.04.03", "title": "Бедствията вече унищожават бедните държави, да се готвят богатите"}
{"url": "http://www.classa.bg/%D1%81%D0%B2%D1%8F%D1%82/item/394184-%D1%83%D0%BA%D1%80%D0%B0%D0%B9%D0%BD%D0%B0-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B0-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B8-%D1%81-%D0%BE%D0%BB%D0%B8%D0%B3%D0%B0%D1%80%D1%85", "text": "Комикът Володимир Зеленски води в надпреварата за следващ президент на Украйна благодарение на агресивната си кампания, яростно критикуваща корумпираните политици, върху които влияние имат богати олигарси. Но може да се окаже, че ахилесовата му пета са неговите собствени отношения с един от най-богатите магнати. Един от най-популярните телевизионни канали – „1+1“, собственост на олигарха Игор Коломойски, даде на Зеленски силна трибуна през последните месеци при стремглавия му възход до прага на президентството. В събота, ден преди Зеленски да спечели първия тур на президентската надпревара и да се класира за балотаж с настоящия държавен глава Петро Порошенко, „1+1“ напълни програмата си с поредица от шоута на комика и актьор.     Фактът, че Зеленски е водещата звезда на канала, разтревожи някои инвеститори и избиратели и предизвика обвинения от страна на негови политически противници, че е контролиран от Коломойски. И Зеленски, и Коломойски казват, че отношенията им са строго професионални и сведени до работата на комика в телевизията. И двамата казват, че няма упражняване на неподходящо влияние от олигарха, чийто бизнес се простира от банковата сфера и енергетиката до авиацията. „По-скоро аз съм негова марионетка, отколкото той моя“, каза Коломойски миналата година. „Невъзможно е да ми бъде оказано влияние“, заяви през декември Зеленски пред информационния уебсайт „Гордон“ . „Нито Коломойски, нито друг олигарх, никой няма да ми окаже влияние.“ Зеленски каза миналия месец, че е започнал да напуска всички свои бизнеси, което включва продуцентската компания, чиито шоута се излъчват по „1+1“. Попитан дали тези отношения са слабо място за него, Зеленски заяви пред Ройтерс: „Ние работим съгласно телевизионни договори и всичко е наред. Това е бизнес.“ Президентът Порошенко обаче се опитва да извлече политическа полза от връзките между двамата в момент, когато се бори да навакса изоставането си спрямо комика преди балотажа на 21 април. „През последните няколко седмици моите противници ме заливат с потоци от безсрамни лъжи. Главният източник на тези лъжи през последните месеци, колкото и да е жалко, е „1+1“. „1+1″ се превръща в послушен изпълнител на политическите задачи на своя собственик“, каза Порошенко. „Той може да е избягал в чужбина, но продължава да играе на предизборната политическа шахматна дъска, като понякога мести фигурите Зе (Зеленски), понякога фигурите Ю (бившата министър-председателка Юлия Тимошенко). Коломойски е воден от желание да си отмъсти на държавата“, написа той в Туитър. Коломойски живее в чужбина, откакто влезе в сблъсък с Порошенко заради най-голямата банка в Украйна, на която по-рано беше собственик. В интервю за украинския информационен сайт lb.ua през ноември той изрази тревога, че съдебната система на Украйна би му попречила да напусне страната, ако се върне. Зеленски обяви, че се кандидатира за президент на 31 декември по „1+1“, отклонявайки вниманието от Порошенко, който по същото време отправяше традиционното си обръщение към нацията в новогодишната нощ. В събота програмата на канала, пълна с изяви на Зеленски, включваше шоута, в които той и други актьори изпълняваха шеги, скечове и песни, а също озвучен от Зеленски документален филм за Роналд Рейгън – популярния актьор, станал президент на САЩ. Порошенко е част от същия богат елит като Коломойски, натрупал е състояние от сладкарски бизнес и затова е наричан Шоколадовия крал. „Стратегическата дилема ще бъде какво предпочитате – олигарх или някой, който може да е контролиран от олигарх, марионетката или кукловода?“, каза регионалният анализатор и политически консултант Раду Магдин. „ТОЛКОВА ЛИ СЪМ ЛУД?“ Коломойски не крие неприязънта си към Порошенко, а двамата многократно са влизали в сблъсък заради въпроси, заплашвали бизнесите на Коломойски. Никой от противниците на Зеленски не е представил категорични доказателства, че Коломойски наистина дърпа конците на кампанията. Но връзките между двамата карат някои политически анализатори и западни дипломати да поставят въпроса колко ревностно Зеленски би се опитал да осъществява реформите, необходими за ускоряване на икономическия растеж и поддържане на потока от чуждестранна помощ, ако те се сблъскат с интересите на Коломойски. В частност отношенията изтъкват на преден план съдбата на най-голямата кредитна институция в Украйна – „Приватбанк“, която правителството отне от Коломойски през 2016 г. при прочистване на банковата система съгласно спасителна програма на Международния валутен фонд. Правителството наля милиарди долари, за да укрепи финансовото състояние на „Приватбанк“, като каза, че от кредитната институция са източени пари по мошенически начин, докато Коломойски е бил неин собственик. Коломойски отрече да е направил нещо нередно и заведе съдебно дело срещу национализацията. Попитан дали има тревога заради връзките на Зеленски с Коломойски, Едуин Гутиерес, който ръководи работата по държавния дълг на развиващия се пазар в „Абърдийн стандард инвестмънтс“, каза: „Има, но в крайна сметка олигарсите винаги командват парада в Украйна.“ „Може би това ще е поредният случай „Янукович“, когато всички са въодушевени, но накрая Украйна е разочарована“, добави той, имайки предвид бившия президент Виктор Янукович, избягал в Русия след уличните протести на Майдана през 2014 г. Попитан в интервю за Ройтерс дали би върнал „Приватбанк“ на Коломойски, ако бъде избран, Зеленски каза през февруари: „Толкова ли съм луд? Искам ли да загубя живота си, репутацията?“ Обвиненията на Порошенко и неговите съюзници, че Зеленски е контролиран от олигарх, внесоха ироничен елемент в президентската надпревара. Кампанията на Зеленски получи тласък от неговото телевизионно шоу „Слуга на народа“, в което той играе педантично честен учител по история, който става президент по случайност. Той поставя под въпрос стария начин на действие, надхитряйки сенчестите олигарси и корумпираните политици. Сериалът размива границата между измислица и реалност, между измисления президент и реалния претендент. В първата сцена на първия епизод трима сенчести властови посредници оглеждат киевския площад „Майдан“ от терасата на висока сграда през нощта, докато пият и си говорят как са похарчили пари, за да доведат на власт контролираните от тях политици. „До изборите остава една седмица. Здраво работихме за нашите кандидати. Те са почти с изравнени позиции, сега нека най-добрият победи“, казва един от тях. „Какво добро ще ми донесе това?“, пита друг.   БТА", "date": "2019.04.03", "title": "Украйна: Обвиняват кандидата Зеленски във връзки с олигарх"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394178-%D0%B3%D0%BB%D0%BE%D1%80%D0%B8%D1%8F-%D0%B8%D0%B7%D0%BF%D0%BE%D1%82%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Примата на фолка Глория отпраши на поредно екзотично пътешествие. Вместо с любовник, чалга дивата предпочита компанията на своята дъщеря Симона. Двете дами събират тен в луксозен комплекс в Египет.  Изпълнителката на \"Влюбена в живота\" обожава да пътува. Само преди месец и половина се завърна от Малдивите и вече е отново на топло. Стройната певица се гмурка в Червено море, а компания й прави набиращата все по-голяма популярност Симона Загорова.      Глория не пропусна да сподели в Мрежата своя провокативна снимка с червен бански, досущ като \"спасителка на плажа\". Коментарите са повече от горещи и всички са на мнение, че слага 20-годишните в млакия си джоб.   Нейните почитатели се надяват любимката им да се зареди с нови емоции, които след това да превърне в песни. Тя остана единствената, която не се влияе от моментните течения в музиката и успява да държи високо ниво на работа.", "date": "2019.04.03", "title": "Глория изпоти Мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394179-%D0%BD%D0%B5%D0%BB%D0%B8-%D0%B7%D0%B0%D1%85%D0%B2%D1%8A%D1%80%D0%BB%D0%B8-%D0%B4%D1%80%D0%B5%D1%85%D0%B8%D1%82%D0%B5-%D0%B7%D0%B0", "text": "Нели Петкова, която до момента познаваме в по-семпла и лирична визия, е по-секси отвсякога. Миловидната певица не оставя почти нищо за въображението във видеото към новата си песен „Body”. \r\n Песента е съвместен проект с David „Swagg R’Celious” Harris, носител на „Грами” за най-добър R&B албум 2019. А във видеото Нели влиза в ролята на топ съблазнителка, която демонстрира перфектни мерки. \r\n   \r\n \r\n   Музиката и текстът на песента са дело на David Harris и Нели Петкова. Аранжимент - David “Swagg R’Celious” Harris. Прави впечатление, че в песента са използвани и български фолклорни мотиви. \r\n   Нели Петкова и David Harris са създали общо 5 песни. „Body” е първата им колаборация. Песента е записана в Ню Йорк, а видеото е заснето в София от режисьора Люси Иларионов. В клипа участват танцьорите от „Expose Team” с хореограф Велислава Дипчикова. \r\n   \r\n \r\n   Освен многобройните участия на изпълнителката на българска сцена, на 20 април ѝ предстои и концерт в Чикаго. Там Нели Петкова ще представи разнообразен репертоар от авторски песни на български и английски език, народни песни в съвременни аранжименти и акапелни изпълнения. \r\n   \r\n \r\n   Припомняме, че само преди месец чаровната изпълнителка представи съвместния си сингъл с Виктор Калев „Тук до мен”. Двамата изпълниха песента под бурните аплодисменти на публиката на юбилейните спектакли на Стоянка Мутафова „70 години на сцена” в зала 1 на НДК, както и на авторския концерт – спектакъл на Виктор Калев „Грамофонът” в театър „Сълза и смях”. \r\n      ", "date": "2019.04.03", "title": "Нели захвърли дрехите за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394180-%D0%BC%D0%B0%D0%BB%D0%B8%D0%BD%D0%B0-%D0%BD%D0%B0-%D1%81%D0%B5%D0%B9%D1%88%D0%B5%D0%BB%D0%B8%D1%82%D0%B5", "text": "Въпреки че вече отдавна не е сред актуалните имена в поп фолка, Малина слага в малкия си джоб редица красавици в гилдията с перфектните си форми и стил. На едни от последните й снимки дори, огнената певица не оставя почти нищо за въображението, а по фигурата й няма нищо излишно.     В момента Малина е на почивка на Сейшелите. И по нищо не подсказва, че скоро ще навърши 52 години и дори вече е баба. През юни, когато е рождения й ден, тя мисли да спретне мощен купон до зори.     Изпълнителката прекарва следобедите си сред пищна зеленина на брега и с частен басейн пред стаята.  и във видеото към новата си песен, където кърши снага върху дървена маса. Както знаем Малина е лицензирана като футболен агент, освен това е и личен мениджър на сина си Симеон Мечев, който в момента рита за отбора на „Ботев” (Враца).     „Вълнувам се от неговите мачове, стискам палци пред телевизора”, заяви Малина, която следи какво се случва с футболната кариера на сина й дори и от Сейшелите, докато пръска сексапил.", "date": "2019.04.03", "title": "Малина на Сейшелите..."}
