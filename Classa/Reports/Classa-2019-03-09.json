{"url": "http://www.classa.bg/%D0%BC%D0%B5%D0%B4%D0%B8%D0%B8/item/393419-%D0%BD%D0%B0%D0%B2%D1%80%D1%8A%D1%85-8-%D0%BC%D0%B8-%D0%BC%D0%B0%D1%80%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC%D0%B5-%D0%BD%D0%B5%D0%B3%D0%BE%D1%81%D0%BB%D0%B0%D0%B2%D0%B0-%D1%81%D1%82%D0%B0%D0%BD%D0%BE%D0%B5%D0%B2%D0%B8%D1%87,-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BE%D1%82-%D1%81%D1%8A%D1%80%D0%B1%D0%B8%D1%8F", "text": "София, Иван Върбанов | Навръх 8-ми март в Съюза на българските журналисти гостува г-жа Негослава Станоевич, журналист. Негица, както я наричат приятелите й, пристигна в София и за да подкрепи своята лична приятелка - Снежана Тодорова, която посвещава две изключително интересни изложби с фотографии на своя съпруг - проф. д.ф.н. Александър Федотов.   Негослава има над 25 годишен стаж в пресата. След приватизацията на медии в Сърбия става една от най-популярните блогърки. Казва, че пише за всичко. Пази в сърцето и душата си преживяната болка от видяното по време на бомбардировките от 1999 г. на НАТО над Сърбия. Пред очите й са картините на стотици невинни цивилни жертви.   Негослава Станоевич е жена, която излъчва доброта, изключително лъчезарна е и с чисти душа и сърце. Признава, че самата тя е позитивен човек, който е възпитан да бъде честен, достоен и истински в мислите и делата си. \"Каквото излъчваш и правиш, това се връща при теб. Бъдете добри и ще видите как всичко в живота Ви ще се нареди!\", споделя Станоевич.   Навръх 8-ми март я заварваме в състояние на творчески подем. Негослава бе взела пастелите и за няколко часа създаде десетки цветни графики с цветя. Творчите й излъчваха любов и слънчево настроение. Прекъснахме я, за да поговорим и да я помолим да сподели съкровените си надежди, да се доближим до спомените, да чуем мислите й.   Вижте срещата на Иван Върбанов с Негослава Станоевич в следващото видео:      ", "date": "2019.03.09", "title": "Навръх 8-ми март представяме Негослава Станоевич, журналист от Сърбия"}
{"url": "http://www.classa.bg/%D1%81%D0%B2%D1%8F%D1%82/item/393414-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B0%D1%82%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0-%D0%B7%D0%B0-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%D0%B5-%D0%B2-%D0%BD%D0%BE%D1%80%D0%BC%D0%B0%D0%BB%D0%BD%D0%BE-%D1%80%D0%B0%D0%B1%D0%BE%D1%82%D0%BD%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5", "text": "След докладите от тази седмица, че Пхенян ще проведе \"бърза реконструкция\" на сателитното съоръжение Sohae (Tongchang-ri), нов анализ на северноамериканския портал 38 North, специализиран по Северна Корея, предполага, че полигонът изглежда е отново оперативен.   Експертите са стигнали до това заключение, след като са анализирали сателитните изображения от 6 март на това съоръжение, което използва технология, подобна на тази, използвана за стартиране на междуконтинентални балистични ракети. Те показват, че работата по възстановяването на платформата за изстрелване и изпитателната площадка за двигатели, която започна преди срещата на върха в Ханой (Виетнам) между президента на САЩ Доналд Тръмп и лидера на Северна Корея Ким Чен Юн , продължава \"с ускорени темпове\". На стартовата площадка работата по реконструкция на релсите за транспортиране на ракети изглежда е била завършена до 6 март и сега може да функционира, казва 38 North. От друга страна, при изпитателния стенд специалистите са открили напредък в реконструкцията на поддържащата структура, въпреки че те изясняват, че ниската резолюция на изображенията не позволява ясна оценка.   В други райони на площадката също се е увеличила активността, с няколко превозни средства с неизвестна цел, които могат да се видят в хоризонталната сграда за асемблиране, сградата на администрацията по сигурността, както и в близост до сградата за наблюдение. Като се имат предвид тези развития, анализаторите заключават, че \"Sohae изглежда се е върнал в нормалното си работно състояние\". Във вторник активността на площадката за стартиране беше докладвана също от проект, спонсориран от американския център за стратегически и международни изследвания (CSIS).   След като чу тази информация, Тръмп заяви пред пресата в сряда, че ще бъде \"много разочарован\" от лидера на Северна Корея, ако се окаже, че това е истина, въпреки че подчерта, че \"е твърде рано\" да се правят заключения. Втората среща на върха Тръмп-Ким се състоя на 27 и 28 февруари в Ханой, Виетнам.   Тя приключи по-рано от очакваното, без да постигне взаимно съгласие.   Тръмп каза, че Северна Корея е призовала за „пълно премахване на санкциите в замяна на разрушаването на ядрения комплекс Йонбьон, но не можем да го приемем, защото тези области са по-малко важни от областите, които искаме\".   От своя страна Пхенян обясни, че е предложил \"постоянно и пълно демонтиране\" на ядрения обект, \"в присъствието на американски експерти\", ако 5 резолюции на ООН, приети през 2016 и 2017 г., бъдат преустановени, уточнявайки, че става дума само за частично преустановяване на ограниченията, а не тяхното общо вдигане.", "date": "2019.03.09", "title": "Севернокорейската площадка за изстрелване на ракети \"е в нормално работно състояние\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/393415-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D1%80%D0%B0%D1%82%D0%B0-%D0%BD%D0%B0-%D1%80%D1%83%D0%B6%D0%B0-%D0%B8%D0%B3%D0%BD%D0%B0%D1%82%D0%BE%D0%B2%D0%B0", "text": "Нюйоркските прокурори арестуваха “най-главния” на проекта OneCoin, заявявайки, че той е откраднал “милиарди” от инвеститорите чрез предполагаема пирамидална схема. Американският прокурор за южния окръг на Ню Йорк (SDNY) обвини Ружа Игнатова и Константин Игнатов в измама с ценни книжа и пране на пари, претендирайки за това, че двамата са измамили инвеститори за „милиарди долари“, използвайки измамна криптовалута. Константин Игнатов бе арестуван на международното летище в Лос Анджелис по-рано тази седмица, като част от разследването.     Според прессъобщение, прокурорите твърдят, че OneCoin е пирамидална схема, където членовете получават комисионни за набиране на други лица в проекта. Тези служители са задължени да закупуват крипто пакети и OneCoin понастоящем твърдят, че имат 3 милиона членове по целия свят.     Докато OneCoin твърдят, че техните токени се добиват от сървъри, управлявани от компанията, и че растежа на цените е органичен, се оказва, че нито едно от тези твърдения не е вярно. Освен това, Ружа Игнатова твърди в имейл, че има “стратегия за излизане” от компанията. Отбелязвайки, че тези обвинения на този етап не са точно това – просто обвинения и нищо повече, адвокатът на SDNY в САЩ Джефри Берман каза, че „тези обвиняеми са създали многомилиардна компания за криптовалута, базирана изцяло на лъжи и измама“, добавяйки: Докато Константин Игнатов е арестуван, Ружа Игнатова остава на свобода. Друг обвиняем, Марк Скот, бе арестуван миналата година в Масачузетс. Ружа Игнатова е изправена пред обвинения в Индия и за ролята й в проекта. Международни репресии Властите в редица държави – включително Белгия, Обединеното кралство, Уганда, Италия, Нигерия, Германия, Индия, Унгария, Белиз, Виетнам, Австрия, Финландия, Люксембург, България, Китай и Самоа – са предупреждавали за или са разследвали OneCoin проекта от 2016, поради сходни съмнения за пирамидална схема или измами. Прокурорите в Китай обвиниха повече от 100 лица в измама на инвеститорите и успешно осъдиха няколко от тези обвиняеми. Индийските власти също арестуваха някои от организаторите на проекта.   ", "date": "2019.03.09", "title": "Арестуваха брата на Ружа Игнатова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393416-%D0%BA%D0%BD%D0%B8%D0%B3%D0%B0-%D1%80%D0%B0%D0%B7%D0%BC%D0%B0%D0%B7%D0%B0-%D0%B3%D0%BB%D1%83%D0%BF%D0%BE%D1%81%D1%82%D0%B8%D1%82%D0%B5-%D0%B7%D0%B0-%E2%80%9C%D0%BB%D0%B8%D0%BF%D1%81%D0%B2%D0%B0%D1%89%D0%BE%D1%82%D0%BE-%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE%E2%80%9D-%D0%B8-%E2%80%9C%D1%80%D1%83%D1%81%D0%BA%D0%B0%D1%82%D0%B0-%D0%BE%D0%BA%D1%83%D0%BF%D0%B0%D1%86%D0%B8%D1%8F-%D0%BF%D1%80%D0%B5%D0%B7-1878-%D0%B3-%E2%80%9D,-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5-%D0%B2-%D0%B8%D1%81%D1%82%D0%B5%D1%80%D0%B8%D1%8F%E2%80%A6", "text": "Нова книга се превърна в хит на пазара преди да е излязла, с рекордни ранни поръчки и фактически изчерпан тираж при излизането. Това е “Задругата” на Добри Божилов, която е буквално брутален отговор на цялата неолиберална и соросоидна пропаганда, че турско робство не е имало, а Русия е единствено враг на българския народ, който иска да го унищожи.     Книгата показва неизвестни факти за българската история, които ще накарат всеки да се почувства горд. Българите постигат невиждани тайни победи над своя поробител, благодарение на мистериозно братство, което бди над тях през цялото робство. Ролята на Русия наистина е позитивна, без тя да е централен образ в книгата. Но според автора, това е историческата истина. Русия единствена от всички велики сили е направила нещо за освобождението ни. Всички други само са плели интриги и са се опитвали да извлекат ползи за себе си от събитията на Балканите и в Османската империя. В “Задругата” обаче е показана не само помощта на Русия към България, но и обратното – как българите и стара България помагат на Русия да се превърне първо в истинска държава, а след това в световна империя. Нещо, което малцина знаят, че се е случило… “Прочетох тази книга на един дъх, а после още веднъж” – така известната писателка Здравка Евтимова коментира романа. Отзивите от вече прочелите го са изключително вдъхновяващи – авторът е сравняван с Дан Браун и Умберто Еко. “Аз съм български писател и нищо друго. В нашата история има събития, които дори фантазията на Дан Браун не може да измисли. Затова книгата е интересна. Ние сме един от най-великите народи в историята, да не кажа нещо повече. Един от най-великите, и това е поради скромност. Има истини, които трябва да се знаят, защото ще отворят пътя към бъдещето ни да е отново велико…” – коментира Божилов. След като тогава – в най-голямата тъмнина, сме постигнали такива успехи, защо да не можем отново да изплуване от днешната тъмнина? Това е най-важният въпрос, който задава книгата… Тя вече е в книжарниците, въпреки няколко различни заплахи за спирането и. Но най-сериозната заплаха е не от цензорите, а от това, че може да се изкупи бързо… Вече е поръчан втори тираж.        ", "date": "2019.03.09", "title": "Книга размаза глупостите за “липсващото турско робство” и “руската окупация през 1878 г.”, соросоидите в истерия…"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/393417-uber-%D0%B7%D0%B0-%D1%85-%D0%B8-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%81%D0%BB%D1%83%D0%B3%D0%B0%D1%82%D0%B0", "text": "През март 2009 г. се ражда Uber. За период от няколко години компанията не просто трансформира цялата индустрия, но и се превърна в модел за десетки бизнеси, финансирани от инвестиционни фондове. Името на Uber се превърна в нарицатално: Uber за пране, Uber за доставки на зеленчуци, Uber за разхождане на кучета, Uber... за всичко. Компанията беше част от по-голямата вълна на промяна чрез възникването на т.нар. икономика на поръчките, но централното й значение в тази тенденция е безспорно.     Поколението \"Uber за X\" на стартъпите от Силициевата долина постигна две основни цели. Първо, набра общност от работна ръка, която е готова да доставя храна, да чисти тоалетни, да сглобява библиотеки от IKEA и т.н. Второ - намери хората, които са готови да си платят, за да получат този тип услуги наготово. Изследователите го наричат \"двустранен пазар\". За обикновения потребител той се изчерпва с няколко натискания по дисплея на телефона. Благодарение на тях светът се преобръща, за да задоволи желанията му. Удобството се превърна в сила, която задвижва потребителското търсене. Икономическата нужда и гъвкавостта на работното време задвижиха пазара на труда. На теория. Десет години след като Uber прокара този бизнесмодел, над 100 компании само в САЩ го прилагат на практика, като са успели да привлекат 7,4 милиарда долара капиталови инвестиции. Четири компании от този списък влизат в групата на т.нар. \"еднорози\" - стартъпи, които се оценяват на повече от 1 млрд. долара на пазара. DoorDash и Grubhub доставят храна от любимите ресторанти до домовете и офисите на клиентите им. Instacart прави същото, но с плодове, зеленчуци и други хранителни стоки. В същата група влиза и Postmates, които обхващат не само ресторантьорска и хранителна продукция, но и кафе, алкохол, безалкохолни напитки, фастфууд, сладкарски изделия, козметика и медикаменти, офис консумативи и др. Както се вижда - и четирите гиганта се занимават с доставки. От 105 компании, създадени в този бранш през последните години, 47 вече не съществуват. 28 са фалирали, а 19 са придобити от по-големи брандове. Мнозинството от останалите фирми не са нито \"еднорози\", нито пълни провали. Те продължават да съществуват в огромното поле на икономиката. Някои от тях са успешни, но не успяват да постигнат експлозивен ръст. Други се борят за оцеляване с ограничени цели за развитието си. Трети почти не функционират, но формално водят търговска дейност. Например, Blue Apron, които доставят хранителни съставки за подбрани рецепти по домовете на клиентите си, излязоха на борсата през 2017 г. с доста високи очаквания, но оттогава цената на акциите им падна под 1 долар, а финансовите им резултати разочароваха публичните инвеститори. Други компании - като фирмите, предлагащи разходки на кучета Wag и Rover - все още са във възход и дори догонват 1 млрд. долара оценка от непублични инвестиции. \"Еднорозите\" привличат огромно финансиране - средно по един милиард долара от финансови фондове. За сравнение, преди да стане публична компания Google беше успял да привлече общо 36,1 млн. долара. За да отворят офиси във всички големи градове, обаче, тези фирми се нуждаят от доста повече пари, отколкото са нужни за разширяването на мащабна софтуерна платформа чрез клъстъри от сървъри в дейта център. Затова компаниите от икономиката на поръчките следват стриктно модела на Uber, които привлякоха над 24 млрд. долара преди публичното си предлагане. Ако погледнем на тези компании като на група, ще установим, че те осигуряват нова работа за стотици хиляди души. Услугите им обаче са не са гарантирани и се извършват за твърде кратък срок, за да могат да се наричат работно място. Фирмите от типа \"Uber за X\" промениха начина, по който хората вършат основни всекидневни задачи и успяха да използват потенциала на местните дребни бизнеси - майстори, чистачи, магазини, перални и др. - за да се впишат в богатата световна икономика на технологиите и финансовите инвестиции. Хората, които предоставят труда си през онлайн-посредници, знаят, че именно посредниците контролират връзката им с клиентите. Знаят и че рано или късно посредниците ще удържат за себе си немалка част от личните им приходи, така както става с шофьорите в Uber. Конкуренцията все пак е доста голяма. В САЩ има най-малко осем Uber-а за лекари, шест доставчика на алкохол по домовете, пет услуги за химическо чистене, по четири - за масажи, автомивки или разхождане на домашни любимци. Всяка от тези компании иска да расте по-бързо, което означава да привлича клиенти с по-ниски цени (да увеличава търсенето) и да плаща на работниците си повече (да увеличава предлагането), а нишата - да се попълва с капитали от инвеститори. Това е една от причините, поради които голяма част от тези фирми (дори най-големите) не печелят пари, а губят повече, отколкото самият Uber.  Икономиката на транспорта в реалния свят не генерира печалба от само себе си. Дори ако инвеститорите са склонни да поемат грижата за ръста на компаниите, те продължават да плащат минимално възнаграждение на своите работници и да не предоставят базовите социални привилегии, каквито има всеки служител на обикновен трудов договор. Всъщност, защо изобщо съществуват този тип компании, които променят индустриите, разширяват достъпа до пазара на работна ръка и пренаписва дефиницията за \"работа\"? Те ви помагат да си свършите определена задача, която и преди сте можели да свършите сами, но сега можете да го направите през телефона си. Имат нужда от инвестиции за стотици милиони, но потребителското влияние е ограничено (колко души изобщо имат полза от приложение за разхождане на кучета?). Най-успешните компании като Uber наистина успяват да променят градските системи, но за тази цел са им нужни години. Когато огромни суми пари се вливат в бизнеси с практически безполезни (но обещаващи удобство) услуги, не може да не се запитаме: това ли е най-доброто приложение и полезно действие, на което иновативната екосистема на Силициевата долина е способна? Какво се промени за последните 10 години? Най-голямата социална мрежа все още е Facebook. Google все още си е Google, дори да се прекръсти на Alphabet. Промяната, която приложенията \"Uber за Х\" донесоха, се отнася най-вече за огромните различия, с които световната икономика се отнася към стойността на труда. Времето и усилията на някои хора струват стотици пъти по-малко от времето и усилията на други. Разширяващата се пропаст между богатството на новата аристокрация и всички останали задвижва както търсенето, така и предлагането на този тип услуги. Неравенството не е нищо ново. До преди 100 години домашната прислуга също е била обичаен елемент от богатите домакинства. Компаниите от икономиката на поръчките създадоха нова класа на \"прислуга\", който вече не обитава дома на работодателя си, а е на разположение през телефоните на всички потенциални заинтересовани лица. Инвестиционните фондове субсидираха създаването на платформи за нископлатена работна ръка, които предоставят прислуга по поръчка на по-заможни хора, като поставя под засилено наблюдение всички участници в сделката.    ", "date": "2019.03.09", "title": "\"Uber за Х\" и възходът на икономиката на \"прислугата\""}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393418-%D0%BF%D0%BB%D0%B0%D1%82%D0%BE%D0%BD%D0%BE%D0%B2-%D0%B2%D1%82%D0%BE%D1%80%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%BA%D0%BB%D0%B0%D1%81%D0%B0-%D0%BD%D0%B0-%D0%BF%D0%B5%D0%BD%D0%BA%D0%BE-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D0%BE%D0%B2", "text": "\"Платонов\" на Чехов е втората премиерна продукция на студентите от класа на доц. Пенко Господинов в НАТФИЗ. Втора премиера: като заглавие - след нетрадиционния и оригинален спектакъл на \"Ромео и Жулиета, дело на Пенко Господинов; и като дата - след първото представяне на \"Платонов\" навръх 8-ми март, днес - 9-ти март ще дебютира в това заглавие и втори състав.     На сцената ще бъдат тази вечер /9-ти март/: ПЛАТОНОВ – #КристиянНегалов, САША – #АннаЯнева, АНА ПЕТРOВНА – #ВладинеллаКацарска, ВОЙНИЦЕВ – #АтанасПетков, СОФЬЯ ЕГОРОВНА – #ЙоаннаИзабеллаВърбанова, НИКОЛАЙ ТРИЛЕЦКИ – #ТодорКирилов, МАРИЯ ГРЕКОВА – #БохемиВезирова, ВЕНГЕРОВИЧ – #СтефанКондров, ГЛАГОЛЕВ – #ДимитърСулев, ОСИП – #ВасилИлиев, РАБОТНИК 1 - #НиколайНиколаев, РАБОТНИК 2 - #ГеоргиКараиванов, РАБОТНИК 3 - #НеделинНайденов.   В първото представление, на 8-ми март, се представиха: Кристиян Негалов, Мартина Троанска, Александра Майдавска, Неделин Найденов, Ели Колева, Николай Николаев, Илияна Гекова, Стехан Кондов, Георги Караиванов, Васил Василев, Атанас Петков, Тодор Кирилов, Димирът Сулев.   Сценичната адаптация и постановка са на Крис Шарков. Подходът - да се работи със студенти за представление в два състава, има своите плюсове и минуси. От една страна, така младите артисти влизат директно в обстоятелствата и процесите на конкурентна среда, свикват да бъдат еднакво активни в творческия процес - независимо дали те са от активно работещите с постановчика или само гледат и ще разполагат с по-малко време за работа с гост-режисьора. Научават се и се възпитават в линията да следват и се придържат с поставения мизансцен и линия на персонажа с първия състав, но и да намерят своя си път, стилистика и интерпретация на героя, който мултиплицират като втори екип.   Приоритет за актьора безспорно е да разбере географията на мизансцена, зададените хоризонти и матрични алгоритми в отношенията и ситуациите от страна на режисьора-постановчик. Но, най-важното е актьорското моделиране на първообраза на персонажа, \"провиждането\" - как той изглежда, как говори, какво преживява, защо, какви са неговите вътрешни душевни бори, отношения с другите герои и т.н. Влизането в кожата, оживяването на героя, емоционалното и духовно вярно и ярко пресъздаване на чувствата и терзанията до степен на пълен катарзис или самоунищожение - всичко това е от първостепенно значение за актьора.   Може би най-удачния подход за студентите от всеки клас е те да бъдат приобщавани непрекъснато в екипност, да не бъдат разделяни в Академията на актьорски групи, а да се работи с тях равнопоставено, единно и цялостно, за да могат да приемат и да усвоят целия арсенал от актьорски техники; да се приобщят към философската и естетическа линия на цялостното обучение, която им представя водещия професор на класа; да прозрат уменията и да станат първоприемници на своя учител, за да продължат неговата посока, сетивност и алгоритмите на преминаването отвъд хоризонтите на границите.   На добър час на втората премиера на класа на доц. Пенко Господинов - \"Платонов\" на Чехов, която ще бъде представена като втора дата днес - 9-ти март, на сцена \"Зала 47\" в НАТФИЗ \"Кръстьо Сарафов\".   Успех! Успех! Успех!  ", "date": "2019.03.09", "title": "\"Платонов\" - втора премиера на класа на Пенко Господинов"}
{"url": "http://www.classa.bg/%D1%81%D0%B2%D1%8F%D1%82/item/393410-%D1%80%D0%B0%D0%B4%D0%B8%D0%BE%D1%81%D1%82%D0%B0%D0%BD%D1%86%D0%B8%D0%B8-%D0%BE%D1%82-%D0%BD%D1%8F%D0%BA%D0%BE%D0%BB%D0%BA%D0%BE-%D1%81%D1%82%D1%80%D0%B0%D0%BD%D0%B8-%D1%81-%D0%B2%D0%B5%D1%82%D0%BE-%D0%BD%D0%B0-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D1%8A%D0%BB-%D0%B4%D0%B6%D0%B5%D0%BA%D1%81%D1%8A%D0%BD,-%D1%81%D0%BB%D0%B5%D0%B4-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%B5%D0%BD-%D1%84%D0%B8%D0%BB%D0%BC-%D0%B7%D0%B0-%D0%BD%D0%B5%D0%B3%D0%BE", "text": "Няколко радиостанции в Канада и Нова Зеландия са решили да не пускат песните на Майкъл Джексън, след спора, породен от премиерата на документалния филм „Leaving Neverland\", според който „кралят на попа сексуално злоупотребявал с непълнолетни\", съобщи порталът Distractify. Според тази медия, три станции в Монреал (Канада) наскоро са избрали да изключат митичния американски певец поради \"коментарите на слушателите\", обясни говорител. Също две от най-важните радиостанции в Нова Зеландия направиха същото, твърдейки, че те възпроизвеждат \"само музиката, която хората искат да чуят\". Освен това Distractify добавя, че някои станции на Би Би Си в Обединеното кралство \"мълчаливо\" са премахнали Джексън от техните плейлисти, въпреки, че според сайта това би било погрешна информация.   В неделя от миналата седмица, британският вестник \"Таймс\" публикува, че BBC Radio 2 не е включил в плейлистите си нито една песен на Джако от 24 февруари, свързвайки този факт с премиерата на филма. От своя страна Би Би Си обясни, че избира всяка музика \"по нейната собствена стойност и решава кои песни да излъчва, като се вземат предвид съответните аудитории и контекст\". „Leaving Neverland\" събира свидетелствата на двама мъже, които твърдят, че по време на детството си са преживели сексуално насилие от страна на Джаксън в ранчото му Neverland, имението, което музикантът е имал в Санта Барбара (Калифорния, САЩ). В лентата се поддържа, наред с други обвинения, че певецът е давал на децата бижута в замяна на секс. Документалният филм предизвика голямо противоречие. Докато някои осъдиха предполагаемите престъпления на \"краля на попа\", други твърдят, че филмът е пълен с лъжи и че продуцентът, американският телевизионен канал HBO, се опитва само да спечели от спора.   Джаксън е бил съден през 1993 г. и през 2005 г. за многобройни обвинения за сексуално насилие над деца, от които накрая е оправдан.", "date": "2019.03.09", "title": "Радиостанции от няколко страни с вето на музиката на Майкъл Джексън, след документален филм за него"}
{"url": "http://www.classa.bg/%D1%81%D0%B2%D1%8F%D1%82/item/393411-%D1%81%D0%B0%D0%B1%D0%BE%D1%82%D0%B0%D0%B6-%D0%B5-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%B2-%D0%B3%D0%BE%D0%BB%D1%8F%D0%BC%D0%B0-%D1%87%D0%B0%D1%81%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "В четвъртък в няколко щата във Венецуела се случи електрическо затъмнение. Повредата, настъпила около пет часа следобед, остави без електричество венецуелската столица и повече от половината от 23-те щата в страната, съобщават местните медии.   В тази връзка Националната електрическа корпорация обяви, че е имало саботаж в генерирането на ток в електроцентралата Ел Гури, а инцидентът е част от \"електрическа война срещу държавата\".. Президентът на републиката, Николас Мадуро, също говори по въпроса и увери, че \"електрическата война, водена от САЩ ще бъде победена.\" Той призова населението да поддържа единство. Часове по-рано Москва предупреди, че се планира изпращане на въоръжени групи на територията на Венецуела, за подривни дейности. В тази връзка и след неуспешната хуманитарна намеса, официалният представител на Министерството на външните работи на Русия, Мария Захарова, заяви, че Вашингтон е създал нова постановка.   Изправени пред срива на електрозахранването, системата на метрото в Каракас беше парализирана и принуди стотици хора да вземат други алтернативи по улиците, за да се опитат да стигнат до домовете си. Освен това се съобщава, че по-голямата част от светофарите са били извън експлоатация, което е причинило голямо задръстване. След прекъсването на захранването имаше пропуски в телефонния сигнал и пропадане на интернет. Атакуваната инфраструктура, според министъра, се счита за четвъртата най-мощна водноелектрическа централа в света, надминавана само от двунационалния проект между Парагвай и Бразилия, както и две китайски електроцентрали. Държавният секретар на САЩ Майкъл Помпео не пропусна да заяви чрез Twitter, че затъмнението е \"резултат от некомпетентността на правителството на Мадуро, чиито политики само носят тъмнина\".", "date": "2019.03.09", "title": "Саботаж е причина за затъмнението в голяма част на Венецуела"}
{"url": "http://www.classa.bg/%D1%81%D0%B2%D1%8F%D1%82/item/393412-%D0%B2%D0%B5%D1%87%D0%B5-%D0%B8-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B0%D0%BA%D1%82%D1%8C%D0%BE%D1%80-%D1%81%D0%B5-%D1%81%D0%B0%D0%BC%D0%BE%D0%BE%D0%B1%D1%8F%D0%B2%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Докато в Бразилия продължава потока от критики срещу държавния глава, Жаир Болсонаро, за публикуване на видеоклип с нецензурно съдържание в социалните мрежи, президентът заплаши да съди самопровъзгласилия се бразилски актьор Жозе де Абреу за \"президент\" на Латиноамериканския гигант. Посланията на актьора се случват в момент, в който цялата национална преса и основните международни вестници отразяват видеото, публикувано от Болсонаро, в което се наблюдава силно нецензурни действия в град Сао Пауло. Актьорът не замълча пред заплахите на Болсонаро и ги отхвърли: \"Можеш да ме преследваш, не се страхувам от теб\". В своя туит актьорът добавя „хаш-тагове\", които направиха революция в мрежите: #ImpeachmentBolsonaro и #PresidenteGoldenShower. Този последен етикет се позовава на още един туит от президента, в който той попита повече от 4.6 милиона последователи какво означава „златен дъжд\" (сексуална практика, която се състои в уриниране върху човек). Актьорът отива още по-далеч и казва на президента: \"Аз също ще го съдя за публикуване на порнография, идолизиране на педофили, убийци и мъчители.\" В края на февруари, актьорът \"самопровъзгласил се за президент на Бразилия\", в Twitter осмива лидера на опозицията Хуан Гуайдо във Венецуела. \"От днес обявявам себе си за президент на Бразилия, точно както стана във Венецуела. Лула да Силва, бивш президент, е назначен за ръководител на Гражданския, Военния и Религиозен Дом на Бразилия\", пише Жозе де Абреу, който постави на профила си снимка с лента с цветовете на бразилския флаг. С мотото в своя профил „Бразилия до всеки, нито горе, нито долу\", преводачът отправя пряка критика към кампанията на Болсонаро: „Бразилия над всичко, Бог над всички\". Шегата на актьора, който дори назова правителствените си \"министри\" в мрежата, бе харесвана от много потребители на интернет, които изпращат подкрепа на Абреу за изпълнение на неговия \"мандат\". Като \"вицепрезидент\" е посочена Мария До Росарио, бразилски депутат, за която Болсонаро каза, че е \"толкова грозна, че тя не заслужава да бъде изнасилена\".   Едно бързо търсене в Google за \"президент на Бразилия\" вече поставя снимката на Жозе де Абреу до тази на Болсонаро, Лула или Мишел Темер.", "date": "2019.03.09", "title": "Вече и в Бразилия: Актьор се самообяви за \"президент\""}
{"url": "http://www.classa.bg/%D1%81%D0%B2%D1%8F%D1%82/item/393413-%D0%BF%D1%83%D1%82%D0%B8%D0%BD-%D0%BD%D0%B0-%D0%BA%D0%BE%D0%BD,-%D1%81-%D0%B6%D0%B5%D0%BD%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%B5%D0%B7%D0%B4%D0%B0%D1%87%D0%BA%D0%B8,-%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%B6%D0%B5%D0%BD%D0%B0%D1%82%D0%B0", "text": "В навечерието на Международния ден на жената руският президент Владимир Путин се качи на кон с жени от московската полиция. \r\n \r\n \r\n Изображенията, предавани от телевизионните канали, показват държавния глава на кон, придружен от офицерките, с които той извършва няколко обиколки на арената на институцията. \r\n \r\n \r\n В хода на посещението си, президентът Путин подчерта, че жените не само представляват една трета от 857-те офицери в полка, а всеки път поемат нови способности и професии. \r\n \r\n \r\n   В края на посещението си руският лидер благодари на младите жени за тяхната покана и изрази своите добри пожелания към тях, както в служебен, така и в личен план, и направи специален подарък за представителите на звеното: един кон, наречен Златен Лъч, роден в Русия, от Орловска раса - свързвана с известната и символична руска тройка. \r\n \r\n \r\n \r\n", "date": "2019.03.09", "title": "Путин на кон, с жени - полицейски ездачки, за Международния ден на жената"}
{"url": "http://www.classa.bg/%D1%81%D0%B2%D1%8F%D1%82/item/393409-%D0%BC%D0%BE%D0%B4%D1%83%D0%BB%D1%8A%D1%82-%D0%B7%D0%B0-%D0%B5%D0%BA%D0%B8%D0%BF%D0%B0%D0%B6-%D0%BD%D0%B0-spacex-%D1%81%D0%B5-%D0%BE%D1%82%D0%B4%D0%B5%D0%BB%D0%B8-%D0%BE%D1%82-%D0%BC%D0%BA%D1%81-%D0%B8-%D1%81%D0%B5-%D0%B2%D1%8A%D1%80%D0%BD%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Корабът, който стартира миналата събота от космическия център Джон Кенеди (Флорида, САЩ), носеше на борда 180 килограма консумативи и оборудване, както и тест манекен на име Рипли.   \"Ние сме на път да изстрелваме американски астронавти с американски ракети от американската почва за първи път от спирането на космическите совалки през 2011 г.\", заяви администраторът на НАСА Джим Бриденстайн в своя профил в Twitter. От своя страна президентът на САЩ Доналд Тръмп поздрави Space X за изстрелването на Dragon Crew в личния си профил в Twitter.   През 2014 г. НАСА избра SpaceX, както и съперника им Boeing, за да отвеждат астронавтите й до МКС в рамките на програмата за търговски екипажи, чиято цел е да възстанови капацитета на американските астронавти да летят в космоса от САЩ.   Досега всички астронавти бяха качвани на орбита с руския кораб \"Союз\".", "date": "2019.03.09", "title": "Модулът за екипаж на SpaceX се отдели от МКС и се върна на Земята"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393405-%D0%B1%D1%81%D0%BF-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0,-%D0%B0-%D0%BD%D0%B5-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%B8-%D0%BE%D0%B1%D1%80%D0%B0%D0%B7%D0%B8", "text": "В средствата за масова информация (по-скоро дезинформация) почти няма сведения за това как партиите формират своите листи за евродепутати. От време на време пламват искри на напрежение между опасните за обществото патриотари от т. нар. „Обединени патриоти“, както и политически и журналистически провокационни внушения, интерпретации и провокация за водача на листата на БСП. Ограничена информация има и обсъжданията на кандидатурите за листата на БСП за България, които приключват в БСП. И на четящото и гледащото българско общество не става ясно какво и за какво избираме в Европарламента. Ясно е, че   е една почти немислима говорилня по всякакви въпроси, само и само да се намира на работа и да оправдава огромните заплати на огромния депутатски и обслужващ персонал. Това  . Европарламентът  . Апропо, нея гражданите на Франция и Нидерландия я прецакаха. И поради това Европейският парламент започна да обсъжда всякакви политически въпроси. Вярно е, че българската делегация е малка. Макар и малобройна, тя може да представи и да защитава в определени граници българските национални интереси. Досегашната практика депутатите български да се подчиняват безусловно на решенията на партийните централи на ЕНП, ПЕС и АЛДЕ ги превръща в колониално-васални служители и своеобразни предатели на българските национални интереси, извършването на действия от типа на тези на „Мадам ес“. „Европейската солидарност“ трябва да бъде в определени параметри.  . Назряло е времето българските депутати в Европейския парламент да се подбират по други критерии. Такава възможност имат само левите и националистическите партии, които могат да предизвикат промяна не само в Европейския съюз, но и в собствените си държави.  Тази традиционна европейска евроатлантическа политика ще бъде и в предстоящите избори силно подкрепяна от партиите на ЕНП. В изключително трудна позиция са партиите от ПЕС, които поради колаборацията с ЕНП в редица европейски страни като Германия, Нидерландия и др. и поради провеждането на власт на дясна политика от типа на Третия път на лорд Гидънс и Тони Блеър (Великобритания, Франция и др.), поради невярната политика по отношение на емигрантската вълна и поради подкрепата за третия пол.      Партиите от групата на Новите леви имат проблеми, предимно по отношение на неправилно определената позиция към националната държава, емигрантския поток и статута на емигрантите в ЕС. В активна силна позиция са дясноконсервативните националистически и неофашистки движения и партии в Германия, Франция, Унгария, Полша, Литва и др. В тази обстановка центърът на политическите борби се измества не към социално-класовите и социално-икономическите проблеми, а към националните идеи и политики. При тази политическа картина  , към защита на националните интереси на патриотична основа, тясно свързана с лявото социално движение, към бързо и ускорено преодоляване демографската криза. В БСП върви масово издигане на кандидатури за депутати за Европейския парламент в основните организации, клубове, районни и общински конференция. Някъде достигат до 39 предложения на общински конференции на БСП. Това подсказва, че има някаква своебразна мания за издигане на кандидатури, предимно под впечатленията на представените образи от телевизионните екрани. Да,  , в което живеем,  . Но в Европейския парламент гласуват не образите, а реалните личности със своите експертни качества, политически ценности и морал. Поради това Националният съвет на БСП ще трябва така да формира листата от 17 имена на основата ясни принципи и показатели.  По образа обикновено до сега избирахме различни видове депутати и съветници, но ги изпращахме с оценката не според образа, а според проведената в живота политика. В политическо отношение БСП направи значима крачка напред с приетата визия за България, но не като цяло, а предимно в нейната социална част. Но тези послания в нея (71 стр.) са неразбираеми за огромната част от българския народ. Преди изборите за Европейски парламент от тази следва да се извадят не повече от 2 страници, кратки и ясни послания, чрез които да се разкрива към какво се стреми БСП и за какво се бори. Подобна е Визията за Европа приета на последния конгрес на БСП (11 стр.). От нея като политически послания пред българското общество трябва да има не повече от една страница ясни цели за каква Европа и  . Но тези две кратки и ясни послания от визия за България и Визия за Европа трябва да са в съдържателно отношение подкрепа на социалистическите (свобода, справедливост, равенство, солидарност, истинска демокрация), а не на евроатлантическите глобални неолиберални ценности. Не бива БСП да допусне отново грешката преди парламентарните избори, когато състави продясна (за интереса на бизнеса) предизборна платформа.     Освен политиката са много важни и хората, които в Европейския парламент ще отстояват тази политика. И става дума не само за техния телевизионен и медиен образ,  за същността на политиката и качествата на личностите, които ще работят за нея . За да се привлекат да гласуват за листата на  , хората несвързани с партиите в нея, е потребно това да силни доказани личности. Критериите, по които Националният съвет на БСП ще ги подбира и подрежда, би могло да са следните: 1/. Дългогодишно   и не променяно партийно членство (без кандидатите от гражданската квота и коалиционните партии) или членство в организации или пък индивидуално финансиране от Сорос и „Америка за България“; доказано ляво мислене, лява позиция и практическа дейност; 2/.  , призната не само в България, а и в чужбина, и то предимно по право, икономика и политология, висок професионален авторитет; 3/.   и наличието на опит в международни отношения, контакти и връзки; 4/.  , отразяващи доминиращите обществени интереси на гражданите на България. 5/.  , липса на действия за лобизъм на бизнес интереси, развитие на собствен или личен (респективно семеен) едър и среден бизнес. Бедните хора в България с право нямат вяра в спекулативно забогателите и държащи милиони левове в кутии за обувки хора, дори да са членове на БСП. В момента на включването им в листата, кандидатите да са с чисто съдебно минало и без висящи разследвания и дела в българския съд, хора за които в общественото мнение да не са свързвани с корупционни съмнения, лобиране или на тази основа да носят прякори като „Свинаря“, „Лобиста“, „Майдановеца“, „Натовеца“ и др. Но включваните в листата освен да са експерти, да имат професионален и политически опит и висок обществен авторитет и морал, би  , да имат ясни твърди позиции, които при обсъждания и вземането на решения в Европарламента да подкрепят: Първо.  Повишаването на доходите на хората на труда, повишаване на жизненото равнище на всички хора, без колаборация с десни неолиберални икономически и социални решения, стремеж чрез решенията и политическите позиции да се отстоява постигането от България на средноевропейското равнище за период от 7-8 години, т.е. интересите на хората на труда да бъдат по-високо от интересите на капитала (бизнеса). Главната цел – намаляване на неравенството в обществото и доминиране на свободата, справедливостта и солидарността. Второ.  Защита на европейските християнски ценности и особено на православните такива, недопускане на проявите на расизъм, джендъризъм и неофашизъм, против изменение на национално-религиозния състав на европейските страни, членуващи в ЕС. Трето.  Защита на демократичните правила за провеждане на политиката в ЕС, широко допитване до населението и отчитане на неговото мнение при приемането на нормативните актове на ЕС и по време на тяхното парламентарно обсъждане. Всеки значим акт в Европейския парламент предварително да е обсъден чрез референдуми, допитвания, обществено обсъждане, репрезентативни за целия ЕС социологически изследвания, а не само и не толкова чрез публикации в официални сайтове. Намаляване на бюрократичния диктат на брюкселските институции и запазване на българското национално достойнство Четвърто.  Развитието на ЕС на равноправна социално-икономическа, финансова и правно-нормативна основа, отказ от развитието на различни скорости, противопоставяне на диктата на новата международна политическа и икономическа двустранна ос „Берлин-Париж“, зачитане на интересите на националните държави, реално преодоляване на диспропорциите в жизненото равнище, в доходите на населението и в качеството на потребяваните стоки и услуги, отказ от създаването на нов военен пакт („Обединени въоръжени сили“, един ни е предостатъчен. Бедните нямат повече пари за оръжие и издръжка на армии; Пето.  Ясна позиция и действия за запазване на мира, за недопускане на ескалация на напрежението и въоръженията, на разполагане на ядрено оръжие на Балканите и в България против създаването и разширяването на чужди сухопътни, ракетни и военно морски бази в България. Шесто.  Недопускане на дискриминационни социално-икономически действия, включително и ембаргови срещу които и да са държави, понеже всяко ембарго вреди на българското социално-икономическо развитие. Жизненото равнище и икономическото развитие на България са по-важни от амбициите за налагане на международно господство чрез ембарго. Преди парламентарните избори ръководството на БСП се занимаваше с „отлюспването“ на стари опитни кадри – юристи, политолози и икономисти и това в крайна сметка повлия негативно върху общия резултат от изборите. Сега има подобна опасност от по-нататъшното разчистване от терена на „старите кадри“, елиминиране на новите неудобни на ръководството. Особено опасно е скритото напрежение около това кой да води листата.  , а да не се води по моментните политически постове, мнения и пристрастия, приятелски и неприятелски внушения. Подобни неща твърде често носят сред избирателите негативна оценка и могат да повлияят негативно на привличането на повече симпатизанти.", "date": "2019.03.09", "title": "БСП в европейските избори: политика, а не телевизионни образи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393406-%D0%B1%D1%81%D0%BF-%D0%B2%D0%BB%D0%B8%D0%B7%D0%B0-%D0%B2-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%B2-%D0%B0%D0%B1%D1%81%D0%BE%D0%BB%D1%8E%D1%82%D0%B5%D0%BD-%D1%80%D0%B0%D0%B7%D0%B4%D0%BE%D1%80-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2", "text": ", уважаеми господа и дами, другарки и другари! Странни и смущаващи! Този път ще дадем диагнозата телеграфно, защото времената са задъхани и всичко се случва в движение. Първо  -  ръкодтвото  на БСП  е решило да има  два  пленума за листата . Единият  на 17 март ще определи водача , а другият - на  7 април ще попълни листата . Това е абсолютен прецедент.     Този подход създава качествено ново ниво на хаос в левицата. И двата пленума ще са скандални, напрегнати, ожесточени. Тоест цели два пъти по време на реална кампания БСП си осигурява възможност за  летален шоков политически и медиен удар!     Освен това посочването на водача, но без другите имена в листата, ще даде терен за  вътрешновидова война , която в БСП е способна да премине в неочаквана  жестокост!!! Ако това е някакъв нов дарвинистки подход на ръководството, нека да ни уведомят навреме. Но скандалите гонят избиратели. Скандалите всяват несигурност. А несигурността не е път към победата! На много места из страната хората настояват имената в листата да са на  членове на БСП .     Разбираемо е. Те с години гледаха как върху гърба на левицата като паразити никнат хора с неясни политически убеждения, които обаче в решителни мигове не носеха отговорност или си измиваха ръцете. Днес виждаме, че ключовите имена за листата са все от гражданската квота. И тук не говорим за качества на кандидатите. Те имат такива. Тук говорим за последователност и принципи. За политика и чест. Второ  -  БСП влиза в кампанията в абсолютен раздор! По конференциите в основна тема се превръща това  дали Станишев трябва да води листата  или БСП е задължена да търси друг. Няма как да твърдим, че има единно мнение по темата. Хората са разделени, това е реален конфликт и драма. И подобна рана изсмуква силите на БСП. Ръководството обаче продължава да сипва сол в нея, защото праща по места емисари  да работят срещу Станишев , както и срещу други имена в листата. Депутатът Николай Цонков в Петрич, например, където мисията му да не бъдат номинирани Станишев и Пирински се е провалила с гръм и трясък. Всъщност  действията на ръководството сипват сол в отворена рана . Не е наша работа да казваме кой да е водач и кой не, но  процесът е опорочен , а това води след себе си много съмнения, колебания. Трето - БСП днес не е в кондиция! Партията се е превърнала в разграден двор. Депутатите, след като не ходят на работа, се отдават на партийни интриги. Всеки работи за себе си. Новата мода е народните представители лично да си издействат номинации в районите, от които са избрани, за да ги използват като рекламна брошурка, че са харесвани и обичани. Това ще си проличи много лесно накрая. Тези, които имат концентрация на номинации само в един район, очевидно са се поизпотили, за да минат за популярни. Други пък действат и командно-апаратно. Деница Златева тормози местните ръководства по телефона и тропа с токче да бъде номинирана. Кристиян Вигенин вършее из Благоевград, Валери Жаблянов из Кюстендил. Така на пленума за листата вероятно ще има над 100 имена на номинирани, а можем да вкарама в нея само 17 от тях. Ето това е актуалната картина на партията. Не се оставяйте на медийната пудра и информационната виагра. Това е картината на разнобой, хаос, сблъсъци, интриги, които повече напомнят на средовековен кралски двор, отколкото на модерна политическа формация от 21 век. И целият този керван бил вървял към победа... Дали?      ", "date": "2019.03.09", "title": "БСП влиза в кампанията в абсолютен раздор!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393407-%D0%BA%D1%80%D0%B8%D0%B7%D0%B0%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%B2-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-6-7-%D0%BC%D0%B5%D1%81%D0%B5%D1%86%D0%B0", "text": "  Г-н Николов, започна ли кризата или ще се позабави малко? Според мен кризата или по-точно големият спад на борсите, няма да е в следващите 6-7 месеца. Въпреки няколкократното появяване на облаци буря не се развихри. Нивата на съпротива около 200 дневна средна стойност не бяха пробити дългосрочно, което на мен ми говори, че спадът се отлага, освен ако няма събитие, което да промени импулса. Последните данни са за забавяне, но не и за спад – Германия ще има вероятно единица, а САЩ двойка пред запетаята на растеж тази година.     Това създава нова динамика на развитите фондови пазари. Тук искам да подчертая, че тествам нова трейдърска стратегия, която нарекох за себе си momentum. Опитвам се да използвам импулса на движение, когато има ясен тренд – но само тогава, когато е след промяна (turning point) на настроението (сентимент). Не е точно trend follow, тъй като се отнася за движение след обрат, затова не може да се нарече и retracement. Това сега тествам с Wirecard.  Ще дам пояснение за тази позиция по-долу. Според мен Wirecard и Huawei имат доста общи неща.  Моят извод за спад в началото на 2018 г. се базираше на факта, че 90% от позициите в САЩ имаха нарастване (advance-decline ratio) през 2017 г., а историческите данни показват, че при подобна ситуация следва спад. Това реално се случи от месеците април – май, но не се виждаше в индексите поради простата причина, че големите FANG позиции размиваха стойностите с голямата си тежест. Чак през есента и големите се подхлъзнаха и спадът стана видим и в индексите. Какво искам да кажа – при S&P 500 ако 490 акции спадат с 1%, а останалите 10 (с най-голяма тежест в индекса) се покачват с 10%, то индексът ще сигнализира силно покачване – чисто математически, въпреки еднозначната индикация. Време ли е да се излезе на кешови позиции?  Това зависи от индивидуалната стратегия. Аз лично смятам, че мога да открия позиции, които дори в падащ пазар се представят положително. Това не се случи за мен през 2018 г. и моят общ резултат е минус 10%. Това се дължи изцяло на голямото тегло на рибните позиции в пангасиус. Моят тайминг бе катастрофален – излезнах от други рибни позиции, които въпреки високите си оценки успяха да подобрят резултатите си от 2017 г. и се покачиха средно с около 50% - без да смятам дивидента. Ако бях продал само 3-4 месеца по-късно и тогава да купя, то щях да съм вероятно 20- 30% на плюс. Надявам се тази година пангасиус да ми се отблагодари с една добра доходност - цената се качи на най-високите си нива за всички времена, а фирмите, в които съм инвестирал, отговарят на абсолютно всички здравни изисквания на САЩ и Европейската общност – така че смятам, че доброто тепърва предстои. Тук искам да кажа още едно браво на Виетнам – държавата създава комисия, която да анализира правилата (законите) и тяхното въздействие на финансовите пазари през последните 10 години и да направи предложения. Резултатът е следният – за всяко ново правило се премахват две стари – опростяване. Браво! Друго, което комисията подчертава, е необходимоста от високи реални лихви. Ниските лихви в САЩ, Япония и Европа водят до инвестиции с ниска производителност, защото се получава възвръщаемост, дори и при ниска производителност, поради ниските лихви. Това трябва Виетнам да избегне, за да не загуби конкурентноспособност. И това от едно комунистическо правителство! Да иска високи реални лихви! Сегашният икономически свят е реално диаметрално обърнат на този, който бе в моето детство – днес комунистическите държави се борят за отваряне на пазари и свободна търговия, а капиталистическите - за протекционизъм. Това показва колко лицемерен е „старият свят“. Виетнам индиректно намеква на САЩ, че дефицитът им е заради ниските лихви, прекалената консумация и слабата им конкурентноспособност. Никой през 80-те години не би си и помислил това, но е факт. Тук се прави правилна диагноза според мен. На нея се базират и правилата за следващите 10-на години, което позволява с голяма сигурност да направя прогноза, че през този период борсата във Виетнам ще се развие по-силно от тази в САЩ или Германия или Япония. Тук ще направя една прогноза, която някой може да вземе за налудничава – до 2030 г. борсовата капитализация във Виетнам поне веднъж ще мине БВП с 300% въпреки постоянния силен растеж на икономиката. Така по този показател  ще е „най-капиталистическата“ страна в света! A Япония ще е най-социалистическата държава на света – националната банка ще е изкупила най-голям дял от борсовите предприятия – вид национализация - комунизъм. Този вид комунизъм не бе предвиден от слънцата на тази наука Карл Маркс, Енгелс или Ленин.     Сега борсовата капитализация спрямо БВП на Виетнам е около 70%. Коефициенти над 150% се смятат за балон, а според мен за Виетнам това ще е нормалното поради подхода на приватизиране на държавните предприятия на борсата. Видно е, че във Виетнам ще се правят повече пари на борсата от старите пазари. Целта ми е над 400% до 2030 г. Ще проследим дали ще се справя. Резултатът за 2018 г е 3 млрд. долара нов капитал за борсата според КФН на Виетнам, 13% растеж на общата борсова капитализация, 280 млн. долара среден дневен оборот (30% растеж) и кумулиран растеж на печалбата на дружествата на борсата от 20%.", "date": "2019.03.09", "title": "Кризата няма да е в следващите 6-7 месеца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393408-%D1%84%D0%B1%D1%80-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%85%D0%BE%D0%B4%D0%B8%D0%BB-%D0%BB%D0%B8-%D0%B5-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BA%D1%8A%D1%81%D0%BD%D0%BE-%D0%B2%D0%B5%D1%87%D0%B5%D1%80%D1%82%D0%B0-%D0%B2-%D0%B1%D0%B0%D0%BD%D0%BA%D1%8F-%D0%BF%D1%80%D0%B8-%D0%BF%D1%80%D0%B5%D0%BC%D0%B8%D0%B5%D1%80%D0%B0", "text": "Във връзка със започналото дело в САЩ срещу фактори в България - ”В съда в САЩ е внесен иск срещу БНБ, ВТБ, квесторите на КТБ...” - ФБР са извършили подробни и задълбочени разпити и анализи на придобитата информация от много важна фигура (бившо длъжностно лице), свързана с надзора на банковия сектор у нас. Пред ФБР е описана цялата схема за фалирането на КТБ. Активирана е и американската прокуратура , като информацията е получена от източници на сайта в САЩ.     По задействания с искови молби Закон РИКО и образуваното дело в Ню Йорк, се разширява броят на разследваните субекти. Включени са висши представители на изпълнителната и съдебната власт в България. Въпреки че не се афишират конкретни имена, до нашата медия стигнаха 3 такива - на лице от изпълнителната власт, лице от съдебната власт и почетен сарайски политик. След 20 март командировани представители на ФБР пристигат в България и ще бъдат в страната ни минимум до края на месец април. Ще бъдат извършени множество разпити на свидетели по делото \"КТБ\", включително ще бъде разпитан и задържаният. Тази информация сериозно е обезпокоила властта у нас и е осъществена спешна завера по късни доби в Банкя. Срещал ли се е главният прокурор Сотир Цацаров с министър-председателя Бойко Борисов?", "date": "2019.03.09", "title": "ФБР пристига в България! Ходил ли е по спешност главният прокурор късно вечерта в Банкя при премиера?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393401-9-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1074 г. - Папа Григорий VII отлъчва от църквата всички женени свещеници, с което окончателно утвърждава целибата в католическата църква.     1230 г. - В Битката при Клокотница българският цар Иван Асен II разбива войските на епирския деспот Теодор Комнин.   1497 г. - Николай Коперник извършва и описва първите си астрономически наблюдения.   1500 г. - От Португалия за Америка потегля експедицията на Бартоломео Диаш и Педро Кабрала, която открива Бразилия.   1831 г. - В Алжир е създаден Френският Чуждестранен легион.   1842 г. - В театъра Ла Скала в Милано се представя за първи път операта Набуко на италианския композитор Джузепе Верди.   1854 г. - В Букурещ е създадено Средоточно попечителство - бъдещата Добродетелна дружина.   1916 г. - Мексиканският бунтовник Панчо Виля напада щата Ню Мексико.   1923 г. - Владимир Ленин получава инсулт за трети път, остава прикован на легло и е неспособен да говори, поради което окончателно напуска всички официални постове, които заема.   1933 г. - Българските комунисти Георги Димитров, Благой Попов и Васил Танев са арестувани и обвинени за подпалването на Райхстага.   1941 г. - Втората световна война: По границите на България с Югославия и Гърция е настанена 680 хил. германска армия.   1945 г. - Втората световна война: Американската авиация извършва най-мащабната бомбардировка на Токио, при която е разрушена голяма част от сградите в града и загиват над 80 хил. души.   1953 г. - Инцидент и паника стават причина за загиването на стотици хора по време на церемонията по погребението на Йосиф Сталин.   1959 г. - Куклата Барби е показана за първи път на панаир за играчки в САЩ.   1967 г. - Дъщерята на Сталин Светлана Алилуева, иска политическо убежище и емигрира в САЩ.   1977 г. - В САЩ и Канада е забранено използването на захарин в хранителните продукти и лекарствата.   1985 г. - В България е извършен атентат на гара Буново, при който загиват 7 души.   1991 г. - В Белград се провеждат мащабни демонстрации против Слободан Милошевич. Двама души са убити, а на улицата са изкарани танкове.   2006 г. - Открита е течна вода на луната Енцелад, спътник на Сатурн.   2008 г. - Осъществен е първият полет на АТК.            ", "date": "2019.03.09", "title": "9 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393402-%D0%BD%D0%B5,-%D0%B6%D0%B5%D0%BD%D0%B0%D1%82%D0%B0-%D0%BD%D0%B5-%D0%BE%D0%B1%D1%81%D0%BB%D1%83%D0%B6%D0%B2%D0%B0-%D0%BC%D1%8A%D0%B6%D0%B0", "text": "България е Средиземноморие. А там мачовщината обикновено избива на ревност, свалячество и дори побои, в духа на печалния афоризъм „бие, значи ме обича“           Няма да скрия радостта си от това, че българският феминизъм започва да преминава от академично четене на Вирджиния Уулф към гражданска битка за равенство. Не,  не е денят на мама, нито пък на колежката, която веднъж в годината получава карамфил и се връща подпийнала от работа. Осми март е ден за мобилизация. „ Издай свинята! \" Забелязвате ли как излезе на дневен ред женската тема през последните две години? През 2017 от американската филмова индустрия тръгна движението #MeToo („и мене също“), в което жени публично изповядваха дълго крити срамни тайни за сексуално насилие от страна на властни мъже. Стигна се и до крайности, понякога до лъжливи обвинения с нарцистично-истеричен пълнеж. Но независимо от всичко лавината беше отприщена, жените не желаеха повече да мълчат за унижението, на което ги обрича полът им.     Наблюдаваме го в най-различни точки от планетата. Във Франция например същата година тръгна инициатива, наречена „Издай свинята!\". Тя взе на прицел насилието в семействрото или партньорската двойка, което взима много жертви в тази обсебена от еротизма страна. Преди това пък видяхме масови женски протести в Индия, където едно жестоко, смъртоносно изнасилване взриви тази иначе традиционно търпелива култура. Когато мъжете се запитат какви са ги вършили Какво точно се случи? Не, положението на жените по света не се влоши внезапно. Просто изведнъж се промениха правилата на играта.      Изведнъж много хора усетиха, че е недопустимо онова, което преди се възприемаше като нормално: да опипаш спътничката в автобуса, да накараш актрисата да мине през леглото ти, за да получи ролята, да отправиш унизителни забележки за умствените способности на колежката.      Новото правило се задейства дори ретроспективно, сякаш за обидата вече нямаше давност. Типичен пример бяха изобличенията срещу кандидата за Върховния съд на САЩ Кавана (сам по себе си неприятен човек), за това, че преди 35 години на някакъв младежки купон в пияно състояние се съблякъл пред състудентка. И много мъже се замислихме какво сме правили като млади... Новите десни виждат мястото на жената в кухнята и в леглото Но не бива да оставим крайностите да скрият голямата промяна в нравите, на която сме свидетели. Така, както извоюваха своите равни избирателни права през  , така сега жените тръгнаха на поход за равно достойнство. Имам чувството, че тласъкът дойде заради възшествието на алтернативната десница, яхнала антимигрантските настроения след кризата 2015-2016: с трансгресивния си език тя гъделичкаше дремещото Господарско, Расистко, Сексистко несъзнавано на западната цивилизация. Доналд Тръмп е най-отвратителният пример за тази взривоопасна смес и не случайно мнозинството американски жени го посрещнаха на нож още от първия ден на неговия мандат. Професор Ивайло Дичев Но настъплението и по този фронт е глобално. Полските фундаменталисти забраниха аборта, Путин накара своите последователи да не приемат Истанбулската конвекция и, впрочем, декриминализира домашното насилие, българсикте лъжепатриоти пък искат да върнат жената към традиционното й място в кухнята: да прави салатки, докато мъжете се черпят. (Между другото, виждате ли жени на лидерски позиции в тази коалиция? Не? Защо ли?) С две думи: настъплението на сексизма от крайно-десния политически фланг предизвика масовата мобилизация на жените. България в шпагат между социализма и консерватизма В България #MeToo не поникна, но не защото жените не си патят, а защото патриархалната стена на срама все още е твърде дебела. Само си представете какво е в едно провинциално градче да излезеш и да кажеш „И моят ме млати“: как ще те гледат след това, как ще те одумват. Гласовете, които чуваме, обикновено осъждат феминистките изхвърляния, уверяват себе си и света, че при нас всичко си е наред. Не е вярно, но не можем и да обвиняваме когото и да било в липса на смелост - рано или късно тя ще дойде и лавината ще се отприщи и в България. Българските жени сякаш все още не си представят, че настъпващата крайна десница може да им отнеме правото да решават кога да раждат, например. Че ще започне да обсъжда облеклото им, сексуалните им контакти. Тези теми вървят в пакет. Основната битка в България засега си остава в сферата на заплащането и трудовите права – а там, според сравнителните изследвания, България съвсем не стои зле. Имаме повече от средното жени в парламента, не малко в бизнеса, да не говорим за университета или болниците. Тогава защо, ще кажете, ни е Осмомартенско шествие? Българският мъж:  султанче  със склонност към депресии? Ако обаче погледнем към частната сфера, ще видим, че българските жени са в доста незавидно положение. Социализмът им спусна еманципацията отгоре, без борба. Като „бонус\" последва удвояване на женското бреме – и в завода, и в къщи. В повечето семейства това положение не се е променило, защото много български мъже израстват като малки султанчета, които нищо не похващат в къщи. Особено тежко става, ако съпругът си загуби работата - тогава жената, освен че трябва да изхранва къщата и да върти домакинството, започва да се грижи за нараненото му самолюбие, да го налага с мокри кърпи след отчаяно препиване. Не сме далеч и от Средиземноморието, където мачовщината е необходим аксесоар на мъжката идентичност. А мачовщината обикновено избива на ревност, свалячество и дори побои, в духа на печалния афоризъм „бие, значи ме обича“. Гнилият мит, че природните разлики преминават в социални Който повдигне подобни теми обаче, неминуемо ще бъде обвинен от новите консерватори в „културен марксизъм“, „постмодерен либерализъм“ или някакви подобни смехотворни глупости. Жената си имала традиционни роли и всичко друго било политика. Не става ясно само дали тези роли са от традицията на социалистическата жена-кранистка, на жената-одалистка от харема на султана или пък жената, вграждана в строежа на мостове от легендите. Но да не издребняваме. Вляво пък темата поражда надменни подигравки, защото, видите ли, днес сме били надценявали някакви си кутурни специфики, докато важното било класовата борба, експлоатацията, разобличаването на неолиберализма. Но битката за равенство на жената няма как да мине без фронтална атака срещу жилавия мит, според който природните разлики естествено преминават в социални: че младият трябва да слуша стария, жената да обслужва мъжа, черният да работи за белия. Но нека тук да си зададем простичкия въпрос: Не сме ли станали хора тъкмо надскачайки природата, която ни е произвела?        ", "date": "2019.03.09", "title": "Не, жената не обслужва мъжа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393403-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%B8%D0%B4%D0%B2%D0%B0-%D1%81-%D0%B5%D1%82%D0%B8%D0%BA%D0%B5%D1%82-%D0%BA%D0%BE%D0%BD%D1%81%D1%83%D0%BC%D0%B8%D1%80%D0%B0%D0%B9-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE", "text": "    \"Един път с мен, ще поискаш и повторно Идвам с етикет  \" Консумирай отговорно \" ГЕРБ и ДПС от време на време откриват своите допирни точки, като единственият проблем е, че понякога прекаляват с публичната показ на интимност. Нямаше как незабелязано да мине гласуването на промените в Закона за вероизповеданията - дойде ли време до избори, всички партии се обръщат към Бог, но Цветанов и Карадайъ тук подходиха доста буквално. Идеята е на 6 религиозни организации в страната да се опростят дългове към държавата в размер на 8,26 милиона лева. Съвсем случайни са две неща – че ДПС е сред вносителите на предложението, и че Главното мюфтийство дължи 8,1 милиона от цялата сума. Религиозните организации, които са били изрядни към бюджета, могат само да се учат на фискална политика. Следващата промоция – при следващи избори. \"Вкарай ме в твойте схеми, Дай ми да водя парада, да обърна играта, Ще реша твойте проблеми\" Не можем да пропуснем и прокурорския казус, който ни запрати във водовъртежа на титините лирики. Над 10 души бяха задържани при акция в София и Силистра по разследване на схема за източване на НОИ. Така се случи, че сред задържаните се оказа и директорът на НОИ-Силистра, който, видите ли, е баща на Тита. Източването на държавни средства е ставало, като на хора без трудов стаж са издавани документи за максимална пенсия (срещу съответния тарифен план, разбира се). Това е мечтата на хиляди милениали, които усмихвайки се външно, и плачейки вътрешно, коментират помежду си, че едва ли ще доживеят вечно увеличаващата се пенсионна възраст. Има (имаше*) начин и той се зове \"Силистра\" - магическото място, където получаваш пожизнена издръжка, без да си работил! \"На всичките ти снимки ти ме смая, бе На живо не мога да те позная, бе\" От темата за несвършена работа минаваме на министъра на културата Боил Банов. Допреди месец той беше темата на деня благодарение на всеопрощаващата си душа, заради която се превърна в удобна мишена за БСП, Елена Йончева и тяхната торба със срс-та. Оказахме се прави в прогнозите си – прокурорската проверка се заб(р)ави заради паралелна такава на Томислав Дончев. Едва няколко седмици след скандалите темата \"Ало, Банов\" вече не е интересна. БСП осъзнаха, че върху записи от 2016-а кампания за евровот не се прави и заради това минаха на План Б – палатков лагер извън парламента. През това време културният министър културно се върна и в национален ефир, за да говори за това как (не) се полагат грижите за архитектурните ценности. Но това е нещо, което всеки с поне едно работещо око може да види, но Сметната палата откри топлата вода и колелото едновременно. Оказа се, че мониторинг на архитектурното наследство не съществува; актуални данни – хич; хора – малко са, ама не стигат; стратегия за развитие – абе, стратегиите не са ли занимание за военните и геймърите? В общи линии, да се зачуди човек как в страната са останали здрави и непревърнати в мол старинни сгради. \"Като казах  \" Бенг бенг \",  ти се амбицира, Като казах  \" Късай \",  ти скъса синджира\" Колкото и амбициран да си да скъсаш синджира, в един ден той пак те застига. Още през есента на 2018-а адвокатът на фамилията Арабаджиеви каза, че съпрузите Ветко и Маринела са готови да се предадат на властите във връзка с разследването за пране на пари и данъчни престъпления. Готовността на Арабаджиеви беше на високо ниво, но мотивацията – не чак толкова. Искали са, но са нямали желание, щом са стигнали само до Барселона. Приемаме, разбира се, че семейството всъщност бавно и славно се е придвижвало от другия край на Европа към България. Пеш. Все пак испанската полиция вече ги арестува и до няколко седмици те ще се завърнат в родината. Семейството отново ще се събере – синът им Вълчо беше задържан, ехеее, още когато те бяха най-готови да се предадат. Кой не обича хубави \"family reunion\" истории? \"Всичко свърши като сесия, Ти не си със мен, а с евтината версия\" В този ред на мисли третомартенски имахме и висок (ама не много - 162 см) гост от Русия. Не, не Путин, а човекът, който му топли креслата. Както Дмитрий Медведев дойде, така и си замина, а от посещението му не излезе кой знае каква новина, освен едно звучно \"Дай газ!\". Изключение са и няколкото снимки, ала \"Маша и мечокът\", от общата пресконференция на руския премиер с българския му колега Бойко Борисов, които се забиха в съзнанието на публиката. Въпреки фамилията си, Медведев не изглеждаше като по-масивната половина от дуото в кадрите, в които българският премиер демонстративно потупа ръката на малкия Голям брат. А после някакви хора говорят, че великите сили нас държат в лапите си, а не обратното. Пардон, дон, дон, дон, дон, дон  хейтъри ще кажат, че е фотошоп.      ", "date": "2019.03.09", "title": "Седмицата идва с етикет \"Консумирай отговорно\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393404-%D0%B0%D0%BA%D0%BE-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BC%D0%B5-%E2%80%9C%D0%B1%D0%B0%D1%80%D0%B0%D0%B1%D0%B0%D1%80-%D0%BF%D0%B5%D1%82%D0%BA%D0%BE%E2%80%9D-%D1%81-%D0%B2%D1%81%D0%B8%D1%82%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8,-%D0%B0%D0%B4%D0%B6%D0%B5%D0%B1%D0%B0-%E2%80%93-%D0%BA%D0%B0%D1%82%D0%BE-%D0%BA%D0%B0%D0%BA%D0%B2%D0%B0-%D1%89%D0%B5-%D1%81%D0%B8-%D1%8F-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC%D0%B5,-%D0%BF%D0%BE%D0%BD%D0%B5-%D0%B2-%E2%80%9C%D0%BC%D0%BE%D0%BA%D1%80%D0%B8%D1%82%D0%B5-%D1%81%D0%B8-%D1%81%D1%8A%D0%BD%D0%B8%D1%89%D0%B0%E2%80%9D-%D0%B5%D0%B2%D1%80%D0%BE%D0%BF%D0%B0%D1%82%D0%B0", "text": "Тия дни мейнстриймът на Министерството на истина под дидактичната диригентска палка и откъм Изтока, и откъм Запада, умело гъделичка всенародната ни патология за “филството” и “фобството”, вселени като бесовщината Достоевска и в българската душа… Само и само да ни отклони от дебата, а именно:      Ако и българите сме “барабар Петко” с всите европейци, аджеба – като каква ще си я представяме, поне в “ мокрите си сънища” Европата, след чукащите на вратата ни пролетеска евроизбори`2019… Затова Телевизийката на утопистите ви предоставя една компилирана фотоонагледацийка с питанката: Кои са “добрите” и кои ще са “лошите” в тоя избор, че да знаем чия “хартийка” да пуснем в урните… П.П. Н а фотоса: Сегашният “десен” управител на Европата целува по темето “левия” мераклия за бъдещ управител на май – разпадащото се съзвездие, наричано все още Евросъюз…  Уточняващ коментар: предвид вродената едипова пристрастност на т.н. “ляв кандидат” за бъдещ управник на Европата към отвращаващата българската ценностна идентичност Истанбулска конвенция, моля посетителите на този дискусионен форум толерантно да се въздържат относно определенията за въпросния избраник на европейската левица за евентуален бъдещ лидер на европейската цивилизация… но за да компенсираме свободата на изразяване на мненията – позоваването на мнението на “дедо Фройда” по темата е напълно допустимо…        ", "date": "2019.03.09", "title": "Ако и българите сме “барабар Петко” с всите европейци, аджеба – като каква ще си я представяме, поне в “мокрите си сънища” Европата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393400-%D1%81%D0%B2-%D1%87%D0%B5%D1%82%D0%B8%D1%80%D0%B8%D0%B4%D0%B5%D1%81%D0%B5%D1%82-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%81%D0%B5%D0%B2%D0%B0%D1%81%D1%82%D0%B8%D0%B9%D1%81%D0%BA%D0%B8", "text": "  Император Линикий издал строги укази против християните. В един полк в арменския гр. Севастия (в Мала Азия, на границата с  , бел. Pravoslavieto.com) се намирали тогава четиридесет войници, които изповядвали християнската вяра. Те се отличавали с неустрашимата си храброст в битките и ревностно изпълнение на своите задължения и затова били обичани и уважавани от всички. Стигнала до Севастия повеля да бъдат принуждавани християните да се покланят на езическите богове. Тогава Агриколай, воеводата на града, повикал при себе си тия войници и им съобщил царската повеля. Те единодушно отказали да се поклонят на боговете. Войводата ги заплашил с мъчения и смърт, ако упорстват в своето решение, и им обещал почести и богати дарове, ако се отрекат от Христа. Но заплахите и обещанията останали безсилни и войниците били отведени в тъмницата до другия ден.     Агриколай се надявал, че те като размислят, ще променят своето намерение; но те в молитва почерпили нови сили. Чудесното видение, в което Господ им обещал помощ и спасение, още повече закрепило тяхната вяра. На другия ден те пак обявили на войводата, че по-скоро ще умрат, отколкото да се отрекат от истинския Бог. За да ги склони, Агриколай употребявал ту заплахи, ту ласкави думи и обещания.     - В цялата войска на нашия цар – казал им той – няма подобни на вас по неустрашимост, красота и войнишка доблест. Аз ви уважавам и обичам повече от всички други войници. Не променяйте любовта ми на образа! - Ние желаем Божията любов – отговорил един от войниците. Дълго ги увещавал войводата и най-после, като видял тяхната непреклонност, заповядал пак да ги отведат в тъмницата, защото Агриколай нямал още от царя разрешение да ги накаже със смърт. След една седмица пристигнал царският пратеник Лисий, за да съди войниците. Той ги повикал при себе си. Когато войниците дошли в съда, Лисий казал на Агриколай: \"Вероятно, тия люде биха желали да получат по-големи почести?\" След това, като се обърнал към тях, казал: \"Сами изберете участта: ако се поклоните на боговете, ще получите високи чинове и богати дарове. Ако ли упорствате в заблужденията си, ще бъдете лишени от военно звание и предадени на мъчения.\" - Не само военното звание, но и живота ни вземете – отговорил Кандид, - защото за нас по-драгоценно и по-почтено от всичко е името на Христа, нашия Бог. Тогава Лисий заповядал да ги бият по устата с камъни. След това отново ги завели в тъмницата. Цяла нощ те прекарали в молитва и пеене на псалми и чули от небето думите: \"Който вярва в Мене, и да умре, ще оживее. Дерзайте и не бойте се от кратковременни мъки!\" (вж.  ). Доведени на другия ден при Лисий, те на всички негови увещания и заплахи отговорили: \"Прави с нас каквото искаш! Ние сме християни и няма да се поклоним на идолите!\" Това станало през месец март. Времето било студено и духал силен вятър. Лисий заповядал да поставят мъчениците през нощта в езерото, което се намирало близо до града. Пазели ги войници и тъмничният стражар. В същото време мъчителят заповядал – недалеч от тях, край езерото, да затоплят баня, та замръзналите от студа да се подмамят и да прибягнат в банята. Лисий се надявал, че войниците–християни не ще издържат това ново мъчение, защото през нощта било много студено и цялото езеро било сковано от лед. Един от тях наистина не устоял докрай; той излязъл от езерото и се затичал към топлата баня, но на прага й паднал мъртъв. А другите с твърдост понесли страданията, не преставайки да се молят и да пеят псалми. Посред нощ изведнъж ги осияла чудна светлина. Тъмничният стражар видял светлината, която озарявала светите мъченици. Той видял и светли венци, които се спускали над главите на всекиго от тях. Внезапно съзнанието за истината проникнало в неговата душа. Той си снел дрехата и като извикал: \"И аз съм християнин!\" – влязъл в езерото и застанал при мъчениците. \"Господи Боже – казал той, - вярвам в Тебе! Приеми и мене в числото на Твоите раби и удостой ме да страдам за Твоето свято име!\" Така се попълнило пак числото 40 на светите изповедници Христови. На другия ден Лисий като узнал, че войниците са още живи, предал ги на нови изтезания и най-после ги наказал със смърт: с чукове им строшили колената. В страшни мъки войниците–християни предали Богу душите си. Тъмничният стражар споделил тяхната участ. Майката на едного от мъчениците присъствала при техните страдания и през всичкото време молила Бога синът й да не изпадне в малодушие, но с твърдост да приеме смъртта за Иисуса Христа. Мъчениците отишли радостно на смърт, като пеели: \"Душата ни се избави като птица от примка на ловци: примката се скъса и ние се избавихме. Нашата помощ е в името на Господа, Който сътвори небето и земята\". Лисий заповядал да изгорят телата на светите мъченици, за да не могат християните да ги почетат с погребение. Натоварили телата на коли, за да ги закарат вън от града и да ги изгорят на клада. Понеже най-младият от тях, Мелитон, още дишал, войниците го оставили. Тогава майка му го взела на рамо и го натоварила на последната кола, за да не изостане от своята славна дружина. Била направена клада от сухи дърва и клони и турили върху нея телата. Когато кладата изгоряла, намерили само костите на светите мъченици и ги хвърлили в реката. Това станало около 320 година. След три дни светите 40 мъченици се явили на севастийския епископ Петър и му казали да прибере костите им. Той заедно с християните от града нощем отишъл на реката и при чудното сияние, което озарило мястото, където лежали костите на светите мъченици, ги събрал и извадил от реката. Подвигът на севастийските войници–мъченици скоро след смъртта им станал предмет на благоговейна почит всред християните.   разказва, че когато посетил   в Кесария, двамата дълго беседвали за подвига и твърдата вяра на светите мъченици. В 436 г. царица Пулхерия, внучка на император Теодосий Велики и сестра на император Теодосий Младши, поставила костите им в скъпоценен ковчег. Светата православна църква особено почита паметта на светите 40 севастийски мъченици. Българският цар Иван Асен ІІ построил в столицата си Търново   по случай победата над епирския деспот Теодор Комнин при с. Клокотница. Битката станала в деня на св. 40 мъченици – 9 март 1230 година. Победителят цар Иван Асен ІІ бил тържествено посрещнат от търновските граждани в с. Мерданя. В чест на тая среща край селото е бил построен манастир \"Свети четиридесет мъченици\", който и сега съществува.      ", "date": "2019.03.09", "title": "Св. четиридесет мъченици Севастийски"}
{"url": "http://www.classa.bg/%D1%81%D0%B2%D1%8F%D1%82/item/393398-%D0%B5%D1%81-%E2%80%93-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D1%81%D0%B8%D0%BB%D0%B0", "text": "Европейският съюз се опитва да изгради по-дефанзивна стратегия спрямо Китай и активизира дипломацията, за да ограничи способността на Пекин да купува чуждестранни компании в блока, който е най-големият му търговски партньор, твърдят дипломати и служители. Въпреки дневния ред, доминиран от наближаващия Брекзит, лидерите на ЕС ще използват срещата си на 21 март, за да обсъдят политиката на Китай за пръв път от много години. Тя е част от поредица консултации на високо равнище преди визитите на президента Си Цзинпин в Италия и Франция и срещата на върха ЕС-Китай на 9 април.      Ускоряването на дипломатическата активност, включваща специални съвети на посланици, експерти и външни министри, бележи колективна преоценка на китайско-европейските отношения след десетилетия на разрастваща се търговия и благоразположение към Пекин, контрастиращо с по-агресивната позиция на Съединените щати. Европейският оптимизъм се превърна в разочарование от бавното отваряне на китайската икономика, поредицата от изкупувания от Китай на компании в ключови сектори, американския натиск за избягване на Китай поради опасения от шпионаж и усещането в Брюксел, че Пекин не е спазил обещанието си да защитава свободната търговия и глобализацията. Четирима високопоставени дипломати и служители на ЕС, поддържащи тесни контакти с китайците, заявиха, че губят надежда по бизнес спорове, точещи се години наред, като например продължилите близо десетилетие преговори за специален договор за увеличаване на инвестиционните потоци. „Китайците говорят добре, но когато стане дума за взимането на решение, те постоянно отлагат“, каза високопоставен служител на ЕС, давайки пример с пропуснат през октомври от Китай краен срок за финализирането на сделка за признаване на системата на ЕС за защита на наименованията на храните. Китай освен това се отказа от споразумение да инвестира в инфраструктурен фонд на ЕС за милиарди евро. Говорителят на китайското външно министерство Лу Кан заяви на 1 март пред журналисти, че Китай се надява, че Европа ще продължи да предоставя „честна, справедлива и недискриминационна среда“ за китайските компании. С дневен оборот от над един милиард евро Европейският съюз е най-големият търговски партньор на Китай, а Китай отстъпва само на САЩ като пазар за европейските стоки и услуги. Въпреки това китайските търговски ограничения са по-сериозни от бариерите на ЕС в почти всички сектори на икономиката, твърдят базираната в Ню Йорк изследователска компания „Родиум груп“ и германският институт за изследване на Китай „Меркатор“. По техни данни китайските инвестиции в ЕС са далеч по-големи от тези на европейските компании в Китай в повечето сектори на производството. Стратегически съперник? През 2017 г. вдъхновените от лозунга „Америка на първо място“ политики на президента на САЩ Доналд Тръмп на пръв поглед сплотиха Китай и Европа, след като Си защити свободната търговия на Световния икономически форум в Давос. Според европейците обаче промяната в стила не е довела до по-малко протекционизъм от страна на Пекин. Европейският съюз заяви, че инициативата за развитие на високотехнологична индустрия „Произведено в Китай 2025“ разчита на незаконна държавна подкрепа и субсидии, като застрашава европейските компании, включително телекомуникационните и авиокомпаниите. Китай многократно отхвърли тези твърдения. На срещата този месец европейските лидери вероятно ще обсъдят дали е възможно да бъде наложена забрана на произведени от Хуавей устройства за мобилните мрежи от ново поколение, въпреки че широкият дебат в европейските столици е все още на ранен стадий. Европа се превърна в основното бойно поле на американската кампания за прочистването на западните мрежи от китайско телекомуникационно оборудване, като Вашингтон обвини Хуавей, че шпионира в полза на Пекин – твърдения, които компанията неведнъж отхвърли. „Никой в ЕС не иска да изолира Китай, но трябва да се подготвим по-добре срещу една страна, която в някои области се превръща в стратегически съперник. Не разполагаме с ясна политика, но обсъждаме огромен брой идеи“, заяви високопоставен дипломат на ЕС. Китайските служители отхвърлят твърденията на САЩ, че китайските технологии могат да се използват за шпионаж от Пекин. Китайският премиер Ли Къцян ще присъства на априлската среща на ЕС в Брюксел, за да изрази исканията на Китай за честно третиране в търговията и инвестициите. Освен това Ли ще участва по-късно този месец в среща в Хърватия с 16 централноевропейски и източноевропейски страни членки на ЕС и нечленуващи в ЕС. Мониторинг на сделките Лидерите на ЕС няма да се договорят за нова стратегия на 21 март, но се очаква Европейската комисия да представи идеи за европейска индустриална политика в отговор на призивите на Франция и Германия за конкуренция с чуждестранните съперници и за по-добра защита на технологиите от чуждестранно изкупуване. Една от идеите е да се съживи преустановения през 2012 г. проект за Международен инструмент за придобиванията, който предвижда чуждите страни да отварят пазарите си за придобивания в замяна на достъп до Европа и да ограничават достъпа в определени области. След вълната от китайски инвестиции в Европа, като се започне от най-голямото пристанище в Гърция и се стигне до производител на роботи в Германия, Европейският парламент реши през февруари да създаде система за координиране на наблюдението на чуждестранните придобивания и инвестиции. Според европейските служители обаче наблюдението на инвестициите не е достатъчно. Европейският комисар Джулиън Кинг заяви миналия месец, че е „време да обсъдим дали искаме да продължим, както сега, да наблюдаваме как напредналите ни технологии се изкупуват една след друга“. Той предупреди и за рисковете от това да се „позволява на доминиращия доставчик на 5G да се появява навсякъде из континента“, а ръководителят на британското външно разузнаване Алекс Йънгър заяви, че Европа трябва да действа „поне толкова стратегически“, колкото Китай, що се отнася до разработването на технологиите на бъдещето. „Това е призив за събуждане и мисля, че трябва да го чуем“, заяви той пред журналисти на Мюнхенската конференция по сигурността   БТА      ", "date": "2019.03.09", "title": "ЕС –  срещу китайската сила"}
{"url": "http://www.classa.bg/%D1%81%D0%B2%D1%8F%D1%82/item/393399-%D0%BC%D1%83%D1%82%D1%80%D0%B0%D1%82%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": " милитаризирането на Европа, най-вече на източната й част, стана ясно от изказване на ген. Къртис Скапароти, командващ силите на НАТО в Европа. Щели да пращат още войски, самолети и кораби да пазят Украйна, Черно море и Керченския пролив от Русия.  Америка действа като геополитическа мутра и пъчи мускули, които са в повече от мисълта и разума, задължителен за едно цивилизационно разрешаване на конфликти. Всички знаем, че го прави заради Крим и Донбас.      В Крим обаче какво се получи? Русия осигури на 2-та милиона местно население право на самоопределение - то не искаше да живее под един покрив с превратаджии и расисти, каквито са украинските русофоби. А в Хартата и Устава на ООН, изобщо в цивилизационните стандарти, това право стои на най-високо място. Докато интересите на САЩ или Запада изобщо не фигурират там. Америка дори нямаше да я й има без това право на самоопределение. Сега обаче тя си вярва, че е в правото си да праща в други страни самолети и бойни кораби срещу това право.  Сходно стоят нещата и за конфликта в Донбас. Там обаче от 2015 г. има и международни Мински споразумения. Ако Киев ги бе изпълнил и бе дал автономия на разбунтувалите се две републики, сега конфликтът щеше да бъде прибран в архива. Само че Киев постоянно нарушаваше и саботираше споразуменията, за което Западът изкарваше Русия виновна. Така че Америка праща сега командоси, самолети и кораби, за да продължи Киев саботажа и конфликтът да се разгаря, вместо да се гаси.  В целия този пъзел обаче може да бъде съзрян и Бойко Борисов. В София пред Дмитрий Медведев той за сетен път обясняваше как иска да вижда в Черно море яхти, а не бойни кораби. Но след изпъчените бицепси в изявлението на Скапароти мисълта му може бойко да зацъка точно в обратната посока. Струва си да проследим.        ", "date": "2019.03.09", "title": "Мутрата Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393394-%D0%BE%D0%BF%D1%80%D0%BE%D1%89%D0%B0%D0%B2%D0%B0%D0%BC%D0%B5-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B3%D0%BB%D0%B0%D0%B2%D0%BD%D0%BE-%D0%BC%D1%8E%D1%84%D1%82%D0%B8%D0%B9%D1%81%D1%82%D0%B2%D0%BE-%D0%B7%D0%B0%D1%89%D0%BE", "text": "Вероизповеданията имат имоти, получават външно финансиране и развиват стопанска дейност. И въпреки това им опрощават публичните вземания – за сметка на българския данъкоплатец.  Макар никой да не го е питал съгласен ли е.         Първата стъпка е направена - парламентът одобри на първо четене да бъдат опростени дълговете на мюсюлманското вероизповедание към бюджета. Защо на мюсюлманското? Защото от близо 8,45 милиона лева задължения на шест регистрирани вероизповедания към края на 2018 г. около 8 милиона лева (почти 95%) са публични вземания на мюсюлманското вероизповедание - за осигуровки, данъци, лихви и т.н. Вносителите на законопроекта за данъчната амнистия от ГЕРБ и ДПС премълчаха този факт, а беше редно това да фигурира в мотивите. Парламентът разписва празен чек Пропуснали сме да проверим - така депутати отговарят на въпроса защо в законопроекта липсват и сумите, и длъжниците. А всъщност би трябвало да се почне именно оттук, защото иначе парламентът на практика подписва празен чек. Този отговор се дължи публично на данъкоплатците, за чиято сметка се отписват тези задължения.      Да не говорим за това, че те не са питани дали са съгласни духовниците да бъдат закачени на държавна издръжка, въпреки че вероизповеданията притежават имоти, получават външно финансиране и развиват стопанска дейност. Горе долу по същия начин преди двайсетина години публично бяха отписани над 172 милиона долара дългове на “Нефтохим”, над половин милиард лева на “Кремиковци” - или общо за всички предприятия 1,12 трилиона стари лева и 328 милиона долара, изпарили се по силата на Закона за необслужваните лоши кредити (ЗУНК).      Формално обсъждането на данъчната амнистия се случва в отсъствието на народните представители от „БСП за България“, бойкотиращи парламента заради  . След като преди ден обаче останалите парламентарно представени партии, в т.ч. и ДПС, отхвърлиха ветото на президента върху тези промени, лидерът на социалистите Корнелия Нинова обвини ДПС и ГЕРБ в сговор заради данъчната амнистия. От ДПС отвърнаха на удара - огласиха как депутатите от БСП се редели всяка седмица за командировъчни в парламента, за да компенсират изтънелите - поради отсъствията - техни възнаграждения. Заради едни имоти  Защо е необходима амнистията - това обясни по Националното радио депутатът от ДПС и заместник-председател на правната комисия в парламента Хамид Хамид: заради неплатени задължения към хазната, частни съдебни изпълнители (ЧСИ) предявявали претенции към имоти на мюфтийството. Така преводи от бюджета за заплати отивали за покриване на задълженията, т.е. по сметки на ЧСИ - на практика пак в хазната. Което налагало те да бъдат опростени. Още един аргумент чухме по темата: говорителят на Главно мюфтийство Джелал Фаик мотивира данъчната амнистия с националната сигурност - като един вид превенция пред  . Този аргумент беше изтъкнат и през 2018 г., когато Консултативният съвет по национална сигурност реши държавата да поеме издръжката на вероизповеданията. Говорителят припомни и това, че 600 имами не получавали заплати. Именно заради неплатени дългове имаше опасност мюсюлманското вероизповедание да се прости с особено ценен за него имот - 27 декара в софийския квартал \"Малинова долина\", които през 2017 (по време на служебното правителство) НАП обяви за публична продан заради задължения на Главно мюфтийство. Теренът е придобит още в началото на този век (по време на кабинета на НДСВ-ДПС) за изграждането върху него на Ислямски център с университет, общежития и административна сграда, библиотека и конферентни зали. Новата сграда е необходима на съществуващия сега Висш ислямски институт да получи необходимата акредитация и де юре да стане висше учебно заведение. Първият опит за започване на строителство беше спрян през 2009 година (при Тройната коалиция). Тогава - след протести на хора от квартала - ДАНС реши да проверява произхода на парите. Също така беше намесено и името на Оманския фонд, акционер в  . Столична община така и не издаде строителна виза, защото не разрешава втора джамия в София, а такава е необходима за нуждите на университета. Още един аспект по темата: “Атака” събра 19 000 подписа под призива: “Да спрем ислямизацията на България!” Не намесвайте националната сигурност! Действително НАП е продавала и продава имоти на Главно мюфтийство, заяви говорителят на Националната агенция по приходите (НАП) Росен Бъчваров за Дойче веле. Той обаче се позова на закона, който забранява конкретизиране на извършените продажби. Според осведомени източници, теренът в \"Малинова долина\" все така принадлежи на Главно мюфтийство и продължава да си стои незастроен. Ръководството на мюсюлманското вероизповедание от години поставя въпроса за  . Изтъква се, че сега тези кадри се обучават в чужди държави, откъдето те се връщат радикализирани. През 2014 г. тогавашният шеф на ДАНС Владимир Писанчев също настоя за такъв висш институт, за “да поддържаме нормалния ислям и да подкрепяме нормалната вяра на хората”. Създаването на Ислямски център, нереализиран от 17 години, изглежда още по-голяма химера във времената на “нелибералната християндемокрация” на Орбан, към която немалко български политици хранят топли чувства, и на фона на сегашния възход на национализма и патриотизма. Прави впечатление също и липсата на активност от страна на ДПС по темата. Не обаче и когато трябва да се опазват ценни терени. Само че това вече няма нищо общо с националната сигурност. Затова нека не я използват нито за коз, нито като алиби.          ", "date": "2019.03.09", "title": "Опрощаваме дълговете на Главно мюфтийство. Защо?"}
{"url": "http://www.classa.bg/%D1%81%D0%B2%D1%8F%D1%82/item/393395-%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5-%D1%81%D0%B8-%D0%B3%D0%B8-%D1%85%D0%B0%D1%80%D0%B5%D1%81%D0%B2%D0%B0%D1%82", "text": "Да не отписваме прибързано популистите! А ако се лъжем, че възходът им в Европа е към края си? - пита Матиас Рюб от ФАЦ в коментар за 9-месечното управление на бунтарското правителство в Рим.         Парламентарните избори преди една година  , трусовете от което още се усещат в Европа. Тогава победиха две популистки партии - една лява и една дясна, но и двете - силно евроскептични. Тежка загуба понесоха старите проевропейски народни партии - социалдемократите и консерваторите, които загубиха много избиратели. От девет месеца в Рим управляват лявото движение \"Пет звезди\" на министъра на труда Ди Майо и дяснонационалистическата партия \"Северна лига\" на вътрешния министър Матео Салвини. Резултатите от тази симбиоза във властта се виждат: първо коалиционните партньори-бунтари спореха с ЕК за италианския бюджет за 2019 година, но накрая отстъпиха. А когато нещата опряха до  , наяве излязоха добре прикритите в коалиционния договор за управление идеологически различия. Страната изпадна в рецесия, за която коалицията обвини предишните правителства. В същото време не бяха постигнати никакви успехи нито в икономиката, нито по отношение на така необходимите на страната инфраструктурни инвестиции. Едва от няколко дни насам близо 3 милиона италианци, живеещи под прага на бедността, могат да подават заявления за получаване на гарантиран минимален доход, въведен от управляващите. Изплащането на тези средства трябва да даде тласък на потреблението и конюнктурата. Това обаче може и да не стане. Защото спорът за исканите от \"Лигата\" и отхвърлени от движението \"Пет звезди\" инфраструктурни проекти - най-вече скоростната ж.п.-линия между Торино и Лион - тласкат коалицията към пропастта.     Въпреки това последните анкети сочат, че почти шест от всеки десет италиански граждани ще гласуват на следващите избори за една от двете партии. Властовият баланс се измести в полза на вътрешния министър Салвини. Неговата партия изпреварва значително движението \"Пет звезди\", което през 2018 година беше първа политически сила в страната. Салвини вече е най-популярният политик в страната и повечето италианци го смятат за истинския премиер.  Какво свърши Салвини? Той прекрати нелегалната миграция през Средиземно море към Италия. Мнозина осъждат като груби и нехуманни неговите мерки за затварянето на италианските пристанища за кораби със спасени в морето мигранти. Наскоро десетки хиляди италианци в Милано демонстрираха срещу Салвини. Но неговите мерки си свършиха работата и той се радва на подкрепата на голяма част от сънародниците си по отношение на  .   Във вътрешнополитически план Салвини демонстрира, че е готов и на солови акции под мотото \"Италия на първо място\", особено когато се чувства изоставен от европейските партии по отношение на разпределянето на бежанците. А това, че се превърна във враг на всички европейски \"народни\" партии, дори е в негова полза. Защото той се намира в постоянна предизборна кампания. През последните месеци неговата партия печели победа след победа на местните избори. \"Северната лига\" разчита и на успех на европейските избори през май. Салвини нарича Еманюел Макрон \"мамино синче\", и твърди, че французите с право протестирали срещу неговото \"лошо\" управление. Да не бързаме да ги отписваме Според Салвини, \"възвръщането\" на националния суверенитет при едновременна защита на външните граници трябва да бъде крайъгълният камък за изграждането на една друга Европа. Също и в бюджетната, финансовата и икономическата политика трябва да има много по-малък \"диктат на еврократите\" и повече \"самоопределение на народите\". Салвини и съюзниците му противопоставят на концепцията за Съединени европейски щати идеята за Обединена Европа на нациите. Те трябвало да си възвърнат националния суверенитет, вместо да дават на ЕК и Европарламента повече правомощия. Спорно е обаче дали трябва да отписваме  , т.е. да поставяме \"радетелите\" за повече суверенитет под общия знаменател на политическите аутсайдери и враговете на Европа. Възможно е да се окаже измамна надеждата, че скоро ще бъде сложен край на възхода на евроскептичните популисти - не само на тези в Рим. Фактът, че офанзивата по отношение на мигрантите на едно иначе слабо италианско правителство се радва на такава популярност, е знак, че много италианци смятат провала в миграционната политика за провал и на проекта Европа.        ", "date": "2019.03.09", "title": "А италианците си ги харесват"}
{"url": "http://www.classa.bg/%D1%81%D0%B2%D1%8F%D1%82/item/393396-%D0%B5%D0%B2%D1%80%D0%BE%D0%BF%D0%B0-%D1%82%D0%B5%D0%BC%D0%B0-%D1%82%D0%B0%D0%B1%D1%83-%D0%B2-%D0%B3%D0%B4%D1%80", "text": "Сексуалните посегателства над деца не са запазена марка само за западните общества. В бившата ГДР, например, темата е била табу - поради идеологически съображения. Но жертвите страдат и до днес, сочи актуално изследване. Роналд се възхищава от железниците. Предложението на пионерската организация \"Ернст Телман\" идва като по поръчка: по един проект 12-годишното дете получава възможност да работи като кондуктор в железниците. \"Беше прекрасно, че се откри такава възможност\", споделя той. Това е записано в публикуваното тази седмица изследване за сексуалните посегателства  . Много скоро обаче начинанието се превръща в истински ад за Роналд: в продължение на 3 години детето е брутално изнасилвано от сътрудник на проекта.  Преживяното от Роналд е могло със същата сила да се случи и някъде в Западна Германия. Защото тук става въпрос за злоупотребата с доверие. Извършителите могат да бъдат и собствените родители, учителите в училище, треньорите в спортните дружества  . Въпреки това има съществена разлика между Запада и Изтока:   в ГДР са били тема табу, защото са накърнявали образа на изрядния социалистически човек. Манипулирани криминални статистики От идеологически съображения престъпленията с незначителни материални щети почти не са били обхващани от статистиката. По този начин режимът се е опитвал да създаде впечатлението, че социализмът ще създаде едно \"общество без престъпност\", споделя Корнелия Вустман. Учителката и социална педагожка от януари ръководи изследователското дружество \"Торгау – възпитанието в специалните домове на ГДР\".     Според изследването за сексуалните посегателства над деца, прикриването на тези деяния създава впечатлението, че \"сексуалните посегателства и убийствата на деца на практика не съществуват\". Реакциите на жертвите са били като тези във всяко едно друго общество - те са се срамували, чувствали са се виновни.      Не са имали възможност да говорят открито за своята сексуалност. Роналд описва това така: \"Наистина нямах никого, с когото можех да говоря. Може би баща ми беше правилният човек, но него все го нямаше в къщи\". \"Организирано насилие\" в детския дом Торгау В основата на новото изследване са писмените показания на 29 жертви на сексуално насилие, чиито имена са променени. Почти две трети от жертвите са жени. Авторите на изследването подчертават, че наличните информации не са статистически представителни.      Особено полезно е било посещението на екипа в мемориала \"Затворен младежки дом Торгау\". През 1985 година Корина Талхайм е прекарала много месеци в този печално известен приют в ГДР. Тя споделя, че \"престъплението\" ѝ се състояло в \"няколко дни отлъчване от училище\". Тя описва приюта като място на \"организирано насилие\" с една единствена цел: \"превъзпитание\".     Днес Талхайм участва активно в инициативата \"Деформирани души\". Това е единствената група за самопомощ на жертвите на сексуални посегателства в детските домове в бившата ГДР. Тя настоява за повече подкрепа от страна на политиците, вкл. финансова. Много от жертвите живеят на границата на бедността. Това може да се дължи и на факта, че поради липсата на законови правила повечето жертви не получават финансова помощ по Закона за обезщетение на жертвите на насилие. \"Мълчанието продължава и до днес\" Затова и Независимата комисия за  подкрепя исканията на жертвите. Бившата министърка за семейството и младежта и член на комисията Кристине Бергман казва по този повод, че трябва да бъдат създадени възможности за консултации и терапия за жертвите. \"Мълчанието продължава и до днес\", уверява тя и допълва, че актуалното изследване трябва да окуражи и други жертви на сексуални посегателства да \"прекратят мълчанието си\". Засегнатите настояват освен това да бъде премахната давността за сексуални престъпления. Само така от извършителите може да им бъде потърсена съдебна отговорност. Досега само две жертви на сексуални посегателства са подавали жалби. Но и в двата случая няма осъдени.    ", "date": "2019.03.09", "title": "Тема-табу в ГДР..."}
{"url": "http://www.classa.bg/%D1%81%D0%B2%D1%8F%D1%82/item/393397-%D0%BF%D0%BE%D0%B4%D0%B0%D1%80%D1%8A%D0%BA%D1%8A%D1%82-%D0%BD%D0%B0-%D0%BC%D0%B0%D1%80%D0%B8%D0%BE-%D0%B4%D1%80%D0%B0%D0%B3%D0%B8-%E2%80%9E%D0%B7%D0%B0-%D0%B4%D0%BE%D0%B2%D0%B8%D0%B6%D0%B4%D0%B0%D0%BD%D0%B5%E2%80%9C", "text": "Последният опит на управителя на Европейската централна банка Марио Драги да подкрепи икономиката на еврозоната рискува да се окаже недостатъчен, пише Bloomberg. Драги, който ще напусне поста си през октомври, след като прекара целия си осемгодишен мандат в борба с кризата, обяви нов кръг от дългосрочни заеми за банките и обеща лихвите да останат на рекордно ниските си нива поне до 2020 г. Новите усилия за подпомагане на растежа идват в момент, когато ЕЦБ направи сериозно снижаване на прогнозите за растежa за 2019 г. Влошаването на перспективите за растеж означава, че Драги няма друг избор освен да предостави стимули за пазарите.     Решенията на ЕЦБ обаче бяха посрещнати с хладна реакция от страна на инвеститорите и икономистите. Въпреки похвалите, че Драги предприема действия дори по-бързо от очакваното, налице са и притеснения, че кредитирането на банките ще бъде при по-неизгодни условия, отколкото в миналото. „Ако искате да има допълнителни стимули, то сегашните не са достатъчни за търговските банки“. Коментира Ник Кунис, икономист в ABN Amro. Според него има нарастващ риск, че ще е необходимо да бъдат предприети по-нататъшни действия, рестартирайки програмата за изкупуване на активи. Еврото поевтиня до най-ниското си ниво от юни 2017 г. в четвъртък, като в последния ден от седмицата успя слабо да се повиши. В раннния следобяд българско време еврото поскъпва с 0,19% спрямо долара до 1,1214 долара. Новите заеми за банките ще са с матуритет от две години, докато в предишния кръг те бяха с четири години, а ЕЦБ все още не е обявила всички детайли около условията на финансиране. Целевите дългосрочни операции по рефинансирането са опит да се защити икономиката от напрежението в търговията, забавянето в Китай и несигурността около Brexit. Има опасения обаче, че ситуацията е по-лоша, отколкото се смяташе преди. Прокрадват се и мнения, че актуализираните прогнози на ЕЦБ за 2019 г. все още са твърде оптимистични. След вчерашните новини банковите акции първоначално поскъпнаха, но след това поевтиняха до тримесечно дъно. Европейските държавни облигации пък поскъпнаха. „На този етап, ако ситуацията се влоши, не съм сигурен колко възможности има ЕЦБ за ефективно разхлабване на паричната политика“, коментира Джордан Хискот, старши трейдър в Ayondo Markets. ЕЦБ намали прогнозите си за растеж и за инфлацията, но Марио Драги заяви, че представителите на банката са изразили увереност, че вероятността от рецесия в еврозоната е много ниска и че като цяло региона е в добра форма. „Вече няма никакви признаци за нормализиране на паричната политика“, смята Александър Крюгер, анализатор в Bankhaus Lampe.      ", "date": "2019.03.09", "title": "Подаръкът на Марио Драги „за довиждане“"}
{"url": "http://www.classa.bg/%D1%81%D0%B2%D1%8F%D1%82/item/393390-%D0%B4%D0%B0-%D0%BD%D0%B0%D0%B4%D1%85%D0%B8%D1%82%D1%80%D0%B8%D1%88-%D0%BF%D0%B0%D1%80%D1%82%D0%B8%D0%B9%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%81-%D0%BC%D0%B5%D0%BC%D0%B5%D1%82%D0%B0,-%D0%BF%D0%BE%D0%B4%D0%BA%D0%B0%D1%81%D1%82%D0%BE%D0%B2%D0%B5-%D0%B8-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B2%D1%8A%D0%B2-4chan", "text": "Някои политически лидери изграждат кампанията си върху доброволческа подкрепа. Други разчитат на лично богатство. Някои яхват вълната на недоволство. Други провокират бунт в партията си. През 2019 г. един кандидат-президент на САЩ се опитва да докаже, че може да постигне победа, като заложи масирано на подкастове и мемета. Андрю Янг е сред кандидатите за номинацията на Демократическата партия от повече от година. Представя за \"предприемач, който разбира икономиката\". Твърде е вероятно обаче никога да не сте чували за него. Той не е член на Конгреса, има само малко над 90 000 последователи в Twitter. Към 31 декември 2018 г. щабът му е разполагал с бюджет от $38 730.78. Похарчил е общо $33 000 за Facebook реклами, не е пускал нито един рекламен клип по телевизия.     Въпреки това Янг някак е успял да събере над 47 000 индивидуални дарители за кампанията си. Това е постижение, което привлича вниманието на демократите от конкурентните щабове. По-важното е, че Янг е на крачка от ключово важно постижение - ско броят на дарителите му достигне до 65 000 през следващите два месеца, той ще се класира за участие в първия дебат преди първичните избори. Янг вече е преодолял една от процедурните бариери - кампанията му е получила дарения от жители на 20 щата, с поне 200 дарители от всеки отделен щат. Екипът му твърди, че той е готов да преодолее и прага за участие в дебата. Мениджърът на предизборния му щаб Зак Громан няма съмнения, че ще успеят при средни темпове от 1500 нови дарители на ден. „А хората дори още не знаят кой е той\" Участието в дебата ще е голямо постижение за Янг - бизнесмен, който е слабоизвестен извън технологичните кръгове. 44-годишният мъж работи в няколко стартъпи, преди да основе „Venture for America\", организация, която събира амбициозни предприемачи с млади компании. Извън няколко препоръки от администрацията на Обама, Андрю Янг няма опит в политиката. Мениджърът му Зак Громан също твърди за себе си, че това е първият му по-сериозен опит в предизборни кампании. Тайната на успеха на Янг е забележително проста, но и изключително показателна за това как интернет демократизира националната политика. Той изгражда кампанията си почти изцяло върху идеята, че Америка има нужда от безусловен базов доход, тъй като все повече работни места се губят заради автоматизацията и роботиката. Хората, които са очаровани от перспективата да получават $1000 месечно от държавата (\"дивидент от свободата\", както казва Янг), даряват пари за кампанията му, създават предизборни мемета и ги разпространяват онлайн. Феновете на Янг в Twitter се обединяват около \"Andrew Yang Dank Meme Stash,\" Twitter акаунт, който превръща снимките на кандидата в популярни мемета. Симпатизантите му имат Reddit форум с близо 4000 членове, където споделят мнения в полза на безусловния базов доход. И още нещо: ако социолозите или репортерите не включват Янг в списъците с кандидати на Демократическата партия, армията от негови последователи бързат да им пишат с призив за корекция. Най-важната повратна точка за кампанията на Янг досега е гостуването му в изключително  , коментатор на Ultimate Fighting Championship. По това време Янг е имал само около 8000 дарители. Но появата му в подкаста води до бум на Google търсения за името му. Така за един месец Янг събира дарения на стойност $570 000 със средна сума на дарението $16.78. \"Това е по-добре дори от Бърни Сандърс\", коментира Громан. \"Двамата с Андрю сме бизнесмени. Работим с числа и диаграми. Всичко върви нагоре след подкаста на Джо Роугън. Той беше ключов. Това беше решаващият момент.\" Екипът му се опитва да приложи този нетрадиционен медиен подход и другаде. Дни след гостуването при Роугън, Янг се появява и в предаването на Тъкър Карлсън във Fox News. Наскоро той записва и участие в The Breakfast Club, национално хип-хоп новинарско радиошоу. Славата му и подкрепата за кандидатурата му се разпространяват и в някои от по-сенчестите, но влиятелни общности в интернет. В последните няколко седмици, Янг е обект на множество позитивни постове във форума 4Chan, бастиона на най-големите расисти сред поддръжниците на Доналд Тръмп. Предложението на Янг за безусловен базов доход е особено привлекателно за потребителите на 4Chan, възприемащи т.нар. \"NEET\" начин на живот (\"Not in Education, Employment, or Training\" - буквално \"без образование, заетост или обучение\"). Пишещите във 4Chan започнаха да наричат \"NEETbux\" предложението за \"дивидент от свободата\" на Янг. \"Бандата на Янг\" във 4Chan се опитва да убеждава други читатели на форума да дарят $1 за щаба му. В други чатове се насърчават взаимно да наводнят интернет анкети с гласувания за Янг, и подготвят списъци с репортери, на които да пишат по повод кампанията му.. Громан твърди, че екипът \"не е знаел\" за съдържанието във 4Chan и не е публикувал в сайта. \"Естествено, бихме се притеснили, ако има дарения от хора, които са провокирани от омраза. Не бихме подкрепили нещо подобно. Но ако десетки хиляди хора разбират неговото послание и го приемат като полезно за начина им на живот, за нас няма значение дали го чуват от MSNBC или Fox News\", казва той. Популярността на Янг не се дължи само на „вирусните\" кампании. Той прави серия от целенасочени, макар и не много мащабни ходове, за да се свърже с демократичните симпатизанти в няколко ключови оспорвани щати. През декември Янг пое за известно време контрола над Facebook страницата на групата Progress Iowa, за да отговаря на въпроси, преди да изнесе реч на коледното парти на организацията. Следващата седмица той направи обиколка из Южна Флорида и проведе няколко срещи с гласоподаватели. Въпреки напредъка в увеличаването на дарителската база, това все пак може да се окаже недостатъчно. Националният комитет на Демократическата партия обяви, че ще приеме не повече от 20 кандидати за първия дебат, и че ще определи кой ще участва в него на база два прага: 65 000 дарители и това дали кандидатът е получил поне 1 процент в три отделни социологически проучвания. Ако повече от 20 кандидати преодолеят тези прагове, комитетът ще трябва да намери начин да удържи бройката в разумни граници. Янг вероятно ще събере нужния брой дарители. Проблемът му е в това, че все още е в дъното на класациите в социологическите проучвания, ако изобщо името му попадне в тях като разпознаваем кандидат. Проучване в началото на февруари от университета Монмут му дава само 1%, като го поставя доста зад водещите кандидати. От друга страна, други по-обсъждани негови съперници, включително Кирстен Джилибранд (сенатор демократ от Ню Йорк), бившия министър на жилищното строителство и градоустройството Джулиан Кастро, и Тулси Габард (конгресмен демократ от Хавай), също са получили само 1% в проучването. Мениджърът му е уверен, че не само Янг ще участва, но и че кампанията ще отбележи стремителен възход, след като той получи толкова широка медийна трибуна. \"Ако Андрю Янг получи шанса да говори за дивидента от свободата в национален дебат, вярваме твърдо, че той може да разпали ентусиазъм в цялата страна\".", "date": "2019.03.09", "title": "Да надхитриш партийната система с мемета, подкастове и кампания във 4Chan"}
{"url": "http://www.classa.bg/%D1%81%D0%B2%D1%8F%D1%82/item/393391-%D0%B7%D0%BB%D0%BE%D0%B2%D0%B5%D1%89%D0%B8%D1%82%D0%B5-%D1%84%D1%83%D0%BD%D0%BA%D1%86%D0%B8%D0%B8-%D0%BD%D0%B0-usaid", "text": "Да се избере страна, съответстваща на проекта на Държавния департамент,  не е задължително тя да изпитва проблеми. След това USAID трябва да реши в кой отрасъл да се внедри, макар винаги да се предпочита енергетиката, образованието, здравеопазването, правоохранителната сфера и селското стопанство. Понякога USAID привлича на работа талантливи и достойни кадри, но прави това само, за да им попречи активно да участват в дейността на политическите партии, които искат радикални промени.     В разрушения от войната Ирак USAID натрапват неолиберална икономика, провеждат масова приватизация, включително на предприятията от нефтопреработвателната промишленост, заставят местната марионетна теократия да купува ГМО семена от Монсанто. Задачата на слугата на USAID се заключаваше не в намаляване на бедността, а в намаляване на бедняците: Фухимори подложи на насилствена стерилизация 300 000 жени. ДА СЕ ОТСЛАБЯТ И ДОРИ ДА СЕ УНИЩОЖАТ ДЪРЖАВНИТЕ УЧРЕЖДЕНИЯ на страните-получатели на помощта, създавайки паралелни мрежи и предприятия,  провеждайки денационализация на основните отрасли в интерес на частния бизнес. Управляващите кръгове в САЩ имат интерес страните да НЕ са самодостатъчни, а точно обратното — да са зависими от САЩ. ДА СЕ ПОМОГНЕ НА ЦРУ «ДА ВНЕДРИ СВОИ ХОРА В ПРАВООХРАНИТЕЛНИТЕ ОРГАНИ ВЪВ ВСИЧКИ СТРАТЕГИЧЕСКИ ВАЖНИ СТРАНИ В СВЕТА» Така счита бившият кореспондент на «Ню Йорк Таймс» Артур Лангут. Всъщност, USAID тайно се финансира от спецслужбите на САЩ.          ", "date": "2019.03.09", "title": "Зловещите функции на USAID"}
{"url": "http://www.classa.bg/%D1%81%D0%B2%D1%8F%D1%82/item/393392-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%E2%80%93-%D0%B5%D0%B4%D0%B8%D0%BD-%D1%84%D0%B0%D0%BB%D1%88%D0%B8%D0%B2-%D0%BF%D1%80%D0%BE%D1%80%D0%BE%D0%BA", "text": "Ако има европейски политик, който да е особено неподходящ за ролята на носител на новото мислене, на ренесанса на Европа, това със сигурност е господин Макрон. Вярно, преди близо две години кукловодите от финансовия, политическия и медиен елит на Франция успяха да излъжат голяма част от сънародниците си. Успяха да им втълпят фалшивата идея, че трябва да изберат точно Еманюел Макрон за президент, защото той, видите ли, бил носител на новото, бил човекът, който ще разбие статуквото. Няма по-нагла лъжа от тази! Защото Макрон е неразделна част от същия този елит, срещу когото, уж, щял да се сражава. Още от съвсем млад започва работа в Министерството на икономиката и е близък съветник на важни хора.      После става инвестиционен банкер в банката на Ротшилд. После е министър на икономиката. В това си качество прави промени в трудовото законодателство, срещу които протестират десетки хиляди души. И е повече от нормално да протестират, защото целта на промените е да намалят правата на работещите хора и да увеличат правата на работодателите. Такъв човек не може да бъде борец срещу статуквото, а единствено негово олицетворение. Още първите стъпки на Макрон като президент показват чии интереси защитава. Най-напред премахва данък “богатство”, за да улесни живота на богатите си приятелчета. В края на миналата година увеличи данъка върху горивата, уж, с благородната цел да се бори срещу замърсяването на околната среда. Само дето сумата, която смяташе да събере с увеличаването на този данък, подозрително съответстваше на сумата, която държавата загуби след улесняването живота на богаташите. Оказва се, че според Макрон хората, които живеят зле, трябва да плащат за комфорта на елита. Само че хората съвсем не се оказаха толкова прости, за каквито ги вземаха Макрон и господарите му. В резултат на политиката на френския президент в страната избухна бунтът на “жълтите жилетки”, най-дълбоката социална криза, разтърсвала страната от десетилетия. И ето че сега въпросният господин ни се представя като свеж реформатор, който щял да спасява Европа и да въвежда някакъв невиждан до този момент ренесанс. Да видим ренесансовите му предложения. Г-н Макрон иска да бъде създадена Европейска агенция за защита на демокрацията. Тя трябва да ни пази от популистите и от враждебните чужди влияния. Всъщност става дума за поредната куха структура, чието единствено предназначение е да служи за добре платен пристан на евробюрократите с измити физиономии и липса на собствено мислене. Другата абсолютно ненужна структура, предложена от г-н Макрон, е европейската служба за убежища, която явно ще се опита да наложи старата идея за квотен принцип при разпределянето на мигрантите. Тази идея отдавна се оказа ялова. няма никаква логика сега изведнъж да проработи. Що се отнася до предложението на френския президент за минимална работна заплата в целия ЕС, тук също няма нищо ново и революционно. Просто такива заплати отдавна има. И, не, Макрон не предлага уеднаквяването на МРЗ в различните държави, както някои наивници може би са си помислили. Това предложение просто е поредният му опит да се покаже като “социално отговорен” и “защитник на онеправданите”. Питайте “жълтите жилетки” по въпроса за “социалната чувствителност” на г-н Макрон. Със сигурност ще получите интересни отговори. Да, Европейският съюз има нужда от колосални промени. Без тях той е обречен. Обаче ако изразители на европейския ренесанс са политици като Еманюел Макрон, повече от ясно е, че Евросъюзът го чака не възраждане, а още по-дълбоко закопаване. Натоварен с още агенции, с още по-централизирана и всемогъща бюрокрация, ЕС неминуемо ще затъне. Не заради външни козни, а от тежестта на собственото си безсмислие.      ", "date": "2019.03.09", "title": "Еманюел Макрон – един фалшив пророк"}
{"url": "http://www.classa.bg/%D1%81%D0%B2%D1%8F%D1%82/item/393393-%D0%B2%D0%BD%D0%B8%D0%BC%D0%B0%D0%B2%D0%B0%D0%B9-%D0%BA%D0%B0%D0%BA%D0%B2%D0%BE-%D0%BF%D0%B8%D1%88%D0%B5%D1%88,-%D1%87%D0%B5-%D1%80%D0%BE%D1%81%D0%BA%D0%BE%D0%BC%D0%BD%D0%B0%D0%B4%D0%B7%D0%BE%D1%80-%D0%B1%D0%B4%D0%B8", "text": "Един нов закон в Русия ще възпира фалшивите новини. Дали? Мнозина се опасяват, че той по-скоро ще отвори вратите за цензурата и автоцензурата, които имат стари традиции в страната.         Русия затяга санкциите срещу умишленото разпространяване на фалшиви новини, така наречените Fake News. Утвърдените медии, които са официално регистрирани - телевизии, радиостанции, печатни издания и информационни агенции – и сега подлежат на наказания, ако разпространяват неверни информации. За това следи Федералната служба за надзор на връзките, информационните технологии и масовите комуникации Роскомнадзор. Новата мярка се цели по-скоро в онлайн-изданията и частните лица. Критиците се опасяват, че поправките в медийния закон, приети в сряда от Държавната дума, могат да бъдат използвани от властите за заглушаване на нежелани новини.   Фалшива новина - що е то? В бъдеще както на онлайн-изданията, така и на частни лица може да бъде търсена отговорност за разпространяване на фалшиви новини, но – забележете! – и за незачитане или   към правителствените институции или държавната власт. Законът им дава възможност в кратък срок да отстранят спорните съдържания. Ако не се съобразят с указанието, съответният сайт може да бъде закрит или да му бъде наложена парична глоба до 20 хиляди евро - и до 5 хиляди евро за частни лица. За сравнение: средният брутен годишен доход в Русия възлиза на 6300 евро.     Първоначално поправките в закона предвиждаха значително по-ниски парични глоби за нарушителите. Но подобни меки санкции няма да променят поведението на хората, казва за ДВ руският депутат от \"Единна Русия\" Анатолий Виборний.     Той припомня, че след пожара в търговския център в сибирския град Кемерово през април миналата година се надигна вълна от умишлено разпространявани слухове и фалшиви новини. Хора, които вършат подобно нещо, няма да се стреснат от глоби в порядъка на 1000 или 2000 рубли, допълва депутатът. Затова той лично гласувал за приемането на по-високи санкции. Други депутати от Думата също твърдят, че поправките в закона целят повишаване на сигурността на обществената информация, без да се засяга правото на лично мнение. За фалшиви ще бъдат смятани всички непроверени информации, представяни като факти, както и информации, които застрашават живота, обществения ред и други сфери от обществения живот. Законът обаче не казва кой ще преценява дали една информация е достоверна или фалшива. Назад към времената на автоцензурата \"Властта взема мерки срещу информации, които тя възприема като заплаха за себе си\", казва по този повод политологът и преподавател в Руския държавен университет за хуманитарни науки Илия Грашченков. Според него, очевидно законът има за цел да сплаши критиците на правителството. Той не очаква някакви масови репресии, например - ако Кремъл реши, че някой е качил във Фейсбук фалшива новина. Законът обаче ще насърчи автоцензурата и още повече ще раздели руското общество, казва Грашченков. Защото под ударите на закона ще попадне всеки човек, решил да критикува, примерно, някой корумпиран държавен служител - тъй като това може да бъде сметнато за обида.   Грашченков не е единственият, който изпитва подобни опасения. Много потребители в социалните мрежи посочват и още нещо: медийният закон умишлено е формулиран твърде мъгляво. Така при всеки спорен случай последната дума ще има съдията. В Русия обаче няма независимо правосъдие.  Особено по дела с политически заряд съдиите на практика се съобразяват с указанията, спускани им от органите на властта.        ", "date": "2019.03.09", "title": "Внимавай какво пишеш, че Роскомнадзор бди!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393389-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BC%D0%B0%D1%80%D1%82", "text": "ОВЕН ( 21 март - 20 април ) Късмета, ще ви се усмихне толкова широко, че ще започнете да споделяте радостта си дори с конкуренти и завистници. Не бъдете толкова доверчиви и наивни, иначе ще загубите всичко. Има шанс за подобряване на здравето, с помощта на народната медицина. Ако отдавна ви мъчи болка в гърба или краката, тогава спешно трябва да се заемете с решаването на проблема. ТЕЛЕЦ ( 21 април - 21 май )  Очаква ви отличен ден, който ще може да проведете по своя преценка. Основното нещо е да не се страхувата, а да се движите смело напред. Ако вредните навици, усложняват живота ви, тогава се борете с тях. Успешно ще се развиват пътувания до други страни, където необвързаните, може да се запознаят с приятен човек. БЛИЗНАЦИ ( 22 май - 21 Юни ) Ще имате толкова мрачно настроение, че само най-близките хора, ще могат да ви измъкнат от него. Но къде са всички те? Сякаш сте в тъмна и непроходима гора и се чувствате самотни и безполезни. Опитайте, да се отвлечете с домакинска работа или с интересно хоби. Вечерта ви очаква приятно общуване с приятели.   РАК ( 22 юни - 23 юли ) Не е препоръчително днес, да взимате мълниеносни решения, дори ако в живота ви, много зависи от тях. Обстоятелствата през деня могат да се променят по сто пъти, затова бъдете търпеливи и наблюдавайте. Всички финансови операции, трябва да бъдат съгласувани с партньорите или адвокати. Възможни са големи парични загуби, водещи до криза. ЛЪВ ( 24 юли - 23 август ) Днес няма да ви убегне нито един детайл, ще бъдете изключително бдителни и внимателни. Убедителността ще ви помогне във финансовия сектор, а това ще доведе до неочаквани печалби. Пътуването по личен бизнес ще има успех, ако не пропуснете някой нюанс. Не забравяйте да взимате витамини и да спите достатъчно, ако искате да укрепите имунната си система. ДЕВА ( 24-ти август - 23 септември ) Препоръчително е да се поставите на мястото на човек, с кого от дълго време сте добри приятели. Спрете да правите битки без правила, това само ще влоши отношенията. Споровете и конфликтите, ще имат отрицателно въздействие върху всички сфери на живота. Особено, ако нервите ви са опънати до край. Вечерта възрастен роднина, ще добави масло в огъня. ВЕЗНИ( 24 септември - 23 октомври) Ще трябва гордо и упорито да защитавате правата си, освен това в кръга на близки приятели и роднини. Ще имате усещането, че всички са против вас. В действителност, се опитайте да бъдете по-отстъпчиви и разбрани. Ярки събития са възможни на работното място. Може би, ще получите предложение за нова позиция.   СКОРПИОН ( 24 октомври - 22 Ноември ) Очаква ви съдбовен ден, когато ще може да изградите ясен план за действие за бъдещето. Най-важното е, че никой няма да ви пречи, напротив, всички ще ви помагат. Няма да имате проблеми с финансите. Ще получите всичко навреме. Закаляващите процедури, ще са полезни за вашето здраве. Може да посетите спа център-басейн или сауна.   СТРЕЛЕЦ ( 23 Ноември - 21 Декември ) Ще загубите дар слово, когато научи новина за свой колега или приятел. Дори не сте предполагали, какво е замислил. Бъдете твърди и издържливи, в противен случай ще влошите ситуацията. Подписването на печеливш договор, ще ви подтикне към бързи действия. Трябва да инвестирате парите си, за да не сте сред губещите. КОЗИРОГ (22 Декември - 20 януари ) Не ви очаква идеален ден, но и катаклизми не се очертават. Всичко ще върви гладко и скромно, не променяйте плановете си. Оптимистичното настроение, ще доведе до нови срещи и сключване на договори с важни личности. Социалните събития, отложете за друг ден. Вечерта е по-добре, да прекарате в семейния кръг.  ВОДОЛЕЙ ( 21 януари -  19  февруари ) Ще искате да промените всичко драматично, но съдбата ще ви подхвърли много изненади. Особено от страна на колектива в работата. Някой нов и неопитен колега, ще си позволи критика по ваш адрес. Уви, всичко това ще се случи пред шефовете. В любовните дела, нищо не пречи да поканите избраника си, на среща или в ресторант.   РИБИ ( 20 февруари - 20 март ) Не преследвайте идеали, тъй като самите вие, сте далеч от съвършенство. Дори и на работа се опитайте да бъдете по-скромни, особено ако сте в нов колектив. Добре ще се развиват дела, насочени към финансови постижения. Ще бъдете подпомогнати от човек, с когото активно сте комуникирали в интернет. Очаквайте успех и слава.", "date": "2019.03.09", "title": "Дневен хороскоп 9 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393385-%D0%BC%D0%B5%D1%80%D0%B0%D0%BA%D1%8A%D1%82-%D1%83%D0%B1%D0%B8%D0%B2%D0%B0", "text": "Милиардер, търговец на диаманти, е починал по време на операция зa уголемяване на пениса в клиника в района на Шанз-Елизе в Париж. Ехуд Ари Ланиадо бил на 65 години, когато издъхнал в луксозната парижка болница. Според \"Льо Соар\" усложненията по време на операцията се оказали фатални за белгийско-израелския гражданин и той получил сърдечен удар, когато в пениса му било инжектирано конкретно вещество. Компанията на милиардера Omega Diamonds, базирана в белгийския град Антверпен, потвърди, че е починал.      Един стар приятел на Ланиадо, който пожела да остане анонимен, каза: \"В \"Омега Даймънд\" наричахме Ланиадо \"аржентинеца\", защото приличаше на танцьор на танго.\" Старият приятел на Ланиадо добави, че починалият бил с нисък ръст и \"винаги бил фокусиран върху външния си вид и това как другите го възприемат\". Според приятелите на милиардера единственият случай, когато Ланиадо забравял за ниския си ръст, бил тогава, когато счетоводителя му прочитал банковото му извлечение. Ето защо милиардерът го молел да го прави по няколко пъти на ден. Ланиадо притежавал най-скъпия пентхаус в Монако на стойност над 30 милиона паунда, както и къща в предградията, където обичал да пие вино с модели и знаменитости. Според местните медии Ланиадо не ходил в университет и започнал кариерата си като масажист в хотел \"Хилтън\" в Тел Авив. Негов приятел казва: \"В Антверпен той разбра, че има някои таланти. В международен план той е един от най-големите експерти в оценяването на сурови диаманти.\"      През 2015 г. Ланиадо продал най-скъпия в света диамант, наречен „Синята луна на Жозефин\", на бизнесмена от Хонконг и осъден престъпник Джоузеф Лау Лун Хун за 48.4 млн. долара. Белгийско-израелският милиардер, чието точно състояние не е публично известно, е имал проблеми с властите през 2013 г. Според местните медии Ланиадо и неговият бизнес партньор Силвен Голдбърг предотвратили съдебния процес за укриване на данъци, като се съгласили да изплатят 160 милиона евро.", "date": "2019.03.09", "title": "Меракът убива..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393386-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0-%D0%BD%D0%B0%D1%88%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0", "text": "Плеймейтката Дениз Хайрула разкри, че е фенка на Атлетик (Куклен) - третодивизионният футболен клуб, който преди няколко месеца загуби с 0:6 от Левски на 1/16-финалите за Купата на България. Нa скромния тим утре предстои ново тежко изпитание - домакинство на Нефтохимик. Бургаският отбор оглавява класирането в Югоизточната Трета лига, а Атлетик е седми в момента. Mачът е от 15 часа на стадиона в Куклен.     Засуканата Дениз реши да надъха футболистите на Атлетик. Плеймейтката сложи шалче на отбора от Куклен и написа в социалната мрежа: \"Хайде, Атлетик Куклен!, Очаквам отново победа! Успех!\". Щом видяха снимката, фенове на Левски и ЦСКА с учуда започнаха да питат защо красавицата е избрала точно Атлетик (Куклен), а не \"сините\" или \"червените\" от София, например...                                ", "date": "2019.03.09", "title": "Сексапилна наша плеймейтка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393387-xxl-%D0%BC%D0%BE%D0%B4%D0%B5%D0%BB%D0%BA%D0%B0-%D0%B7%D0%B0%D0%B3%D1%83%D0%B1%D0%B8-%D0%B1%D0%BE%D1%80%D0%B1%D0%B0%D1%82%D0%B0", "text": "Тя беше млада, красива и показваше пред света как и жените с по-заоблени форми могат да бъдат прексрасни. Но съдбата се отнесе с нея жестоко. Наследствен рак - как може да разберете дали сте заплашени Канадската плюс сайз моделка Ели Мейдей беше известна и с това, че не се притесняваше да разкрие как преминава борбата й с рака. Тя се снимаше до последно, опитвайки се по този начин да даде сила и на останалите като нея. \r\n   \r\n    За съжаление младата жена не успя да пребори рака. Ели Мейдей се бори с рака от 2013 година. Преди това са необходими три години, преди да бъде диагностицирана с рак на яйчниците. Постепенно красивата моделка става лице на борбата срещу тази форма на болеста и дори не се притеснява да показва белезите на корема си или пък да се снима от болничното легло. \r\n   \r\n    Тези, които са познавали смелата канадка, твърдят, че е била наистина уникален човек. Тя виждала в манекенството начин да помага на останалите.  \r\n   \r\n   \"Разбрах, че наистина мога да помогна на някой, който преминава през нещо подобно като мен и иска в същото време да се чувства красив и да изживява мечтите си\", твърди в едно от интервютата си красавицата. \r\n   \r\n    През три дълги години тя се бори с рака и накрая всичко изглежда, че все пак е успяла да победи. Но през 2017 година ужасната болест се връща отново. \r\n   \r\n    Когато следващата година губи косата си, тя шокира всички с думите си: \"Да си плешив е красиво!\" \"Нашата красота извира отвътре, дори и да трябва да приемаме промените, през които преминаваме, можем да приемем, че сме красиви. \r\n   \r\n    Моята красота не е в косите ми, тя е в самата мен\", твърди Ели Мейдей. Младата жена е била наистина популярна в целия свят и е имала над 94 хиляди фена в Инстаграм. \"Ели почина в петък, 1 март в 17, 14 следобед. Благодари ви за цялата подкрепа и любов, която й дадохте приживе\", пише семейството на смелата моделка. \r\n        ", "date": "2019.03.09", "title": "XXL моделка загуби борбата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393388-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-%D0%B7%D0%B0-%D0%BC%D1%8A%D0%B6%D0%B5", "text": "Повечето хора не разбират, че излизат с неподходящ човек, докато не стане твърде късно. Затова 26-годишен младеж сподели в Twitter \"ръководство за оцеляване от любовни срещи\" за мъже, което да им помага да видят веднага, че момичето им е бъдещ кошмар, съобщи в. \"Мирър\", цитиран от \"Дарик\".   Ръководството на  Маруан Алтейр , наричан  Роки , бързо предизвика интерес и за ден го харесаха 228 000 души, а 84 000 го споделиха. То се нарича \" Нокти от пръв поглед \", защото определя характера на жената по маникюра ѝ. Маруан показва шест страници с образци във видео. Той анализира различните форми на ноктите,  дължина  и  цвят  и какво говорят те за момичето.     \"Най-важното нещо, брат, е цветът, цветът, цветът\".   Телесният цвят е безопасен , твърди Маруан. \"Можеш да спиш със затворени очи . . . и дори да очакваш закуска сутринта\". Ярките цветове на дъгата обаче са опасни, а най-лошият от тях е жълтият. \"Стой настрани от жълто, най важното - ако има куража да си направи жълти нокти, има и куража да ти отреже топките\", твърди Маруан.    Младежът съветва мъжете също  да избягват жените със заострени нокти  във всички варианти, защото те са \"оръжия за масово поразяване\". Дългите нокти  с други форми говорят за здраве и сила, но все пак са опасни.  Маруан  е изготвил ръководството на базата на разговори с 20 приятели и 10 непознати. Той им е показал диаграми и снимки и е записал всички впечатления, повтарящи се поне два пъти.      Повечето мъже, прочели  справочника в Twitter , благодарят на  Маруан  за него.  Някои жени го приемат откъм смешната му страна, като изпращат дори снимки със собствения си маникюр на  Маруан  за анализ.      ", "date": "2019.03.09", "title": "Ръководство за мъже"}
