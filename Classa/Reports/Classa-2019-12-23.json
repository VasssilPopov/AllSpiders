{"url": "http://www.classa.bg/%D1%81%D0%B2%D1%8F%D1%82/item/403975-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D1%81%D0%B8-%D0%B2%D1%8A%D0%BE%D0%B1%D1%80%D0%B0%D0%B7%D0%B8,-%D1%87%D0%B5-%D0%BD%D0%B0%D1%82%D0%BE-%D0%B5-%D0%B4%D1%8A%D1%80%D0%B6%D0%B0%D0%B2%D0%B0-%D1%81-%D0%B3%D1%80%D0%B0%D0%BD%D0%B8%D1%86%D0%B8,-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%BF%D1%83%D1%82%D0%B8%D0%BD-%D0%BF%D1%80%D0%B8-%C2%AB%D0%BF%D1%80%D0%B0%D0%B2%D0%B8%D0%BB%D0%BD%D0%B8%D1%8F-%D0%BA%D0%BE%D0%BD%D1%82%D0%B5%D0%BA%D1%81%D1%82%C2%BB", "text": "Генералният секретар на НАТО Йенс Столтенберг заяви, че е  готов да се срещне с руския президент Владимир Путин , «ако контекстът е правилният». Според него диалогът е  важен в «трудните» отношения  между Москва и Алианса.         «Вярвам в диалога с Русия», каза той в интервю за ДПА.  «И следователно, ако контекстът е правилният, аз, разбира се, съм готов да се срещна с президента Путин». (контекст — завършена част от изречение или откъс от речта, определящи смисъла на отделна дума или словосъчетание, бел.ред.) «Вярвам, че е по-добре да се срещнем, отколкото да не се срещнем, и да седнем и да разговаряме. И особено, когато нещата са тежки, важно е да седнем на същата маса», добави той. «Русия е нашият най-голям съсед, Русия е тук, за да остане и ние трябва да се стремим към по-добри отношения с Русия», каза още генералният секретар. «Но дори и без подобряване на отношенията с Русия, ние трябва да се оправяме с трудни отношения с Русия» отбеляза Столтенберг. НАТО също насочи внимание към предизвикателствата, свързани с Китай, макар че Столтенберг подчерта, че  Китай и Русия са много различни случаи. НАТО не си създава нов противник. Това, което прави, е просто да признае, че  възходът на Китай носи последици . Има и някои възможности, но и също някои предизвикателства, обясни Столтенберг. Не става въпрос за  придвижване на НАТО към Южнокитайско море , а фактът, че Китай се доближава до нас. Виждаме как сериозно инвестират в европейска инфраструктура. Виждаме ги в Африка. Виждаме ги в Арктика. И виждаме ги също, разбира се, в киберпространството, предупреди той, съобщи News.bg.", "date": "2019.12.23", "title": "Столтенберг си въобрази, че НАТО е държава с граници, готов да се срещне с Путин при «правилния контекст»"}
{"url": "http://www.classa.bg/%D1%81%D0%B2%D1%8F%D1%82/item/403976-%D0%BD%D0%BE%D0%B2%D0%B8-%D0%B4%D0%B5%D1%82%D0%B0%D0%B9%D0%BB%D0%B8-%D1%83%D0%BA%D1%80%D0%B0%D0%B9%D0%BD%D0%B0-%E2%80%94-%D0%B2-%D0%B5%D0%BF%D0%B8%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "90 минути след телефонния разговор на президента Доналд Тръмп  с украинския държавен глава Владимир Зеленски  бюджетната служба към Белия дом е наредила на Пентагона  да замрази финансиране за отбраната на Украйна.         Информацията разпространява Си Ен Ен, позовавайки се на правителствени документи. Майк Дъфи от Службата за управление и бюджет към Белия дом, отговорна за контрол на парите за национална сигурност, е уведомил представители на Пентагона на  25 юли да спрат около 400 милиона долара  помощ за Украйна. Дъфи е политическо назначение на Тръмп. На същия ден по-късно е изпратено официално уведомление, което е първият знак, че  помощта е задържана малко след телефонния разговор,  по време на който Тръмп притиснал Зеленски да разследва политически опоненти на американския лидер. Лидерът на малцинството в Сената Чък Шумър  поднови призова си Дъфи да бъде свидетел на процеса срещу Тръмп  в Сената през януари. Службата за управление и бюджет  отхвърли връзката между решението  да се спре помощта и телефонния разговор, като отбеляза, че е обявено на среща между агенции в средата на юли. Безразсъдно е да се свързва задържането на средствата с телефонния разговор. Публично беше обявено, че решението за задържането на финансирането е взето на среща на агенции на 18 юли, обяви говорител. Въпреки че агенциите са уведомени на 18 юли, първите действия на Пентагона за спиране на помощта  идват на същия ден,  когато се е провел разговорът на Тръмп със Зеленски. Разговорът между Тръмп и Зеленски се е провел от  09,03 часа до 09,33 часа, а имейлът на Дъфи е от 11,04 часа. Съдия нареди на властите да  предадат документите на Центъра за обществен интегритет в отговор на молба  да се разкрие информация в съответствие със Закона за достъп до информация. Центърът публикува документите по-късно вечерта. Въпреки че по-голямата част от информация е засекретена, документите хвърлят светлина върху  разговорите между две правителствени агенции , които изпълняват нареждания на Тръмп. Един от първите сигнали за тревогата на Тръмп около финансирането произлиза от статия на Washington Examiner от 19 юни, свързана с  обсъждане на одобрение на Конгреса за отпускане на военна помощ  на Украйна в размер на 250 милиона долара. Президентът очевидно е прочел статията и Дъфи е поискал от Пентагона план за подкрепа на Украйна на същия ден, когато е била публикувана статията. Миналата седмица Конгресът гласува исторически импийчмънт на Тръмп по две обвинения, свързани с Украйна, съобщи News.bg.", "date": "2019.12.23", "title": "Нови детайли: Украйна — в епицентъра на импийчмъта на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403967-%D1%80%D0%B0%D0%B2%D0%BD%D0%BE%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-124-%D0%B7%D0%B0%D0%BA%D0%BE%D0%BD%D0%B0,-199-%D1%80%D0%B5%D1%88%D0%B5%D0%BD%D0%B8%D1%8F,-1077-%D0%B2%D1%8A%D0%BF%D1%80%D0%BE%D1%81%D0%B0,-55-%D0%BF%D0%B8%D1%82%D0%B0%D0%BD%D0%B8%D1%8F-%D0%B8-%D0%BF%D1%80-%D0%B4%D0%B5%D0%B9%D0%BD%D0%BE%D1%81%D1%82%D0%B8", "text": "През 2019 г. Народното събрание е приело 124 закона, 199 решения, една декларация и обръщение към българския народ. Това сочи справка, подготвена от парламентарния пресцентър и дирекция \"Пленарни заседания, парламентарен контрол и финални текстове\" на Народното събрание. През годината депутатите са имали 82 пленарни заседания, четири от които извънредни. От 1 януари до 20 декември 2019 г. в Народното събрание са постъпили 192 законопроекта, като 90 от тях са внесени от народни представители. Предложените проекти за решения са 219, от които 192 са на депутати. През годината 44-ото Народно събрание е провело 82 пленарни заседания, четири от които извънредни. От 11 януари до 19 декември 2019 г. в Народното събрание са били внесени 1077 въпроса и 55 питания. Парламентът е провел 22 изслушвания на министри и пет разисквания по питания на народни представители. През осмата си сесия (от 1 септември до 19 декември 2019 г.) парламентът е гласувал 41 закона, 74 решения и Декларация във връзка с разширяването на Европейския съюз и Процеса на стабилизиране и асоцииране на Република Северна Македония и Република Албания. Проведени са 37 редовни и две извънредни заседания. Сред приетите от НС нови закони са Закон за държавния бюджет на Република България за 2020 г., Закон за бюджета на държавното обществено осигуряване за 2020 г., Закон за бюджета на Националната здравноосигурителна каса за 2020 г, Закон за публичните предприятия и Закон за марките и географските означения. Парламентът е гласувал промени в Наказателно-процесуалния кодекс, в Гражданския процесуален кодекс и в Данъчно-осигурителния процесуален кодекс,както и в Закона за електронното управление, в Закона за електронните съобщения, в Закона за енергетиката, в Закона за местното самоуправление и местната администрация и др. По време на осмата сесия на парламента министрите са отговорили на 269 въпроса и 15 питания. На най-много въпроси са отговорили министърът на здравеопазването Кирил Ананиев - 49, министърът на регионалното развитие и благоустройството Петя Аврамова - 40, министърът на околната среда и водите Нено Димов - 34, министърът на земеделието, храните и горите Десислава Танева - 33, министърът на финансите Владислав Горанов и министърът на вътрешните работи Младен Маринов - по 25, министърът на образованието и науката Красимир Вълчев - 13, министърът на икономиката Емил Караниколов - 10 и т.н. В този период най-много въпроси и питания са отправили народните представители Георги Гьоков - 33, Георги Стоилов - 25, Красимир Янков - 24, Валентина Найденова - 22, Иван Димов Иванов - 21, Лало Кирилов - 17, Георги Йорданов - 14, Надя Клисурска-Жекова - 13, Светла Бъчварова - 12, Кристина Сидорова и Георги Михайлов - по 10 и т.н. От ПГ \"БСП за България\" са внесли най-много въпроси и питания - 279 въпроса и 19 питания. ПГ на ГЕРБ са отправили 20 въпроса. Народните представители, нечленуващи в парламентарни групи - 15 въпроса и две питания. ПГ \"Обединени патриоти\" са внесли 11 въпроса и едно питане, от ДПС и ПГ \"Воля-българските Родолюбци\" - по 5 въпроса.", "date": "2019.12.23", "title": "Равносметката на парламента: 124 закона, 199 решения, 1077 въпроса, 55 питания и пр. дейности"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403968-%D0%BF%D1%80%D0%B5%D0%BA%D0%B8%D1%82%D0%B5-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-2019-%D0%B0", "text": "Teндeнциятa нa pъcт нa пpeĸитe чyждecтpaнни инвecтиции /ΠЧИ/ в Бългapия пpoдължaвa и пpeз 2019 г. Πo дaнни нa БHБ зa пepиoдa янyapи-oĸтoмвpи тe възлизaт нa близo 953.3 милиoнa eвpo и пpeвишaвaт c 554 милиoнa тeзи oт cъщия пepиoд нa минaлaтa гoдинa. Haй-гoлям oбeм нeтни пpeĸи инвecтиции e peгиcтpиpaн oт Xoлaндия (422 милиoнa eвpo), Гepмaния (233.7 милиoнa eвpo) и Beлиĸoбpитaния (168.3 милиoнa eвpo). Ha пpъв пoглeд pъcтът в пocлeднитe гoдини нe e тoлĸoвa внyшитeлeн. Tpябвa дa ce oтбeлeжи oбaчe, чe чyждитe ĸaпитaли ceгa ce нacoчвaт пpeдимнo ĸъм индycтpиaлни пpoизвoдcтвa и ceĸтopи c виcoĸa дoбaвeнa cтoйнocт, ĸoитo cъздaвaт гoлямa зaeтocт и иĸoнoмичecĸи pacтeж, зa paзлиĸa oт пpeдĸpизиcнитe гoдини, ĸoгaтo бe peгиcтpиpaн бyм нa чyждитe инвecтиции, нo тe бяxa пpeдимнo в oблacттa нa нeдвижимитe имoти, ĸoмeнтиpa БHP. Bъпpeĸи пoлoжитeлнaтa тeндeнция в движeниeтo нa чyждитe инвecтиции ĸъм cтpaнaтa, пpeд влacтитe cтoи тpyднaтa зaдaчa дa пpeoдoлeят дълбoĸитe peгиoнaлни диcбaлaнcи в paзпpeдeлeниeтo нa чyждecтpaнния ĸaпитaл. Южнa Бългapия и oфopмилитe ce тaм няĸoлĸo гoлeми иĸoнoмичecĸи зoни oĸoлo Coфия, Πлoвдив, Xacĸoвo и Димитpoвгpaд пpoдължaвa дa бъдe мaгнит зa oгpoмнa чacт oт чyждитe инвecтиции. C изĸлючeниe нa няĸoи мaщaбни инвecтиции в oблacттa нa aвтoмoбилнaтa индycтpия във Bpaцa (Teĸлac и MД Eлeĸтpoниĸ), Лoвeч (BOCC Ayтoмoтив) и Πлeвeн (Лeoни), в ocтaнaлитe paйoни нa Ceвepнa Бългapия инвecтициитe ca вce oщe нeдocтaтъчни. Cъщeвpeмeннo влoшeнaтa дeмoгpaфcĸa cтpyĸтypa нa нaceлeниeтo в няĸoи peгиoни и peзĸият cпaд нa нaceлeниeтo в гoлeми oблacтни цeнтpoвe пpaви зaдaчaтa пo пpивличaнe нa чyжд ĸaпитaл изĸлючитeлнo cлoжнa, зapaди нeдocтигa нa дocтaтъчнo ĸвaлифициpaнa paбoтнa pъĸa, пopoдeн oт мигpaциoннитe пpoцecи. Πoдaдeнитe зaявлeния зa cepтифициpaнe нa нoви инвecтициoнни пpoeĸти ca зa нaд 850 милиoнa eвpo, oбяви пo-paнo пpeз гoдинaтa Бългapcĸaтa aгeнция зa инвecтиции. Hacĸopo в Coфия бeшe нaпpaвeнa пъpвa cтъпĸa ĸъм eднa oт нaй-мaщaбнитe чyжди инвecтиции в пocлeднo вpeмe. БAИ пoдпиca c ĸopeйcĸo-ĸитaйcĸaтa ĸoмпaния \"Coнгo мoтopc\" и итaлиaнcĸaтa - \"Xaдид xoлдинг\", мeмopaндyм зa нaмepeния зa изгpaждaнe нa зaвoд зa eлeĸтpичecĸи пpeвoзни cpeдcтвa. Двeтe фиpми имaт жeлaниe дa инвecтиpaт в Бългapия 200 млн. дoлapa. Oчaĸвa ce бъдeщaтa инвecтиция дa cъздaдe oĸoлo 2000 paбoтни мecтa. Гoдинaтa щe ce зaпoмни и c oжecтoчeнoтo cъpeвнoвaниe зa пpивличaнeтo нa знaĸoв инвecтитop в oблacттa нa aвтoмoбилocтpoeнeтo. Бългapия зaгyби нa финaлнaтa пpaвa cъcтeзaниeтo c Typция зa нoв aвтoмoбилeн зaвoд нa Фoлĸcвaгeн. Bпocлeдcтвиe oбaчe нeмcĸият aвтoмoбилeн гигaнт cпpя вpeмeннo пpoeĸтa зapaди вoeннaтa oпepaция нa Typция в Cиpия, ĸoeтo oтвapя нoвa възмoжнocт пpeд Бългapия дa ce нaмecи в битĸaтa зa тoзи cтpaтeгичecĸи инвecтитop и дa пpeдлoжи oщe пo-дoбpи ycлoвия oт пъpвoнaчaлнитe. B cъщoтo вpeмe зa пopeднa гoдинa бългapcĸитe eмигpaнти в чyжбинa вepoятнo щe ce oĸaжaт нaй-гoлeмия инвecтитop в cтpaнaтa. Mинaлaтa гoдинa чacтнитe бaнĸoви пpeвoди ĸъм Бългapия възлязoxa нa peĸopднитe 1.17 милиapдa eвpo. 80% oт тaзи cyмa идвa oт cтpaни oт Eвpocъюзa - 833 милиoнa eвpo, a ocтaнaлитe 340 милиoнa ca oт тpeти дъpжaви c гoлeми бългapcĸи oбщнocти ĸaтo CAЩ, Kaнaдa и Typция. Cпopeд Eвpocтaт caмo 4 cтpaни oт EC пoлyчaвaт пoвeчe пapи oт eмигpaнти - Πopтyгaлия, Pyмъния, Πoлшa и Xъpвaтия.", "date": "2019.12.23", "title": "Преките чуждестранни инвестиции в България през 2019-а"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403969-%D0%BB%D1%8E%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B1%D0%B0%D0%BB%D0%B5%D1%82%D0%BD%D0%BE%D1%82%D0%BE-%D0%B8%D0%B7%D0%BA%D1%83%D1%81%D1%82%D0%B2%D0%BE-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B2%D0%B8%D0%B4%D1%8F%D1%82-%D1%88%D0%B5%D0%B4%D1%8C%D0%BE%D0%B2%D1%8A%D1%80%D0%B0-%E2%80%9E%D0%B1%D0%B0%D1%8F%D0%B4%D0%B5%D1%80%D0%BA%D0%B0%E2%80%9D-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8", "text": "През януари, любителите на балетното изкуство ще могат да видят балетния шедьовър „Баядерка”, който чрез прекрасната музика на композитора Лудвиг Минкус и хореографията на Мариус Петипа пренася зрителя в древна Индия и разказва по въздействащ начин чрез музика и танц историята за пламенната любов между баядерката Никия и смелия воин Солор.  В неговия образ на софийска сцена гостува звездата на Мариинския театър в Санкт Петербург и носител на Първа награда на Международния балетен конкурс във Варна - Кимин Ким. Роденият в Сеул артист е носител на редица международни отличия.       Освен в Русия той участва активно и в постановки на Американския балетен театър, във Виенската опера / Wiener Staatsoper/, Кралската опера в Осло, където  през септември 2019 той си партнира в „Баядерка” с нашата примабалерина Марта Петкова. Нея публиката ще види в ролята на Никия.  В спектакъла на 18 януари от 19 часа зрителите ще имат възможност да се насладят и на изпълненията на Венера Христова, Александър Александров, Росен Канев и Румен Бонев. Диригент е Борис Спасов.", "date": "2019.12.23", "title": "Любителите на балетното изкуство ще могат да видят шедьовъра „Баядерка” през януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403970-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F-%D0%B5-%D0%BF%D1%8A%D0%BB%D0%BD%D0%BE-%D1%81-%D0%BF%D0%BB%D0%B0%D0%B7%D0%BC%D0%BE%D0%B4%D0%B8%D0%B8", "text": "Журналистката Цвета Кирилова написа във фейсбук коментар относно хората работещи в държавната администрация: Те самите си мислят, че с ограничените и болезнено скопени представи за нещата от живота, скътани, запарени и вмирисани под полата на политическата партия, са една идея повече от Богове. Обществото, сплашено от нахалното, надменно, безцеремонно предизвикателно, горделиво, обидно, оскърбително, грубо, високомерно, безочливо, безсрамно, цинично, дръзко, свадливо, нагло, презрително, подигравателно, рязко и малоумно поведение на преобладаващия типаж \"леля Дора и бай Ганьо от бюрото командват\", си самовнушава и сваля гарда именно заради катастрофално несполучлив администратор, на който ти и аз им плащаме заплатите и позволяваме на същия този мързелив и недодялан чиновник да си разрешава лукса да не изпълнява работата си навреме. И най-вече да не защитава моя личен интерес! Не само, че ще ме гледа право в очите, не само че ще мълчи и ще отговаря да, госпожо, да, госпожо, веднага, госпожо и незабавно, госпожо, ами ще се моли да има шанс да работи в държавната администрация, защото всички по веригата, оставящи негативни отпечатъци и милион подобни всеки ден, точно по тези конкретни случаи, ще бъдат уволнявани и ще им бъде налагана автоматична поименна забрана за подобна служба и безутешно ще си мечтаят, че някога ще имат втори шанс да работят в държавна или общинска администрация. Питам КОЙ им позволява на тези да се държат като антроподемони и толкова ли няма кой да им обясни реалния им статус? При най-малкото неизпълнение на задачите и ангажимента им да бъдат подчинени на българския гражданин, при най-малкия опит за унижение на НАЧАЛНИКА им, сиреч ДАНЪКОПЛАТЕЦА, излита дисциплинарно на улицата и изчезва от системата. Началникът- гражданите данъкоплатци, нямат все още нужното самочувствие на работодатели, но ние настойчиво и умело трябва всеки ден да работим за създаване на необходимото самочувствие и увереност у българина и резултатите няма да закъснеят! Да, българинът трябва да върне самочувствието си и да знае, че с парите си управлява не само администрацията, но и политическите партии, заедно с премиера и президента. Българският данъкоплатец и гражданин е НАЧАЛНИК на гореизброените. Българският ДАНЪКОПЛАТЕЦ, е РАБОТОДАТЕЛ на държавната администрация, министри, депутати, президенти и прочее. Да, има съвестни служители на системата, но те вече са малцинство, а останалите... останалите принудително трябва да бъдат изпратени в частния сектор, защото няма кой да им изкарва заплатите, комисионните, парите под масата и далаверите, на които тази разкапана и порочна държавна система ги научи. Първо, точно тези, научените и нахитрелите, които цял живот с цялата им рода са на хранилката, са вбесяващо арогантни и бездарни, второ, в голяма степен ги тресе тоталитаризмът и смятат, че с нещо превъзхождат хората, които с гъвкави механизми и много труд в днешните апокалиптични икономически условия, им изкарват заплатите. Същите тези неблагодарници и глупци, в редиците на администрацията, трябва да бъдат уверявани показателно, може и утвърдително, че в тези нечовешки условия на труд в държавата и при тази предпотопна картина в икономиката, има хора в частния сектор, които избачкват заплатите на тези лумпени в администрацията. Те с влизането ми в зоната на моето обслужване започват да ръмжат, да блещят язвително очи, да плюнчат пръсти, да гледат компютъра като внезапно кацнала летяща чиния и да злобеят. Тези, които трябва да четат сега това послание и последващите коментари, тези, които трябва да търсят незабавни решения, са се покрили и чакат да правят изобори постарому. Той народът им казва - \"Дотук беше, каквото беше\", те обаче гледат с маниер от битака да пробутат старите си номера, които да минат за иновация в политиката. Наложете правото си да бъдете уважавани, уважаеми Българи!", "date": "2019.12.23", "title": "В държавната администрация е пълно с плазмодии"}
{"url": "http://www.classa.bg/%D1%81%D0%B2%D1%8F%D1%82/item/403971-%D0%BA%D1%80%D0%B5%D0%BC%D1%8A%D0%BB-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B7%D0%B0-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B7%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "Москва счита, чесанкциите на Вашингтон срещу \"Северен поток-2\" са неприемливии няма да остане без отговор. Това предупреждение отправи говорителят на Кремъл Дмитрий Песков, цитиран от руски медии. Подобни санкции се явяват неприемливи за нас, каза той. Песков отбеляза, че руската страна се надява, че тези действия няма да попречат на завършването на строителството. Такива действия няма да останат без отговор, закани се говорителят на Кремъл. \"Северен поток-2\" ще доставя руски газ на Германия през Балтийско море. Строителството практически е завършено. Към ноември 2019 г. повече от 80% от проекта е завършен, като пускането му в експлоатация е планирано за средата на 2020 г.", "date": "2019.12.23", "title": "Кремъл се закани за отговор на санкциите на САЩ за „Северен поток-2”"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/403972-%D0%BF%D0%B0%D1%80%D0%B8%D1%87%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D0%BD%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D1%82%D1%80%D0%B5%D0%BD%D0%B4%D0%B0-%D0%BD%D0%B0-%D1%83%D1%81%D0%BA%D0%BE%D1%80%D0%B5%D0%BD%D0%B8%D0%B5-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8", "text": "Паричното предлагане в България расте  с 9,3% на годишна база през ноември, показват данните от паричната статистика на Българската народна банка (БНБ). Годишният ръст през октомври беше 8,5%, през септември – 8,3%, през август – 7,7%, юли – 7,9%, юни – 7,8%, май – 9,1%, а през април – 11,1%, отчитат в централната банка.  За един месец „широките пари\" (паричния агрегат М3) се увеличават до 100,587 млрд. лв. Според прогнозните данни на централната банка брутният вътрешен продукт за тази година трябва да достигне 115,729 млрд. лева. Най-бързоликвидният компонент на широките пари  – т. нар. „тесни пари“ (М1), който включва парите извън банките и безсрочните депозити на фирми и разплащателни влогове на домакинствата, се увеличава през ноември с 13,6% на годишна база (12,9% годишен ръст през октомври 2019 година).     В края на ноември 2019 г.  депозитите на неправителствения сектор  са 83,335 млрд. лв., като за една година растат с 8,8% (7,9% годишно повишение през октомври). Спестяванията на бизнеса  в края на миналия месец са 25,711 млрд. лева и на годишна база се увеличават с 11,4% (6,9% годишно повишение през октомври). Депозитите на финансовите предприятия  отбелязват годишно намаление от 2,2% през миналия месец, докато през октомври имаше годишно повишение от 13,7%. Към 30 ноември те достигат 2,958 млрд. лв. Спестяванията на домакинствата и фирмите , които ги обслужват, в края на миналия месец са 54,667 млрд. лв. В сравнение с година по-рано те се увеличават с 8,3%, при 8,2% годишен ръст през октомври.     В централната банка изчисляват, че  нетните вътрешни активи  към 30 ноември са 63,732 млрд. лева и растат с 13,5% на годишна база (12% годишно повишение през октомври 2019 година). В края на миналия месец основният им компонент –  вътрешният кредит , възлиза на 63,276 млрд. лв. и за една година нараства с 11% (9,6% годишно увеличение през октомври). Според банковата статистика  вземанията от неправителствения сектор  през ноември се увеличават с 8,9%, като достигат 64,424 млрд. лв. (7,2% годишно увеличение през октомври. Кредитите за неправителствения сектор  в края на ноември са 62,786 млрд. лв. при 61,320 млрд. лв. към октомври. През миналия месец те се увеличават на годишна база с 9% (7,3% годишно повишение през октомври). От БНБ отбелязват, че изменението в размера на кредитите за неправителствения сектор е повлияно и от нетните продажби на кредити от Други парично-финансови институции (Други ПФИ), чиито обем за последните дванадесет месеца е 365 млн. лева. На годишна база  продадените кредити от Други ПФИ  са 380,7 млн. лв. (в т. ч. 4,8 млн. лв. през ноември), а обратно изкупените кредити – 15,7 млн. лв. (през миналия месец няма обратно изкупени кредити). Заемите за фирмите  нарастват с 5,4% на годишна база през ноември 2019 г. (5,2% годишно повишение през октомври 2019 г.) и в края на миналия месец достигат 34,838 млрд. лв. Кредитите за домакинствата  са 23,833 млрд. лв. и на годишна база се увеличават с 9,5% (9,4% годишно повишение през октомври 2019 година). Жилищните заеми  в края на ноември са 10,642 млрд. лв. и нарастват на годишна база с 14,4% (14,1% годишно увеличение през октомври 2019 година), показват данните на централната банка. Потребителските кредити  възлизат на 11,316 млрд. лв. и за една година се увеличават с 10,9% (10.8% годишно повишение през октомври 2019 година). На годишна база  другите кредити  намаляват с 38,2% (38% годишно понижение през октомври), като достигат 549,2 млн. лева. Заемите, предоставени на финансови предприятия , са 4,115 млрд. лв. и в сравнение с ноември 2018 г. те се увеличават с 46,7% (16,4% годишно повишение през октомври).     Нетните чуждестранни активи  са 57,960 млрд. лв. в края на миналия месец при 59,325 млрд. лв. в края на октомври, като нарастват с 5% в сравнение с ноември 2018 г. (6% годишно повишение през октомври), отчитат в БНБ. През ноември  чуждестранните активи  се увеличават с 4,5% (5,2% годишен ръст през октомври), като достигат 68,066 млрд. лева. Чуждестранните пасиви  са 10,106 млрд. лв. и на годишна база нарастват с 1,3% (0.6% годишно повишение през октомври).", "date": "2019.12.23", "title": "Паричното предлагане продължи тренда на ускорение през ноември"}
{"url": "http://www.classa.bg/%D1%81%D0%B2%D1%8F%D1%82/item/403973-%D0%B1%D0%B8%D1%82%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BF%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0-%D0%BE%D1%82%D0%B2%D1%8A%D0%B4-%D0%B1%D0%B0%D0%BD%D0%BA%D0%B8%D1%82%D0%B5", "text": "Нов фронт се отваря в битката срещу прането на пари в Европа. След поредица от скандали за милиарди евро властите в Прибалтика – където бе и един от най-големите случаи на пране на пари, започна нов удар срещу опитите за измама. Този път мишена са компаниите за платежни услуги, които, освен че улесняват електронната търговия, често пъти се използват и за изпращане на пари в чужбина на ниски цени. Съществуват рискове обаче да бъдат използвани за незаконни трансакции, докато контролът е съсредоточен върху традиционните банки. За подобна опасност бе сигнализирано по-рано през годината от северните държави, които се оказаха в центъра на събитията със случващото се с Danske Bank, която призна, че голяма част от 230-те млрд. долара, преминали през естонския й клон, най-вероятно са с незаконен характер. Налице са също и притеснения за глобални играчи като базираната в Лондон компания Revolut, получила европейски банков лиценз в Литва. Засега най-мащабни мерки взимат властите в Талин, Рига и Вилнюс – хъб за финтех компании. От началото на месеца полицията в Естония е задържала трима служители на компанията GFC Good Finance Company AS във връзка с обвинения в пране на пари и незаконно присвояване. GFC, която оперира от 2013 г. и контролира над половината от пазара на стойност 183 млн. евро през първото тримесечие, оттегли лиценза си през май. Според властите компанията има сериозни нарушения на законодателството в страната. През април AS Talveaed, която обслужва чуждестранни рискови клиенти от 2011 г., също бе лишена от лиценз след „няколко години“ на нарушения. В Литва централната банка наложи глоба на компанията MisterTango UAB в размер на 245 000 евро през октомври за нарушаване на законите за борба с прането на пари и финансиране на тероризъм. Това е трето нарушение от 2016 г. насам. В Латвия също са налице подобни притеснения. Властите определиха обслужването на някои чуждестранни клиенти като високорисково заради пропуските в процедурите по проверката им. В документ за оценка на риска, публикуван тази година, се посочва, че фирмите, предоставящи услуги на местни клиенти, също могат да станат обект на схеми за укриване на данъци. Рисковете „са увеличават от високата уязвимост на сектора“, се посочва в текста. „Електронните пари и компании за разплащания представляват наистина голяма опасност“, посочи през септември Илзе Знотиа, която е начело на латвийската служба за финансови разследвания.  ", "date": "2019.12.23", "title": "Битката срещу прането на пари в Европа се разширява отвъд банките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403974-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D1%80%D0%B0%D0%B4%D0%B5%D0%B2-%D0%BF%D0%BE%D0%BD%D0%B5%D0%B6%D0%B5-%D0%BE%D0%B1%D0%B8%D1%87%D0%B0-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B4%D0%B0-%D0%B4%D0%BE%D0%B9%D0%B4%D0%B5-%D0%B4%D0%B0-%D1%8F-%D0%B2%D0%B8%D0%B4%D0%B8-%D1%82%D1%8F-%D0%B5-%D0%B2-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F", "text": "Да дойде да види какво са свършили неговото правителство. За 17 км път - 240 млн. лв. За същия път 38 км - 46 млн. лв., отбеляза премиерът и попита - кой беше кръстил тунела на името дъщрята си? Понеже Радев много обича да говори за корупцията, да дойде да види какво са свършили неговото правителство. За 17 км път - 240 млн. лв. За същия път 38 км - 46 млн. лв. са дадени.  Това каза премиерът Бойко Борисов при инспекцията на пътя Кричим - Михалково. Борисов покани Румен Радев да дойде да види корупцията на място.   „Ето я корупцията, да отива да я гледа. Тя е видима, кои са управлявали тогава, кои са го строили. Кой беше си кръстил тунела на името дъщрята си... Тя е написана корупцията, тя е в неговата партия. \", каза премиерът в Михалково.  „Изпращаме успешна година, с голям ръст на икономиката, стабилни финанси, с трайно повишение на доходите. От папата до Белия дом най-важните хора в света дадоха оценка за България, имаме етнически мир, а регионите са в растеж“, подчерта премиерът, видомо доволен от инспекцията на ремонтираните над 36 км от третокласния път III-866 Кричим - Михалково – Смолян. Инвестицията в трасето е по ОП „Региони в растеж“ и е за над 52 млн. лв. Той посъветва всички да дадат на работниците си заплати и бонуси, за да бъдат щастливи. Борисов попита всички, които днес присъстваха на изходната точка на обиколката му, къде е коледната любов и разказа как като е минавал през Асеновград министърът на финансите Владислав Горанов се е шегувал със сватбените рокли. “Сега се оказа, че ще се жени май месец“, каза той и се усмихна на стоящия до него Николай Нанков. „Ще слизаме за рокля“, заяви той на Дани Каназирева. Сред насъбралите се хора Борисов видя и едно малко детенце, а майката му каза: „Ето, къде е бате Бойко“. „Какъв бате съм!“, възкликна премиерът и разказа за неговите внучета. „Моите като се родиха и казаха: „Мислим за име“. Ами мислете, им казах – то и утре ще мислите, за инкасатора за ток, вода“, заяви Борисов. На журналистически въпрос каква година изпраща България, премиерът Бойко Борисов отговори, че изпращаме една успешна година с голям ръст на икономиката, със стабилни финанси, повишение на доходите. Третокласният път е основна пътна връзка за жителите на Михалково, Кричим и Девин с град Смолян и к. к. „Пампорово“. Участъкът осигурява и бърз достъп до път І-8 Пазарджик - Пловдив. По време на огледа на трасето заедно с премиера Борисов бе заместник-министърът на регионалното развитие и благоустройството Николай Нанков.  „Това е изключително важен пробив за Смолян, за бизнеса, за целия регион, за туризма. Беше дупка до дупка, нито беше укрепен. Всичко вече е с нови мантинели – 30 километра, с бетонни стени направено. Ето и мрежи – за да може да предпазват напролет, като дойдат срутищата“, отбеляза премиерът Борисов. Той изтъкна, че стотици хиляди тонове скална маса е била изнесена и след това е била изградена мащабната подпорна стена.  Премиерът Бойко Борисов посочи, че строително-ремонти дейности по участъка приключват за по-малко от 8 месеца. По думите му преди това е имало изключително тесни трасета, по които не е могло да се завива. А в момента и пешеходците се движат спокойно, заради разширения и направени тротоари.  Министър-председателят Бойко Борисов добави, че догодина по това време ще има още един пробив за Гърция – към ГКПП Рудозем-Ксанти, което ще е от изключителна полза за бизнеса и туризма в региона.  Премиерът Борисов каза още, че правителството е насочило вниманието си към Родопите, Северна България и Северозапада, за да се гарантира развитието им. „Трябва да браним работниците като зениците на очите си, защото те дават Брутния вътрешен продукт“, подчерта премиерът Борисов по време на инспекцията на един от най-живописните пътища у нас.  Участъкът, на който Борисов направи оглед, е разделен на два лота - 22 и 23. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“ . Този участък е с дължина 21,1 км. Той вече е с нова пътна настилка, подобрено отводняване, нова маркировка, пътни знаци и ограничителни системи. Ремонтиран е и мостът над река Чурековска в село Михалково. По проекта са изградени 10 подпорни стени с различна височина от 2 до 6 метра. По трасето са монтирани високоякостни мрежи за предотвратяване свличането на камъни и земни маси.  В лот 23 е участъкът от изхода на Кричим до яз. „Въча“ . И в този участък са изградени подпорни и укрепителни стени с различна височина, укрепени са откосите с високоякостни мрежи. В този участък са ремонтирани 4 големи мостови съоръжения и тунела „Кричим”, с дължина 130 м. Тунел „Кричим“ е изграден през 1963 г., като от тогава досега не беше ремонтиран. Съоръжението е с нова хидроизолационна и дренажна система, нова пътна настилка, тротоари, енергоефективна осветителна система и др. „Регионите са в растеж: Родопите, Северна България, метрото в София, пречиствателни станции. Всички кметове са получили, но искат и още. Заводите работят. 100 тира на ден минерални води се изкарват оттук само. 7 % ръст. Избори минаха няколко – успешни за нас“, добави Борисов.     ", "date": "2019.12.23", "title": "Борисов към Радев: Понеже обича да говори за корупция да дойде да я види! Тя е в неговата партия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403958-%D0%B1%D0%BB%D1%81-%D0%B8-%D0%BD%D0%B7%D0%BE%D0%BA-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BF%D0%BE-%D0%BD%D1%80%D0%B4", "text": "Очаква се днес да се проведат окончателните преговори по Националния рамков договор за 2020-2022 година между Управителния съвет на Българския лекарски съюз и Националната здравноосигурителна каса.   Според проекта на договора, Касата ще продължава да плаща всички препарати за хронично болни пациенти. За профилактичните прегледи няма да има ограничение. Изписването на рецепти също остава по стария ред. Запазва се 24-часовото разположение на личните лекари. Предвижда се да бъдат увеличени цените на 251 клинични пътеки и на 7 клинични процедури. Болниците трябва да отделят не по-малко от 35 на сто от месечния си приход от Касата за заплати. В писмо до медиите от ръководството на столичната организация на общопрактикуващите лекари предупреждават обаче, че проектът за рамков договор за догодина създава проблеми с рецептите за лекарства за повече от 30 дни. Няма да може да се изписват медикаменти на тримесечни рецепти и ще се налага пациентите да купуват част от лекарствата си поради новите ограничения, поясняват семейните лекари.  Диалогичността в разговорите за НРД тази година е на по-високо ниво, каза пред „Хоризонт“ д-р Николай Брънзалов, заместник-председател на Българския лекарски съюз, който е и общопрактикуващ лекар. 30% от постъпващите средства в лечебните заведения да бъдат за заплати на лекарите и медицинските специалисти – за това решение на Българския лекарски съюз припомни д-р Брънзалов. „А чисто административно как това ще трябва да се впише в НРД е въпрос на чисто административна работа. Ние имаме доброто желание всичко да бъде на чисто и на светло, да има яснота по въпроса“, коментира Николай Брънзалов. Позицията на БЛС е, че трябва да има разлика в клиничните пътеки за деца и възрастни. „В крайна сметка детското здравеопазване е приоритет и трябва там да бъдат насочени повече средства“, посочи Брънзалов, според когото за лечението на едно дете се изискват „доста повече средства, усилия, апаратура и отговорността е много по-голяма“.", "date": "2019.12.23", "title": "БЛС и НЗОК преговарят окончателно по НРД"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403959-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%BB%D0%B0%D0%B2%D0%B5%D0%BD%D0%B0-%D0%B2%D1%8A%D1%82%D0%BE%D0%B2%D0%B0-%D0%BD%D0%B0%D0%B9-%D1%89%D0%B0%D1%81%D1%82%D0%BB%D0%B8%D0%B2%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D1%81%D0%B2%D0%B5%D1%82%D0%B0", "text": "Славена Вътова се изфука, че е гледала на живо мача от Висшата лига между Тотнъм и Челси (0:2) вчера. Славена бе на новия стадион на „шпорите” в Лондон заедно със съпруга си Юлиан Цолов, с когото страстно се целуват.  БЛИЦ обаче разбра кой е причината Вътова да пътува до Англия и да изгледа на живо лондонското дерби. Това е нейният добър приятел Димитър Бербатов. Именно бившият ас на Тотнъм е уредил Славена и Юлиан с билети за двубоя с Челси.    „Още преди месец Славена се обади на Митко и го помоли да намери пропуски за мача. Те бяха планували с мъжа си пътуване до Лондон и искаха да гледат някой интересен мач. Бербо само с едно-две телефонни обаждания осигури безплатните билети. Славенчето подскочи до небето от кеф и каза, че благодарение на Бербатов се чувства най-щастливата жена на света”, издадоха наши източници.  Те за пореден път поясниха, че между Димитър и Славена няма никакви интимни отношения.  „Категорично няма. Двамата са просто добри приятели и нищо повече. Знаете, че през пролетта се появиха писания, че са любовници. Повод за тази мълва станаха срещите им. Те понякога се виждат и обядват заедно, но нищо повече. Семейни приятели са и не виждаме защо трябва да се прави от мухата слон”, коментират информаторите на БЛИЦ.", "date": "2019.12.23", "title": "Бербатов направи Славена Вътова най-щастливата жена на света!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403960-%D1%84%D0%B8%D1%80%D0%BC%D0%B8%D1%82%D0%B5-%D0%BF%D1%80%D1%8A%D1%81%D0%BA%D0%B0%D1%82-%D0%BF%D0%BE-50-%D0%B1%D0%BE%D0%BD%D0%B0-%D0%B7%D0%B0-%D0%BA%D0%BE%D1%88%D0%BD%D0%B8%D1%86%D0%B8-%D1%81-%D0%BF%D0%BE%D0%B4%D0%B0%D1%80%D1%8A%D1%86%D0%B8", "text": "Българските фирми инвестират между 200 и 50 000 лв. за коледни кошници с подаръци за служителите и свои клиенти и бизнес партньори. Това каза онлайн търговец от бранша, цитирани от в. „Монитор\". По думите му сумите са много различни и е трудно да се определи средна сума. „Всичко зависи от капацитета, оборота и големината на фирмите - по-малките инвестират по 200 лв., други харчат за целта и по 50 000 лв.\", сподели той. Друг голям фактор е до кого има допир конкретната фирма - някои фирми поръчват за клиенти, други за собствените си служители. По-често се търсят кошници от 100 лв. „Кошниците са само за тези, които винаги го правят – няма нещо по-различно от минали години\", коментираха от Българската търговско-промишлена палата (БТПП). Коледните изненади струват между 50-400 лв. По-евтините кошници са малки като размер и побират едва няколко плода, като ябълки, круши, портокали и грейпфрут. Те обаче не са толкова търсени, тъй като не предлагат голямо разнообразие. Срещу 70-80 лв. пък получаваме уиски или друг тип алкохол, заедно с печени ядки, шоколадови бонбони и добре украсена кошница. По-скъпите от 100-200 лв. са по-харесвани. Те включват няколко кутии шоколадови бонбони, вино, празнична опаковка, а на места и коледна украса, като клончета, шишарки и коледни топки. Сред офертите може да се намерят и подаръчни кошници от по 900 лв. Срещу сумата получаваме бонбониера, уиски, коняк, шампанско, трюфели, няколко вида шоколадови бонбони, лешников крем, гигантска шоколадова топка и коледна украса. Така само с няколко клика спестяваме обикалянето и мъкненето на всички продукти, включително на огромна кошница. Предложения за семейства също има, като в тях са включени чай, соленки с ръчно изпечено масло и бадем, зрънца кафе, бисквити и красива метална кутия. Някои онлайн търговци предлагат намаления за покупки в последния момент. Те са между 6-8% или с 2-4 лв. по-малко от първоначално обявената цена. С тях обаче реално си плащаме част от доставката, която излиза 6 лв. Правото на връщане до 14-дневен срок се запазва и при този тип подаръци.", "date": "2019.12.23", "title": "Фирмите пръскат по 50 бона за... кошници с подаръци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403961-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D1%81-%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%B8-%D0%B4%D1%83%D0%BC%D0%B8-%D1%83%D0%B6%D0%B0%D1%81%D0%BD%D0%BE-%D0%B5", "text": "Първата дама на България публикува доста притеснителни думи в личния си фейсбук профил. Около полунощ Десислава Радева написа доста странни редове в социалната мрежа. „Случвало ли ви се е да искате да помогнете и да не знаете как точно? Ужасно е!\", така започва постът на съпругата на президента Румен Радев. „Правиш го за човека, ала дълбоко в теб зрее страх да не го обидиш, засегнеш достойнството му, да не го сметне за подаяние... Да намериш формулата, в която той не се вижда като пореден елемент, а като решаващ фактор... Трудно е да намериш верния път за помощ...\", сподели още Радева. Какво е провокирало думите й така и не става ясно. Десислава Радева сподели и песента \"Under Your Scars\"в изпълнение на Godsmack. \r\n      ", "date": "2019.12.23", "title": "Съпругата на президента Радев с притеснителни думи: Ужасно е!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403962-%D0%B0%D0%BD%D0%B4%D1%80%D0%B5%D0%B9-%D1%80%D0%B0%D0%B9%D1%87%D0%B5%D0%B2-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B4%D1%8A%D1%80%D0%B6%D0%B8-%D0%B4%D0%B5%D1%82%D0%BE%D0%BD%D0%B0%D1%82%D0%BE%D1%80,-%D0%BD%D0%B8%D0%BD%D0%BE%D0%B2%D0%B0-%D0%BF%D1%80%D0%B5%D1%84%D0%BE%D1%80%D0%BC%D1%83%D0%BB%D0%B8%D1%80%D0%B0-%D0%B1%D1%81%D0%BF,-%D0%B3%D0%B5%D1%80%D0%B1-%D0%BF%D1%80%D0%B5%D0%B2%D0%B7%D0%B5-%D1%81%D0%B4%D1%81", "text": "Що се отнася до ДПС, Райчев заяви, че проблемът на тази партия е много сериозен. \"Това, което видяхме на изборите е, че по-голямата част от гласувалите не са турци. Политическата година бе много интересна. Имаше два пъти избори и двата пъти ГЕРБ спечели. Това заяви в ефира на БТВ социологът Андрей Райчев по повод отминаващата политическа година у нас.  \"ГЕРБ превзе СДС и си реши проблема в дясното. Много стабилизираща за тях формула е и доста проветряваща позиция\", каза още той. \"Друг много голям катаклизъм за ГЕРБ бе напускането на Цветанов\", уточни социологът. По думите му Бойко Борисов и Цветан Цветанов не отидоха във война. \"Цветанов държи детонатор, но не го пусна. Друг успех за тях е, че ГЕРБ си махнаха подозрението на американците. Борисов успя да преформулира отношенията си със САЩ\", заяви още той.  Райчев е категоричен, че Корнелия Нинова е преформулирала БСП. \"БСП винаги отстъпва, винаги търси компромис. БСП се държи комплексарски, но Нинова я махна тази политика, но не ѝ се получава. Българите не приемат този вид държане. Това е бившата комунистическа партия и има очаквания към нея. Нинова се опитва да се държи като една от многото партии, но това май не е така. През май ще има преки избори и Нинова ще ги спечели с много, нямам съмнения в това\", коментира социологът.  Що се отнася до ДПС, Райчев заяви, че проблемът на тази партия е много сериозен. \"Това, което видяхме на изборите е, че по-голямата част от гласувалите не са турци. Когато партията загуби политическата си монолитност - трудно ще влиза в скандали. По-укротена е, не от външни ситуации, а отвътре. Сега много внимават\", смята той.  \"Конфликтът между президента и премиера ще продължи. През 2021 идват избори и за президент и за премиер. Президентът много умело изигра картите си с прокурорските скандали. Той успя да запази достойнство и умно присъствие\", коментира той. На въпрос дали Румен Радев се държи като опозиционен лидер, Райчев заяви, че държанието му е по-скоро като на народен лидер.    ", "date": "2019.12.23", "title": "Андрей Райчев: Цветанов държи детонатор, Нинова преформулира БСП, ГЕРБ превзе СДС"}
{"url": "http://www.classa.bg/%D1%81%D0%B2%D1%8F%D1%82/item/403963-%D0%BA%D0%B8%D1%82%D0%B0%D0%B9-%D0%BC%D0%BE%D0%B6%D0%B5-%D0%B4%D0%B0-%D1%83%D1%81%D1%82%D1%80%D0%BE%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%E2%80%9C%D0%BA%D0%B0%D1%80%D0%B8%D0%B1%D1%81%D0%BA%D0%B0-%D0%BA%D1%80%D0%B8%D0%B7%D0%B0-2-0%E2%80%9D", "text": "Очевидно Доналд Тръмп е преследван от „лаврите“ на Джон Кенеди. Политиките на настоящия американски президент може да доведат до нова версия на Карибската криза. \"Полезността\" от разполагането на крилати ракети със среден и по-малък обсег в Азиатско-Тихоокеанския регион беше обявена от командира на ВВС на САЩ в Тихия и Индийския океан. Тази стъпка от Вашингтон ще създаде заплаха както за Китай, така и за Руската федерация. На какво ще бъдат принудени да отговорят Пекин и Москва? Има силно впечатление, че съответното политическо решение в Белия дом вече е взето. Президентът Тръмп по-рано заяви, че е необходимо да „озаптят“ Русия и Китай, и той е човек на действията. Последствията обаче могат да се окажат много сериозни за самите САЩ. Сред потенциалните плацдарми за американски ядрени ракети в Азиатско-Тихоокеанския регион са Япония, Южна Корея и Тайван. Вариантът с Южна Корея е един от най-реалистичните, тъй като позволява да се застрелят три заека с един куршум: китайският севернокорейския и руския. От Сеул до Пекин са по-малко от хиляда километра, до Владивосток - малко повече от 700 километра, до Пхенян - по-малко от 200 километра. Чрез разполагане на ядрено оръжие в Република Корея Пентагонът ще може да нанесе обезоръжаващ удар срещу основните си противници в региона. Времето за полет ще бъде няколко минути. Освен това ракетно нападение от страна на Южна Корея или Япония върху Китай или КНДР може да се възприема като ядрена заплаха за руския Далечен Изток. Ще има критично малко време за решение. Също толкова опасно е разполагането на американски ракети със среден обсег в Тайван. От този остров по-голямата част спокойно се прострелва континентален Китай. Пентагонът ще може незабавно да унищожи военната и гражданска инфраструктура на КНР: атомни електроцентрали, съоръжения за съхранение на петрол, мостове, железопътни линии, пристанища, индустриални центрове. Защо САЩ решиха да изострят ситуацията именно сега? Отговорът е прост: Вашингтон вече е пропуснал превръщането на Китай в икономически гигант, превърнал се в истински конкурент на американската хегемония. Сега той е изправен пред задачата да не позволи на КНР да се превърне от “средна категория“ във военно отношение в „тежка категория“. Китайската ядрена триада все още е по-слаба от руската и американската. Той също няма развита мрежа от чуждестранни военни бази, въпреки стъпките в тази посока. Китай е заобиколен от страни, съюзни със САЩ. Пекин обаче е малко вероятно да развее бяло знаме. Той вече разполага с ракети със среден обсег на действие CJ-10K, копирани от съветския X-55. Реципрочните стъпки на Китай вероятно също ще повторят рецептите от времената на СССР. Принудено се предполага разполагането на китайски ядрени ракети в Куба или Венецуела, които са силно задлъжнели на Пекин. Вероятно Китай и Руската федерация ще трябва да координират по някакъв начин своите защитни мерки. Историята се повтаря. Превод: В.Сергеев", "date": "2019.12.23", "title": "Китай може да устрои на Тръмп “Карибска криза - 2.0”"}
{"url": "http://www.classa.bg/%D1%81%D0%B2%D1%8F%D1%82/item/403964-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%BA%D1%80%D0%B5%D0%B4%D0%B8%D1%82-%D0%B2-%D0%BA%D0%BD%D1%80", "text": "Правителството на КНР официално обяви въвеждането на т.нар. „система за социален кредит“/ССК/.Среща се и името „система за социален рейтинг“. В ход е тестирането на пилотен проект, като от следващата 2020 година започва прилагането на унифицирана система за всички граждани на страната. Предполага се, че ще се премине през редица изменения и подобрения преди да придобие окончателния си вид. Вестта за ССК предизвика глобална дискусия във връзка със същата. На Запад стартираха атаки срещу КНР, че системата е нарушение на основните човешки права. Даже някои анализатори я обявиха за «електронен концлагер». От друга страна някои руски автори отбелязват, че става дума за «неизследвано поле на грандиозен обществен експеримент». (/1/Вж. Пироженко В.  ). Несъмнено Китай също има своите предпоставки, фактори и аргумента за използването на ССК, които също така заслужават сериозно внимание.Така или иначе в лицето на системата за социален кредит, независимо от това, каква окончателна форма ще приеме тя в бъдеще, не просто Китай, но светът се сблъсква с огромни предизвикателства. Всичко това определя актуалността и важността на темата за системата за социален кредит, която тема привлича и нашето внимание. Първите стъпки по създаването на „системата за социален кредит“ Първите стъпки свързани с внедряване на ССК започват в Китай през 2007 год. Те имат отношение към създаването на разширена система за оценка на платежоспособността и честността на кредитополучателя. С прехода в КНР към пазарни отношения и развитието на частната собственост рязко нарастват финансовите трансакции преминаващи извън държавните канали. Това води до увеличаване на антиобществени и престъпни действия.Тези тенденции водят до сериозно влошаване на климата на общественото доверие в страната. Съответно в отговор на такава ситуация като се ползват от опита на рейтинговите кредитни бюра на Запад – САЩ, Западна Европа и Япония, започва да кристализира създаването на системата за социален кредит. През 2014 год. тази идея е трансформирана в по-широк смисъл. За да се оцени надеждността на физическо или юридическо лице като добросъвестен кредитополучател, е добавена оценка на всички аспекти на социалното му поведение. На 14 юли 2014 год. китайското ръководство за първи път публикува основните моменти, свързани с плана по създаване на система за социален кредит.(/2/ 国务院关于印发社会信用体系建设规划纲要(2014-2020年）的通知- Държавният съвет за създаване на система за социален кредит. Известие за планиране на основни моменти/2014-2020/, в   content_8913.htm). Ключова цел на ССК е посочено «строителството на хармонично социалистическо общество». За координация предвид внедряване на систевата е създадена специална комисия при Политбюро на ЦК ККП/Китайската комунистическа партия/. В посочения по-горе документ от 2014 г. е предложено да се създаде надеждна система до 2020 г., „насърчаваща почтеността и наказващи измами“, за да превърне честността и надеждността в „обща ценност и правило на поведение за цялото общество“. Също така се посочва, че „липсата на доверие“ се е превърнала в „слабо място“ в китайското общество и допринася за фалшифициране на продажбите, за укриване на дългове, за измами с кредити и други. Всичко това пречи на развитието на Китай.Отговорностите за прилагането на ССК са възложени на Националната комисия за развитие и реформи на Китай. В центъра на CCK е поставена честността на действията на субектите на пазарните отношения; не само навременно погасяване на банков заем, но и, например, поведението в самолет или във влак става обект на оценка. В 2015 год. осем компании получават лиценз за пускане в действие на тестови системи, сред които са «Групата Алибаба» и «Тенсент»/Tencent/. В 2017 год. ССК започва да действат в отделни градове. Първата демонстрационна зона на системата за социален кредит е създадена в района на делтата на река Яндзъ, който включва Шанхай и провинциите Дзянсу, Анхуей, Джъдзян с общо население от около 100 милиона души. Бързо развива ССК на град Шанхай, на Нанкин, на Сямън. Трябва да се подчертае, че тази първа масова демонстрация е основана на т.нар. «система за добър кредит» или «система за поощряващ кредит». Жителите на Шанхай получават достъп до своята оценка чрез специално мобилно приложение след въвеждане на идентификационния номер и преминаване на теста за разпознаване на лицето. Жителите на Сямън над 18 години могат да използват официалния профил на Credit Xiamen в платформата за бързи съобщения WeChat, за да проверят резултатите си. На 1 май 2018 год. встъпват в сила ограничения за физически лица (граждани) и юридически лица (фирми и предприятия) с ниска степен на надеждност, т.е. влиза в действие «системата за порицание». Западната критика на „системата за социален кредит“ на КНР Следва да се отбележи, че още от първите стъпки на формиране на системата за социален кредит в КНР тя става обект на внимателно наблюдение от страна на Запада и най-вече на САЩ, както и на все по-ожесточаваща се критика. Не се пестят зловещите обвинения, че става дума за „цифрова диктатура“, „електронен тоталитаризъм“ и даже „електронен концлагер“. В ход влиза и атаката от позицията на антиутопията на британеца Джордж Оруел „1984“. Утвърждава се, че на практика антиутопията за която говори Оруел настъпва не през 1984, а през 20230 год., т.е. с влизането в действие на системата за социален кредит. Очаква се непрекъснатото наблюдение, което идва с новата система, която трябва да черпи огромни количества данни от различни традиционни и цифрови източници.Полицейските служители използват камери, дронове, ителигентни очила и други съвременни средства за да наблюдават ефективно гражданите. Прави се връзка с т.нар. „Система на досиетата“(кит.ез. 档案, пинин - Dǎng'àn), при което по думите на западните анализатори на практика се минава към „електронни досиета“. В крайна сметка всичко се обобщава с извода, че става дума за нарушаване на правата на човека и „комунистически тоталитаризъм“. В тази връзка бихме напомнили приказката, че някои „виждат сламката в окото на другия, а не забелязват гредата в своето“. Едва ли трябва да се забравя, че именно в САЩ съществува най-изтънчената и развита система на електронни досиета, включително отпечатъци на палците, както и на електронно наблюдение, обхващаща Интернет и социалните мрежи.При това става дума не само за система отнасяща се само до САЩ, но и до такава на глобално равнище, действаща по отношение на чужди държави и чужди граждани. Достатъчно е тук само да споменем системата ECHELON - глобална електронна разузнавателна система, действаща в рамките на споразумение за радиотехническа и разузнавателна сигурност между Великобритания - САЩ (Австралия, Канада, Нова Зеландия, Великобритания, Съединените американски щати; известно още като Споразумение UKUSA, AUSCANNZUKUS или Five Eyes) (/3/, вж. напр. REPORT on the existence of a global system for the interception of private and commercial communications (ECHELON interception system) (2001/2098(INI) в   sides/getDoc.do?pubRef=/EP//NONSGML+REPORT+A5-2001 0264+0+DOC+PDF+V0/ /EN&language=EN). Същност и функциониране на „системата за социален кредит“ CCK по своята същност представлява общонационална интегрирана услуга за обмен на данни. Нейната цел е подобряване на публичната администрация на базата на използване на иновативни интернет технологии. Отделни големи фрагменти от тази система се прилагат в много западни страни. В САЩ, например, нарушенията на пътния трафик се наблюдават с помощта на камери за наблюдение със съответните записи в кредитната история, което се отразява на получаването на кредит, работа и наем. Но въвежданата в Китай система за социален кредит превръща съвременното китайско общество в нещо ново, непознато - различно от западния социален модел, но също така и на други съществували до ден днешен модели. С развитието на ССК се обхващат все по-голям брой области и дейности. Освен кредитни и финансови дейности, системата за социален кредит включва фирми от реалния сектор на икономиката, тези за недвижими имоти, туристическата индустрия, рекламния пазар, кино и концертни дейности и градски услуги. Във всяка от тези области се появяват „черни/наказателни/ списъци“ и „червени/поощрителни/ списъци“. Данните от публичните и частните субекти се комбинират в централна база данни – т.нар. „Национална платформа за обмен на кредитна информация“ (НПОКИ). Чрез тази „Платформа“ информацията за физическо или юридическо лице се предоставя на държавните институции, градските управи, банките, индустриалните асоциации и широката общественост, за да могат да разработят свои собствени оценки на отделни лица. Правителството на КНР стриктно следи предотвратяването на изтичането на данни от Платформата и нейното правилно използване. Правителствените агенции систематично попълват и актуализират „червените“ и „черните“ списъци, които се изпращат на НПОКИ. Например на официалния уебсайт на CCK е посочено, че „през април 2019 год. съответните органи добавиха 342 208 нови съобщения в черния списък на НПО, в които бяха включени 299 998 лица, от които 69 470 са юридически лица, а 230 528 са физически лица“. На този сайт всеки субект може да научи за поощренията и ограниченията спрямо себе си, като въведе своето име и номер на лична карта. Китайските експерти подчертават, че CCK няма да замести китайската правна система или морални принципи: „Те се допълват взаимно“. Съществуват цяла редица прояви на негативно обществено поведение, които не подлежат на законови санкции. Т.е. те не явяват престъпления съгласно буквата на закона. Но несъмнено те са морални укорими. Принципиално погледнато маса нарушения на обществения морал не са законно наказуеми. Но чрез СКК такива антиобществени прояви се подлагат на различни финансово-икономически санкции. Освен това се смята, че макар и сравнително леки ограниченията и санкциите налагани чрез CCK позволяват да се спре на начален етап развитието на антисоциалното поведение, така че то да не прерастне в престъпна проява. И обратно, редица позитивни обществени прояви, които са в подкрепа не само на обществения морал, но и на социалната динамика, като правило трудно получават някакво поощрение освен понякога трудно уловимия морален престиж, който изпитва самият носител на такова поведение. Чрез ССК става възможно носителите на позитивна социална проява да получат не само морално признание, но и финансово-икономическо поощрение. Системата за социален рейтинг също така влияе положително на атмосферата в обществе като цяло. Руските изследователи Е. Ларина и В. Овчинский справедливо посочват, че ССК подобрява доверието в китайското общество, като посочват връзката с традициите на китайската култура на хармонизация на обществените отношения(/4/ Ларина, Е., Вл.Овчинский. Китайская система социального кредита: традиции и технологии, в  sotcial_nogo_kredita_traditcii_i_ tehnologii). В ССК се взема предвид не само честността на гражданина или юридическото лице във финансови и кредитни операции, но и неговото поведение.За „червения/поошрителния/ списък“ , т.е. като позитивни се приемат такива прояви като: Донорство(кръв, средства и други) – за физически лица; Ангажиране в социална дейност – помощ на възрастни и други; Дарения за бедни хора и други; Подкрепа на силите на реда: Други. Съответно влизането в „червения списък“ се поощрява чрез: Възможност за получаване на държавна работа и повишаване по служба; Приоритет за децата при постъпване в различни видове образователни институции; Улеснен достъп до банков кредит; Намалени данъци; Други. В „черния/санкционния/ списък се включват физически и юридически лица, които осъществяват такива отрицателни прояви като: Възпрепятстване или неизпълнение на съдебни решения; Използване на фалшиви лични карти; Нерегулярни грижи за възрастните родители или изоставяне на собствено дете; Нарушаване на правилата за движение по пътищата; Измами „он лайн“ или разпространяване на слухове и лъжи по Интернет и социалните мрежи; Нарушения на патентно и авторско право; Други. Съответно включените в „черни списъци“ са обект на такива санкции като: Забрана за работа в държавни и друг вид публични институции; Отказ от социално осигуряване; Оособено щателна митническа проверка; Забрана за заемане на ръководни позиции в хранителната и фармацевтичната промишленост; Отказ на самолетни билети и пътуване в скоростните влакове; Отказ от предоставяне на места в луксозни хотели и ресторанти; Други. Що се отнася до влизането в „черния списък“, то само по себе си не превръща човек в непоправима личност. Първо, преди да бъде включено в „черния списък“, засегнатото лице трябва да бъде информирано за основанията за такава мярка. Второ, му се дава време да „поправи негативното поведение и да премахне неблагоприятните последици“, което го изважда от „черния“ списък. Предвиден е и компенсационен механизъм за погрешно включване в списъка. Концепцията на ССК от 2014 г. не въвежда точки за социалните кредити за гражданите. Днес в Китай такива точки не се определят. Въпреки това в страната има местни пилотни проекти, в които функционират собствени системи за социална оценка на жителите и там често се дават точки. Засега това не води до незабавни последици. Точките помагат на ръководителите на държавни или частни структури да вземат кадрови решения при наемане на работа, а също така при финансови транзакции. Подробностите за изпълнението на тези проекти се оставят на преценката на местните власти. За събиране на информация за физически и юридически лица се използват данни от публични и частни субекти, интернет и социални мрежи, взаимодействие с потребителите на Интернет и данни от външни камери за видеонаблюдение, съобщения от съседите по местоживеене, които задължително подлежат на проверка, информация на гражданите за себе си и други. За да се осъществи ССК редица частни IT-компании разработват различни мобилни платформи. Вместо заключение  Опитът от прилагането на ССK в Китай заслужава внимателно проучване. Китайската специфика е в това, че при управлението на 1.4 милиарда души, различните данни се интегрират в единна национална система. Това увеличава способността на държавата да предотвратява терористичните актове, ограничава в възможностите за подготовка на антизаконни насилствени действия, за корупционни и други видове антиобществени и престъпни прояви. Тук може да се говори за наличието на две основни алтернативи. При първата от тези алтернативи Системата за социален кредит е полезна за общество. Тъй като то е уверено в справедивостта на своите закони, в това че законите могат да се адаптират ярко и фино към промените в обществената среда, както човешкият морал. Казано с други думи общество, където господстват социалната справедливост, социалното равноправие и социалната солидарност. Втората алтернатива е характерна за общества, за които е характерно значимо социално разделение, социална поляризация, класово противопоставяне и социална конфликтност. В такива условия подобна система действително може да се превърне в електронен концлагер, чрез който да се направи опит да се увековечи господството на някакво „елитарно малцинство“ над мнозинството. Важен инструмент, чрез който да се създадат важните баланси системата да работи за хуманизацията на обществото чрез формиране на личности с високо чувство за социална отговорност е реалното народовластие. При липса на народовластие ССК определено би действала в посока на дехуманизация на обществото и социалните отношения. Бихме искали да вярваме, че КНР под ръководството на ККП ще върви именно по пътя на първата алтернатива.    ", "date": "2019.12.23", "title": "Системата за социален кредит в КНР"}
{"url": "http://www.classa.bg/%D1%81%D0%B2%D1%8F%D1%82/item/403965-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B7-2050-%D0%B3-%E2%80%93-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%B8%D0%B3%D1%80%D0%B0%D1%87-%D0%B8%D0%BB%D0%B8-%D0%BE%D1%82%D0%B4%D0%B5%D0%BB%D0%B5%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Си Дзинпин, властният лидер на Китай, беше в сърдечно настроение, докато председателстваше празненствата, отбелязващи 70-годишнината на Народната република през октомври, пише Луис Лукас за Financial Times. Китай, каза Си, с „горда цивилизация, която съществува над пет хилядолетия... ще напише по-блестяща глава в новото ни пътуване към реализирането на двете стогодишни цели и китайската мечта за голямо национално възраждане\". Целите, които трябва да бъдат постигнати до 2049 г., са „обновлението на китайската нация“ както икономически, така и териториално, чрез обединение с Тайван. Си има основание да бъде бомбастичен. Китайската икономика в размер на 14 трлн. долара отстъпва само на САЩ. Standard Chartered смята, че на база паритет на покупателната способност Китай ще стане номер едно още в началото на следващата година. Дори в номинално изражение - в зависимост от това как се анализират данните - китайската икономика се очаква да надмине САЩ в десетилетието след 2030 г. Китай е и на първо място по търговия със стоки в света, според консултантската компания McKinsey, а китайските и тайванските фирми представляват повече от една пета от тазгодишната класация Global Fortune 500 за най-големите корпорации. Китай се нарежда сред първите две държави по получаване и правене на преки чуждестранни инвестиции и е вторият по големина инвеститор в изследвания и развитие - на ниво от около 300 млрд. долара миналата година. Китай също е представен в международните институции. Негови поданици са на висши позиции в глобални органи като Международния съюз по телекомуникации и - преди задържането на Менг Хонгвей заради, както се говори, признания пред китайски съд, че е вземал подкупи - Интерпол. Някога отхвърлян като имитиращ производител на евтини джаджи, Китай сега съперничи на САЩ в областта на технологиите, разпалвайки нова надпревара в изкуствения интелект и телекомуникационните мрежи от пето поколение. „Технологиите, може да се каже, са в центъра на променящите се отношения между Китай и света“, пише McKinsey в доклад за глобалните връзки на страната. Китай се нуждае от достъп до външни пазари, за да подкрепи развитието на технологиите, но също така иска да увеличи пазарния дял за местните технологични играчи. Други страни обръщат \"голямо внимание\" на това дали Китай пренасочва фокуса си от глобалната търговия към вътрешния пазар, се казва в доклада. Това внимание отразява неудобната истина, която Си спести в речта си за годишнината: възходът на Китай и начинът му на действие създадоха вълни по целия свят, заплашвайки външните отношения и застрашавайки търговските, технологичните и капиталовите потоци. Големият въпрос за бъдещето е дали Китай ще стане интегрирана част от световната икономика, или сегашното отделяне от нея ще се превърне в масивен разрив. Това би създало световна икономика на две скорости – до голяма степен както се случи с „разделянето на интернет“, раздвоен между Китай и останалия свят.     Китайско-американската търговска война и последващите повишения на митата заплашват да разпаднат световните вериги за доставки, тъй като производителите се преместват към по-евтини части на Югоизточна Азия и на други места. По-широката технологична война и опасенията относно националната сигурност бяхса предупреждение за производителите на чипове и други, че вече не могат да правят бизнес с китайски компании, включени в черния списък – например, на американските национални превозвачи бе забранено да използват Huawei като доставчик. Но ответната реакция от американските технологични гиганти - голяма част от които отдавна се оплакват от кражбата на интелектуална собственост в Китай и неравните пазарни условия по отношение на достъпа и субсидиите - показва колко много те искат достъп до китайския пазар. Huawei понастоящем е с трето поредно удължаване на лиценза, което позволява на американските компании да работят с нея въпреки забраната. От това как ще се развие въпросът с поставянето на Huawei в черният списък, ще зависи хода на бъдещите отношения в технологиите. Категорична забрана, според мнозина анализатори, би принудила Китай да увеличи усилията си за самодостатъчност и да отреже достъпа на американските играчи до пазар от 1,4 млрд. души. Но отстъплението не гарантира отворена врата. Китай напомпа мускули в други индустрии, като авиационната, хотелската и филмовата, всяка от които бе призована да избира между примирение или противопоставяне. Други не бързаха толкова с извиненията, включително анимационното шоу Южен Парк. Продуцентите на шоуто туитнаха фалшиво извинение след техен епизод, в който осмиват цензурата в Китай. Те казаха: „Подобно на НБА, ние приветстваме китайските цензори в нашия дом и в сърцата си. Ние също обичаме парите повече от свободата и демокрацията... Сега добри ли сме?“ Ще е нужно обаче нещо повече от смели карикатуристи, за да се излезе срещу Китай - мултинационалните компании, които искат да обслужват целия свят, ще трябва да подходят внимателно. Един от въпросите е дали остъплението пред волята на Китай може да застраши бизнеса другаде - да речем, от тълпи милениали, които бойкотират маратонки или филми на компании, за които се смята, че правят неприятен избор. Достъпът до китайския пазар може да изглежда по-малко привлекателен, ако това означава продуктите на компаниите да биват отбягвани от цяло поколение потребители в останалия свят. Настояването на Китай за суверенитет над независимо управлявания остров Тайван препятства подобните на Marriott International. Хотелската група беше обвинена в „сериозно нарушаване на националните закони и нараняване на чувствата на китайския народ“, когато тя посочи Тайван като независима държава в някои онлайн форми. Компанията се извини и промени формите.       ", "date": "2019.12.23", "title": "Китай през 2050 г. – глобален играч или отделена икономика?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403957-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BB%D0%B8%D0%B4%D0%B5%D1%80-%D1%81%D1%80%D0%B0%D0%B2%D0%BD%D0%B8-%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B5%D1%86-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B0%D1%81%D0%BF%D0%BE%D1%80%D1%82", "text": "Колкото македонците с български паспорти са българи, толкова и Гоце Делчев е българин, заяви лидерът на македонската партия \"Достойнство\" Стоянче Ангелов на конвенция на партията вчера в Скопие, съобщава информационният сайт Фактор.  Сред коментираните теми на конвенцията бяха и най-новите спорове с България за македонския език и за произхода на Гоце Делчев. Ангелов заяви, че изобщо не трябва да се преговаря и спори за македонците. Той добави, че неговата партия се застъпва за езиковите права на всички македонски граждани, а що се отнася до албанския език, той каза, че никой не бива да излиза извън мнението на Венецианската комисия. По-рано този месец Венецианската комисия призова властите в Северна Македония да преразгледат закона за употреба на езиците чрез консултации с всички заинтересовани страни. Според правните експерти новият закон значително разширява употребата на албанския език и в много отношения отива отвъд европейските стандарти, поставени от Рамковата конвенция за защита на националните малцинства и Европейската харта за регионалните и малцинствените езици.  ", "date": "2019.12.23", "title": "Политически лидер сравни Гоце Делчев с македонец с български паспорт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403966-%D0%BA%D0%B5%D0%B2%D1%80-%D0%B3%D0%BB%D0%B0%D1%81%D1%83%D0%B2%D0%B0-%D0%BD%D0%BE%D0%B2%D0%B8-%D1%86%D0%B5%D0%BD%D0%B8-%D0%BD%D0%B0-%D0%B2%D0%BE%D0%B4%D0%B0%D1%82%D0%B0", "text": "Комисията за енергийно и водно регулиране (КЕВР) ще гласува новите цени на водата за 2020 година. Предварителните разчети предвиждат увеличение в почти цялата страна с между 0,1 и 9 на сто, съобщава БНТ.   Поскъпване е предвидено за 24 области, като най-голямо - между 6 и 9 процента, ще бъде в Кърджали, Видин, Габрово и София. Най-слабо ще бъде повишението в Пловдив. В четири области - Хасково, Търговище, Кюстендил и Пазарджик, цените ще останат същите. В Разград ВиК услугата ще поевтинее. Държавният регулатор поиска увеличение на цената с над 3 процента и в Перник, въпреки че там бе въведен воден режим. Министерството на регионалното развитие и благоустрийството увери обаче, че до повишаване на цените няма да се стигне.", "date": "2019.12.23", "title": "КЕВР гласува нови цени на водата"}
{"url": "http://www.classa.bg/%D1%81%D0%B2%D1%8F%D1%82/item/403956-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F,-%D0%BF%D1%80%D0%B0%D0%B2%D0%B5%D0%BD%D0%B0-%D0%BD%D1%8F%D0%BA%D0%BE%D0%B3%D0%B0-%D0%B2-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89", "text": "Президентът на САЩ Доналд Тръмп прогнозира производството на нова военна техника за армията на страната си, след като подписа военния бюджет от 738 милиарда долара, който създава Космическите сили на САЩ и включва ограничителни мерки срещу руските газопроводи Северен поток и Турски поток. \"Снощи бях толкова горд, че подписах най-големия бюджет за отбраната, подписван някога. Създадоха се много жизнените Космически сили. Нови самолети, кораби, ракети, ракети и оборудване от всякакъв вид и всичко това точно тук, в САЩ. Освен това получихме финансирането на граничната стена (тя се изгражда). Добре! \", написа той на своя акаунт в Twitter. По време на церемонията по подписването на документа, която се проведе във военновъздушната база Андрюс (Мериленд), президентът определи бюджета като \"най-голямата инвестиция за всички времена в армията на Съединените щати\". Бюджетът от 738 милиарда долара предвижда: 658,4 милиарда долара за националните програми за сигурност на Министерството на отбраната и Министерството на енергетиката 71 500 милиона за задгранични военни операции 5300 милиона за извънредни ситуации, като ремонти на щети, причинени от природни бедствия или екстремни климатични условия В допълнение, той обозначава космоса като област на военни конфликти и установява Космически сили като шести клон на въоръжените сили на Съединените щати. В същото време се финансират нови инициативи за справяне с конкуренцията и това, което Вашингтон счита за заплахи от Русия и Китай. Също така Законът за бюджета за отбрана гласи, че американското военно сътрудничество. с Русия е забранено. Освен това се налагат и санкции, свързани с изграждането на руските газопроводи \"Северен поток 2\" и \"Турски поток \", за доставка на газ в Европа.", "date": "2019.12.23", "title": "Тръмп подписа \"най-голямата инвестиция, правена някога в армията на САЩ \""}
{"url": "http://www.classa.bg/%D1%81%D0%B2%D1%8F%D1%82/item/403949-wsj-%D0%BD%D0%BE%D0%B2%D0%BE%D1%82%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%B7%D0%B0%D0%BB%D0%B0%D0%B3%D0%B0-%D0%BD%D0%B0-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B8-%D1%81-%D0%BA%D0%B8%D1%82%D0%B0%D0%B9", "text": "Новото ръководство на Европейския съюз в близко бъдеще ще се опита да разшири своите икономически връзки с Поднебесната, заяви новият ръководител на Европейския съвет Шарл Мишел в интервю за The Wall Street Journal. В същото време той отбеляза също, че Брюксел няма да позволи на Вашингтон да диктува какви трябва да бъдат отношенията между ЕС и Китай. Новото ръководство на ЕС поставя за приоритет задълбочаването на икономическите връзки с Китай, като същевременно защитава собствените си пазари, пише The Wall Street Journal, позовавайки се на ръководителя на Европейския съвет Шарл Мишел. И 2020 г. трябва да бъде проверка дали е възможно да се облекчи настоящото напрежение между Европа и Китай, се казва в статията. В интервю за американското издание Мишел, който наскоро - на 1 декември, оглави Европейския съвет, заяви, че догодина ще лобира лидерите на страните от блока да излязат с по-единен подход към Пекин. В същото време той отбеляза, че на предишните усилия на Европа в тази посока липсва концентрация. Предвидени са две срещи на върха между ЕС и КНР през следващата година, включително рядка среща с участието на всички лидери на Европейския съюз. Шарл Мишел, който в миналото е бил белгийски министър-председател, заяви, че иска да постигне бърз напредък по време на срещите относно търговията и инвестициите. Според него и двете страни трябва да разработят общ подход към темата за борбата с промените на климата. Освен това, както отбеляза политикът, Европа също трябва да се възползва от възможността да постигне по-голям достъп на своите компании до китайския пазар. „ , заяви ръководителят на Европейския съвет.  Шарл Мишел изрази сериозна загриженост относно ескалиращото икономическо и геополитическо напрежение между Вашингтон и Пекин. Междувременно той подчерта, че няма да позволи на администрацията на Тръмп да диктува на Европейския съюз какви трябва да са отношенията му с Китай. „ , подчерта Мишел.  ", "date": "2019.12.23", "title": "WSJ: Новото ръководство на Европейския съюз залага на задълбочаването на икономическите връзки с Китай"}
{"url": "http://www.classa.bg/%D1%81%D0%B2%D1%8F%D1%82/item/403950-le-figaro-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%BD%D0%B0%D0%B4%D1%85%D0%B2%D1%8A%D1%80%D0%BB%D0%B8-%D0%B1%D0%B2%D0%BF-%D0%B8-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8", "text": "Външният дълг на Франция през третото тримесечие на 2019 г. надхвърли 100% от БВП и достигна рекордно високите стойности от 2,14 трилиона евро, съобщава Le Figaro. Според изданието, предизборните обещания на Еманюел Макрон за намаляване на дълга на страната с 5% за пет години остават неизпълнени, но самият президент не се интересува твърде много от това. Френският външен дълг през третото тримесечие на 2019 г. отново премина над символичния знак от 100% от БВП, съобщава Le Figaro. Както подчертава изданието, през тримесечието дългът нарасна с 39,6 милиарда евро, достигайки рекордна цифра от 2,415 трилиона евро. Според вестника тази цифра от 100,4% от БВП е малко по-ниска от двата най-лоши показателя в историята, постигнати през второто и третото тримесечие на 2017 г., когато дългът е 100,5% и 100,8% от БВП съответно. Както подчертава Le Figaro, вината за увеличаването на публичния дълг е на правителствените разходи, докато дълговите задължения на местните колективи и социалноосигурителните служби са намалени. Така приносът на държавата за растежа на публичния дълг през третото тримесечие е 41,6 милиарда евро. Въпреки факта, че през четвъртото тримесечие на 2019 г. публичният дълг вероятно ще бъде под 100% и средната стойност за годината ще се впише в ограничението, определено от Брюксел на 98,9% от БВП, държавният дълг очевидно е една от слабите точки на Еманюел Макрон , отбелязва изданието. Според вестника по време на предизборната кампания президентът обеща да намали нивото на дълга с 5% за 5 години. В   той дори заяви пред Европейската комисия амбициозното желание да надмине тази цифра, очаквайки намаляване на публичния дълг с 8% до 2022 г.   Но   , отбелязва изданието, припомняйки кризата на \"жълтите жилетки\", търговската война със САЩ и забавянето на икономическия растеж по целия свят. Днес излизането извън границите на 100% БВП изглежда не притеснява много френския президент, който от няколко месеца оспорва строгостта на рамката на Пакта за стабилност и растеж.   “, заяви ръководителят на Франция в интервю за британското списание The Economist през ноември миналата година, като добави, че дискусията за ограниченията на бюджетния дефицит в страните от ЕС    В същото време, както съобщава Le Figaro, през лятото на тази година МВФ изрази загриженост относно размера на   външен дълг на Франция. Както отбелязва изданието, сериозен съюзник на страната в борбата срещу нарастващия дълг са лихвите по заемите. Днес Франция взе заем средства при отрицателна лихва за 15-годишен период, като по този начин реално ограничи данъчната тежест.   ", "date": "2019.12.23", "title": "Le Figaro: Външният дълг на Франция надхвърли БВП и достигна рекордни резултати"}
{"url": "http://www.classa.bg/%D1%81%D0%B2%D1%8F%D1%82/item/403951-%D1%82%D1%83%D1%80%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BE%D0%B4%D0%BE%D0%B1%D1%80%D0%B8-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D1%81-%D0%BB%D0%B8%D0%B1%D0%B8%D1%8F", "text": "Турските депутати ратифицираха Меморандума за разбирателство в областта на отбраната и сигурността (МР) с Либия, съобщават държавните медии. Меморандумът за разбирателство за отбрана и сигурност беше подписан на 27 ноември между висши държавни служители от двете държави, заедно с друго споразумение за разграничаване на зоните на морската юрисдикция в Средиземноморието. Споразумението очертава сътрудничеството в областта на отбраната и сигурността, включително създаването на офиси на службите за отбрана във всяка от страните. Споразумението също така предвижда обучение, трансфер на военен хардуер и позволява съвместните учения и разузнаване. Анкара е изразила готовност да изпрати войски в Либия, ако базираното в Триполи правителство на националното споразумение (GNA), подкрепяно от ООН, пожелае това. По-рано тази седмица посланикът на Либия в Турция изрази увереност, че президентът Реджеп Тайип Ердоган ще „помогне на страната ни\".", "date": "2019.12.23", "title": "Турският парламент одобри военното сътрудничество с Либия"}
{"url": "http://www.classa.bg/%D1%81%D0%B2%D1%8F%D1%82/item/403952-%D0%BC%D0%BE%D1%81%D0%BA%D0%B2%D0%B0-%E2%80%9E%D1%86%D0%B8%D0%B2%D0%B8%D0%BB%D0%BD%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F-%D1%81%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8,-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%B8%D1%8F-%D0%B8-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0%E2%80%9C", "text": "Докато основните западни медии обвиняват Москва за „налагане на вето на помощта за Сирия\", руската мисия в ООН заяви, че няма победител в последната битка в ООН, по време на която нейната проекторезолюция беше отхвърлена заради „пристрастия и двойни стандарти\". Руската мисия при ООН предложи да се приемат двете съперничещи си резолюции относно Сирия, които Съветът за сигурност отхвърли по време на спорно гласуване. Едната, изготвена от Белгия, Германия и Кувейт, целеше да удължи доставката на помощ в Сирия за следващата година през три контролно-пропускателни пункта - два в Турция и един в Ирак. Но схемата, приета преди пет години без съгласието на Дамаск, стана излишна през 2019 г., аргументира се руската делегация. Предоставянето на помощ през Турция и Ирак беше оправдано, макар и юридически под въпрос, тъй като много сирийски цивилни живееха в труднодостъпни райони, контролирани от терористите, обясни по-късно руският посланик в ООН Василий Небензия. Сега Дамаск вече е достатъчно силен, за да разпределя доставките самостоятелно - и заобикалянето на правителствените контролно-пропускателни пунктове би било знак за неуважение към суверенитета на страната, тъй като „живеем през 2019 г., а не през 2014 г.\" Руската мисия предупреди авторите, че предложението им е обречено да се провали, но то все пак беше поставено на гласуване. Русия и Китай - два постоянни членове на Съвета за сигурност – нямаха друг избор, освен да наложат вето. По същия начин, втората резолюция, която претърпя неуспех беше проект, предложен от Русия, да се ограничи удължаването до шест месеца и броят на контролно-пропускателните пунктове до двата, които действително работят. Тя получи пет гласа „за\" от Китай, Кот д'Ивоар, Екваториална Гвинея, Русия и Южна Африка, но САЩ, Великобритания, Франция, Полша, Перу и Доминиканската република гласуваха против; Германия, Белгия, Кувейт и Индонезия се въздържаха. Русия в действителност беше готова да даде зелена светлина на удължаването, ако се окаже приложимо в рамките на тези шест месеца, но „двойните стандарти и политически пристрастия на нашите западни партньори съсипаха и двата проекта на резолюции\", заяви Небензия. „Ние предложихме просто и ясно решение и играхме честно - казахме в самото начало защо настоящата схема за предоставяне на трансгранична помощ трябва да бъде променена. Като следствие, нуждаещите се ще останат изоставени. Разбира се, днес няма победители, има само губещи. Това са обикновените сирийски граждани, които рискуват да останат без помощ в бъдеще.\" заяви Небензия. За руските дипломати резултатът не е изненадващ. „По традиция вината беше хвърлена на нас\", отбеляза Небензия. \"Въпреки това, казах по време на срещата, че ще бъде интересно да се види как ще обяснят на медиите защо са отрязали действията със собствените си ръце.\"", "date": "2019.12.23", "title": "Москва: „Цивилните в Сирия са изоставени, заради пристрастия и двойните стандарти на Запада“"}
{"url": "http://www.classa.bg/%D1%81%D0%B2%D1%8F%D1%82/item/403953-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%BF%D1%80%D0%BE%D0%B1%D0%B8%D0%B2-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%BA%D0%B8%D1%82%D0%B0%D0%B9,-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B8%D0%B4%D0%B2%D0%B0-%D1%81%D1%8A%D0%B2%D1%81%D0%B5%D0%BC-%D1%81%D0%BA%D0%BE%D1%80%D0%BE", "text": "Президентът на САЩ Доналд Тръмп заяви, че Пекин и Вашингтон, които досега са в остър търговски спор, ще подпишат търговска сделка „съвсем скоро, тъй като в последните преговори е постигнат пробив\". Тръмп обяви това на Срещата на върха за студентски действия в Западен Палм Бийч, Флорида. \"Току-що постигнахме пробив в търговската сделка и ще я подпишем съвсем скоро\", каза той, без да предоставя допълнителни подробности относно условията на споразумението или срока, в който се очаква то да бъде подписано. Тръмп каза, че е говорил с китайския си колега Си Дзинпин в петък, отбелязвайки, че Пекин вече „купува за милиарди селскостопански продукти от американските фермери\". Натискът Китай да засили покупките на селскостопански продукти от САЩ беше едно от основните искания на администрацията на Тръмп в преговорите, които се задържаха почти две години, без да дадат много плодове. Миналата седмица обаче Вашингтон и Пекин обявиха, че най-накрая са постигнали „историческо и приложимо споразумение\", според което САЩ ще намалят налозите върху китайския внос на стойност 120 милиарда долара, докато 25-процентовите мита за други китайски стоки на стойност 250 милиарда долара все още остават в сила. Китай отговори, като се съгласи да увеличи покупките на американски продукти до 200 милиарда долара през следващите две години, включително селскостопански продукти. Освен това Пекин прекрати новото увеличение на митата за серия от стоки в САЩ, вариращи от царевица и пшеница до превозни средства и авточасти. В опит да увери пазарите и обществеността, че различията между САЩ и Китай вече са изгладени, министърът на финансите Стивън Мнучин заяви миналата седмица, че сделката е била преведена и се очаква да бъде подписана през януари, след като някои подробности бъдат доизчистени.", "date": "2019.12.23", "title": "Тръмп обяви \"пробив\" в търговските преговори с Китай, \"споразумението идва съвсем скоро\""}
{"url": "http://www.classa.bg/%D1%81%D0%B2%D1%8F%D1%82/item/403954-%D0%B8%D0%B7%D0%B1%D1%8F%D0%B3%D0%B0%D0%BB%D0%B8%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-rusada-%D0%B5-%D0%B4%D0%B0%D0%BB-%D0%BD%D0%B0-wada-%D0%BC%D0%BE%D0%B4%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8-%D1%84%D0%B0%D0%B9%D0%BB%D0%BE%D0%B2%D0%B5-%D1%81-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BF%D1%80%D0%BE%D0%B8%D0%B7%D1%85%D0%BE%D0%B4", "text": "Досиетата на московската антидопингова лаборатория са били променени дистанционно от бившия й директор Григорий Родченков и неговите неидентифицирани сътрудници с IP адреси от САЩ и от Германия, потвърдиха руски следователи. Бившият шеф на московската лаборатория избяга в САЩ през ноември 2015 г., като стана звезден свидетел и основен източник на информация на Световната антидопингова агенция (WADA) по делото срещу Москва. По-рано през декември WADA въведе сурови санкции срещу Русия заради предполагаемите манипулации с данните, предадени й от руската допинг агенция RUSADA, като част от процеса за възстановяването й. „Лабораторната система за управление на информацията (LIMS) е претърпяла отдалечен достъп между 2015 и 2016 г. от IP-адреси, регистрирани и разположени в САЩ и Германия\", заяви Следователският комитет на Русия, разкривайки своите открития в проучването на доктора-беглец. „Всички доказателства, получени от разследването, показват, че Родченков и неидентифицирани лица умишлено са направили промени в електронната база данни, за да изкривят параметрите и показателите на допинговите тестове на руски спортисти\", се казва в съобщението. Правителственият орган заяви, че Родченков е предоставил на WADA \"нещо като алтернативен архив на московската антидопингова лаборатория, чийто произход и съдържанието остават неизвестни.\" Руските следователи съжалиха, че въпреки готовността им да сътрудничат с WADA и предоставянето на всички налични данни, им е отказан достъп до файловете, които Родченков е дал на WADA, и им е попречено да го разпитат дори чрез видеовръзка. Руската антидопингова агенция (RUSADA) планира да подаде иск до Арбитражния съд за спорт (CAS) за отмяна на четиригодишна забрана за домакинство и участие в спортни състезания. Московските служители и много спортисти многократно протестираха срещу \"колективното наказание\", наричайки решението \"чисто политическо\".", "date": "2019.12.23", "title": "Избягалият директор на RUSADA е дал на WADA модифицирани файлове с неизвестен произход"}
{"url": "http://www.classa.bg/%D1%81%D0%B2%D1%8F%D1%82/item/403955-%D0%BC%D0%BE%D1%81%D0%BA%D0%B2%D0%B0-%E2%80%9E%D1%81%D0%B0%D1%89-%D1%81%D0%BA%D0%BE%D1%80%D0%BE-%D1%89%D0%B5-%D0%BF%D0%BE%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%BF%D1%80%D0%B5%D0%BC-%D0%B4%D0%B0-%D0%B4%D0%B8%D1%88%D0%B0%D0%BC%D0%B5%E2%80%9C", "text": "„САЩ, страна с огромен и непогасим национален дълг, се опитва да попречи на другите да нарастват икономиките си\", заяви руското външно министерство след действията, предприети срещу руско-германския проект за газопровод \"Северен поток 2\". Говорителят на външното министерство Мария Захарова се изказа за осакатяващите санкции на САЩ по отношение на газопровода. „Държава с държавен дълг в размер на 22 трилиона долара, забранява на кредитоспособните страни да развиват реалния сектор на своите икономики!\", написа тя във Фейсбук, добавяйки „Американската идеология на живот на заем не е издържала на глобалната конкуренция\". „Скоро ще изискват веднага да спрем да дишаме. И в крайна сметка мнозина ще се подчинят.\" \" Русия е изпълнявала и ще продължи да изпълнява своите икономически проекти независимо от каквито и да било санкции, но цялата тази афера ще покаже дали европейските страни са готови да пожертват собствените си енергийни интереси за тези на САЩ\", добави по-късно Министерство на външните работи в изявление. Пакетът санкции е насочен конкретно към компаниите, участващи в изграждането на последния останал клон на газопровода „Северен поток 2\", който минава между руското и германското крайбрежие през Балтийско море. Берлин вече изрази безпокойство от действието на САЩ, наричайки го намеса във вътрешните им работи.", "date": "2019.12.23", "title": "Москва „САЩ скоро ще поискат да спрем да дишаме“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403947-%D0%BC%D0%B0%D0%B3%D0%B4%D0%B0%D0%BB%D0%B5%D0%BD%D0%B0-%D0%B0%D0%B1%D0%B0%D0%B4%D0%B6%D0%B8%D0%B5%D0%B2%D0%B0-%D1%82%D1%80%D1%83%D0%B4%D0%BD%D0%BE-%D0%B5-%D0%B4%D0%B0-%D0%BD%D0%B0%D0%BC%D0%B5%D1%80%D0%B8%D0%BC-%D0%BF%D1%80%D0%B8%D0%BB%D0%B8%D0%BA%D0%B0-%D0%BC%D0%B5%D0%B6%D0%B4%D1%83-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%BD%D0%B8", "text": "Бих поискала от дядо Коледа за България разумни хора, които да се вглеждат във вътрешните си светове повече, отколкото в телата си и портфейлите си. Бих поискала едно езеро с гладка повърхност, в което да можем спокойно да се огледаме и един кораб, който да не се клати непрекъснато. Хората да чуват повече думи, които да могат да лекуват и тези думи да са истини. Стига толкова лъжи, че всичко е прекрасно и розово, искам да прозрем истината, че ние сме един народ, който страда от духовната бедност, който няма водачи и воля за по-добър и смислен живот. Само чрез осъзнаването на този факт ще можем да тръгнем да се изправяме и да вървим нагоре. Мисля, че се пропукваме именно в разделението си, а то се случва поради това, че богатият не може да изпита нищетата на бедния, здравият не може да изпита болката на болния. Зная много добре какво говоря, защото съм изпитала тези думи в живота си. Само човешките изпитания могат да обърнат споменатите роли и за съжаление изграждането винаги започва от катастрофата. Тя трябва да се преживее. Иначе няма как да се научим на любов.   Това казва за Фрог поетесата и езиковед в Института за български език на БАН Магдалена Абаджиева - Г-жо Абаджиева, стават ли чудеса на Коледа? - Чудеса стават всеки миг, но въпросът е дали можем да ги видим. Човекът трябва да работи върху изострянето на сетивата си, върху фокуса на очите си, за да може да забелязва отвъдното, което стои зад света, който ни заобикаля. Преди време, разхождайки се в парка през есента, видях на алеята едно сгърчено и изгубило цветовете си листо, което стоеше изправено на ръбчетата на едната си страна. Беше удивително, все едно стоеше на крака, за да ме посрещне и да тръгне заедно с мен по алеята. Ето това е чудото - да го видиш и да се опреш на него все едно държиш ръката на любимия човек. А чудото на Коледа е, че вече 2000 години говорим за това.   - Как се чувства една млада поетеса, един млад научен работник в България? - Говорейки за поезията, в България се чувствам близо до нея. Тя е като човек, който живее тук и на когото мога да се обадя, за да излезем и да се видим, да се разходим заедно. Била съм и в други държави , имало е случаи, в които съм отсъствала и за повече време. Но ми е било трудно де се сближа с дърветата, сградите, улиците, които са ме заобикаляли. Усещала съм, че те знаят други думи, че говорят друг език. Така се е случвало, че най-много ме е докосвало това, което съм срещала в родината си. Тук е любовта ми и аз не мога да пиша далеч от нея. Ако трябва да кажа как се чувствам като научен работник, ще отговаря по същия начин. Аз съм езиковед, който се занимава с историята на българския език и е най-логично да работя в България. Тук имаме още толкова ръкописи, които чакат да бъдат проучени и аз се чувствам на мястото си, имам среда, в която мога да се развивам и съм благодарна. Разбира се, използвам всяка една възможност да пътувам, за да събирам нови данни и информация във връзка с проучванията си. Но не мога да скрия, че виждам и проблемите, пред които сме изправени. Работата в научните среди днес като че ли не е вече такава ценност. Хората искат да правят бизнес и да забогатяват бързо. За да станеш добър учен, се изисква доста години да трупаш знания и да четеш. А хората днес бързат и искат веднага да видят успеха си. - Какво е за вас Коледа - кандилото на баба и виното на дядо или панаира на моловете? - Спомням си последната Коледа с моята баба. Тя вече беше много възрастна и не можеше да омеси питата, която правехме заедно всяка година. Усещах тогава как ръцете ми изтръпваха от усилието да повторя всички нейни движения, които съм гледала и които съм се мъчила да запомня. Освен от това, ръцете ми изтръпваха и заради тежестта на мисълта, че вече няма да има от кого да гледам и е дошъл моят ред да уча децата си как да месят питка за Бъдни вечер. Струваше ми се, че тестото не се извива лесно, че пръстите ми не успяват да го завъртят правилно, че брашното не се посипва така естествено като сняг, когато загребвах от него. Баба седеше близо до печката и се свиваше в елечето си, а на мен сърцето ми се свиваше, че ръцете ù стояха отпуснати на скута. Това е за мен Коледа – сняг върху кухненската маса и една луна, която се закръгля и изгрява, за да си вземе паричка от ръцете на баба. - Какво би казал дядо Коледа за превода на романа на Иван Вазов на български? - Дядо Коледа сигурно би казал, че това е добра идея за подарък за тези, които не обичат литературата и искат да ù се подиграят. Макар че не вярвам Дядо Коледа да поощри такава постъпка.   Сега сериозно – така нареченият превод на „Под игото” аз по-скоро бих определила като недоразумение. Много хора се изказаха по този въпрос, не знам колко от тях са видели прословутата книга, но аз я видях и я разгърнах. Това не е „превод”, тъй като текстът на „Под игото” си е запазен в оригинал, само че е буквално насечен от пояснения, които са сложени в скоби вътре в текста и пречат на неговото възприемане. Наистина, част от тези пояснения според мен не са добре обмислени и най-важното е, че мястото им не е там – трябва да бъдат изведени отзад или като бележки под линия. Да смесиш текста на „Под игото” с друг текст, макар и той пояснителен, е все едно да поискаш в известната картина на Владимир Димитров – Майстора „Момиче с ябълки и гергини” да бъдат изрязани част от нарисуваните ябълки и да бъдат заменени с истински, за да бъде ясно на гледащия, че това са точно такива плодове, а не някакви други. Романът на Вазов „Под игото” е произведение на изкуството и ние трябва да уважаваме и съхраняваме неговия автентичен вид и да се стремим да го изучаваме истински, в дълбочина, а не да го опростяваме и видоизменяме. - Имаме ли български стихове, които да са толкова хубави, както тези в \"Тиха нощ, свята нощ\"? Да се доближават до тяхната магия? - Важно е да се каже, че стиховете на „Тиха нощ, свята нощ” са текст на една религиозна по своя характер песен, композирана още в далечната 1818 г. Това е свързано с културната обстановка тогава в Западна Европа, където писането на църковни творби е било съвсем естествена част от творчеството на повечето композитори. Магията на „Тиха нощ, свята нощ” идва от това, че те са част от един ритуал, който и ние можем да усетим, макар че той е чужд на нашата традиция. Бих казала, че по-хубавите стихове са винаги тези, които ни въздействат на нас.   Мярката за хубаво трябва да бъде това, което ни пробожда в сърцето тогава, когато слушаме, когато четем. Ние имаме прекрасни народни песни, свързани с Рождество Христово, но притеснението ми тук е, че ритуалът днес ни е чужд. Като слушаме тези думи, ние сме отчуждени от тях, те не ни въздействат вече. Повече се трогваме от американските коледни мелодии, които в тези дни звучат отвсякъде, дори от тротоарите пред магазините. И това е заради културното завладяване, което ние насърчаваме да се случи. - Кои български поети и писатели са написали най-хубавите стихове и разкази за Рождество Христово и Нова година? - Мисля си, че не е нужно в един разказ или стихотворение да бъде спомената думата Коледа, за да бъдат тези творби рождественски по съдържание и по дух. Коледно е всяко едно произведение, което ни носи вярата, че спасението съществува и че ние можем духовно да го постигнем. Какво е това спасение? Това е вечният живот на душата, победата над смъртта. Когато чета хубава книга, аз губя усещането си за тяло и се свързвам чрез книгата с друго време, където съществувам под друга форма.   Така се чувствам, когато чета стиховете на Асен Разцветников, Елисавета Багряна, Найден Вълчев, Валентина Радинска, Николай Милчев, Гълъб Ковачев, разказите на Йордан Йовков и Емилиян Станев. Днес, в комерсиалния свят, в който живеем, започнаха да се пишат много тематични книги. Преди коледните и новогодишните празници всяка година излизат нови издания, изрисувани с камбанки и гирлянди по кориците. Тематичното писане и издаване на книги нарушава естествения ход на литературната история. Тя не следва своя вътрешен пулс на развитие, а се води по пазарните прогнози за най-големи продажби по празниците. - Кой е най-ценният подарък за Коледа? Сякаш хората вече не си подаряват книги? - Най-ценният подарък за Коледа е да бъдеш с хората, които са ти близки по дух и по сърце. Има традиция на Бъдни вечер бъдникът да гори до сутринта. В това има смисъл само ако стоиш до бъдника с някого, когото обичаш, с когото можеш да разговаряш. Спомням си как моите родители всяка вечер сядаха на стъпалата пред къщата на село. Гледах как денят помръква, как очертанията на телата им се сливаха с тъмнината и изчезваха и само огънчето от цигарата на татко даваше знак, че той е все още там, до майка ми и двамата за нещо си говорят. Това е най-ценният коледен подарък – не е задължително близкият ти по дух човек да бъде твой роднина, но е прекрасно да го срещнеш и да бъдеш до него.   Иначе за книгите – да, много е хубаво да получиш книга за Коледа, но красива книга и трудна книга. Хубавата книга не трябва да бъде лесна за четене, тя трябва да е усилие за този, който я чете, защото винаги добрият писател слага висока естетическа и художествена мярка, до която читателят трябва да се научи да достига. - Какво бихте написали на дядо Коледа за изминалата 2019 г. Какво бихте му поискали за България? - Бих му написала, че все повече се губим в индустрията и обвързваме живота си с това, което можем да купим или да притежаваме. Заради това и бих му поискала за България разумни хора, които да се вглеждат във вътрешните си светове повече, отколкото в телата си и портфейлите си. Бих поискала едно езеро с гладка повърхност, в което да можем спокойно да се огледаме и един кораб, който да не се клати непрекъснато. Хората да чуват повече думи, които да могат да лекуват и тези думи да са истини. Стига толкова лъжи, че всичко е прекрасно и розово, искам да прозрем истината, че ние сме един народ, който страда от духовната бедност, който няма водачи и воля за по-добър и смислен живот. Само чрез осъзнаването на този факт ще можем да тръгнем да се изправяме и да вървим нагоре.   За повечето хора постигането на живота е да имат апартамент, автомобил и деца. Постигайки това, те искат да имат по-голям апартамент, по-нова кола и децата им да учат в частни училища, ако може в чужбина. Аз искам да видя културно израстване тук, в България, а не го виждам. Но за това са нужни много повече усилия от това да си купиш апартамент ново строителство. - Волю или неволю на Коледа почитаме любовта, свещеният закон по който живее и Христос. Любовта ли трябва да е вътрешният храм на нашето общество? Къде се пропукваме? - В Библията е казано да обичаме ближния си. Но за мен тази поръка е голямо изпитание, защото се страхувам, че не мога да я постигна. Как да обичам тези, от които зависи това дали децата ми дишат чист въздух, а те нехаят и дори правят така, че замърсяването в градовете и селата ни да се увеличава, като внасят боклук от други страни и го изгарят?   Да обичам ближния си, но какво значи ближен? Има хора, към които изпитвам понякога гняв и не мога да се помиря с тях. Мисля, че се пропукваме именно в разделението си, а то се случва поради това, че богатият не може да изпита нищетата на бедния, здравият не може да изпита болката на болния. Зная много добре какво говоря, защото съм изпитала тези думи в живота си. Само човешките изпитания могат да обърнат споменатите роли и за съжаление изграждането винаги започва от катастрофата. Тя трябва да се преживее. Иначе няма как да се научим на любов. - Казват, че Рождество Христово е духовният празник, а Коледа - материалният празник. Поводът е Рождество Христово, а празнуваме материалната Коледа. Вие как мислите? - Ние всеки ден празнуваме материалната Коледа. Само че точно за празника прекаляваме с трупането, с яденето и пиенето, с танците и банкетите и на това му казваме коледен дух. И като добавим показността, става страшно. Във Facebook виждам непрекъснато семейни коледни снимки, клипчета от коледни концерти и много суета и показност. Хората искат да ги видят, че празнуват. И това вторачване в децата, в техните коледни томболи и тържества е прекалено. Научете децата си на една молитва, но не ги снимайте и не ги показвайте във Facebook. Не е важно да ги чуе и види мрежата, важното е да ги чуе Бог. - Как, според вас, се справят българските политици с християнските рецепти? Вашето мнение за благотворителността само по Коледа и Нова година? - Трудно ми е да намеря близост между християнството и политиците. Не знам доколко с чисто сърце организират своята благотворителна дейност по празниците, по-скоро го правят заради личния PR и реклама. Защото грижата не може да бъде само в определени дни, тя трябва да е постоянна. Казано е: „А когато ти правиш милостиня, нека лявата ти ръка не знае какво прави дясната”. Това означава да се опитваме да загърбваме себе си, когато даряваме. Както и когато правим някакво добро. Защо е нужно да се знае, че точно ние нещо сме извършили, какъв е този култ непременно да се чува името ни, да искаме да бъдем известни? Това е суета, а суетата не ни води към добро. - Подарете едно ваше стихотворение за празниците на читателите на Фрог нюз? КЪЩА     Интервю на Красен Бучков", "date": "2019.12.23", "title": "Магдалена Абаджиева: Трудно е да намерим прилика между християнството и политиците ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403948-%D1%82%D1%80%D0%B5%D1%82%D0%B8-%D0%B4%D0%B5%D0%BD-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BF%D0%B5%D1%80%D0%BD%D0%B8%D0%BA-%D0%B8-%D0%BE%D0%B1%D0%BB%D0%B0%D1%81%D1%82%D1%82%D0%B0", "text": "Трети ден бедствено положение в Перник и областта заради водната криза. Държавата и местната власт работят заедно на терен. Започнаха спешни аварийни строително-монтажни дейности. Целта е да се увеличат притоците към язовир „Студена”. Очаква се тази седмица и премиерът Бойко Борисов да се запознае с проблема на място. При нужда кризисният щаб може да удължи срока на бедственото положение, за да бъдат извършени необходимите дейности по намирането на резервни водоизночници за Перник.", "date": "2019.12.23", "title": "Трети ден бедствено положение в Перник и областта"}
{"url": "http://www.classa.bg/%D1%81%D0%B2%D1%8F%D1%82/item/403945-%D0%B5%D0%B2%D1%80%D0%BE%D0%BF%D0%B0-%D0%B5-%D0%BF%D1%80%D0%BE%D1%82%D0%B8%D0%B2-%D1%81%D0%B2%D0%BE%D0%B5%D1%82%D0%BE-%D0%BA%D0%BE%D1%80%D0%B5%D0%BD%D0%BD%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D1%82%D0%BE%D0%B2%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B8-%D0%B2-%D1%80%D1%83%D1%81%D0%B8%D1%8F%E2%80%A6-%D0%B8-%D1%83-%D0%BD%D0%B0%D1%81", "text": "Космополитната (еврейска) върхушка на Евросъюза се готви окончателно да залее Европа с другорасови и чуждо — културни мигранти, за окончателно унищожаване на националните държави и националните култури… А измъченото население, тероризирано от рязко нарасналата престъпност на мигрантите, вече се моли на властите да подсилят правата на силовите и специалните служби. Новият световен ред се строи с изкуствено организиран хаос. Западната олигархия се стреми да създаде нова смесена “средна раса”, от “среден пол”, с нова “средна религия”… Такива народни маси се управляват по-лесно. За постигане на тези планове, на мигрантите в Европа се дават все по-големи привилегии, поставящи ги много над коренните жители, които с труда си са създали тази Европа. И тези планове вече се реализират напълно открито. Стивън Смит, съветник на президента на Франция, Макрон, неотдавна заяви, “че е желателно, в най-близките години, да се докарат в Евросъюза 200 милиона африканци” … Днес, със силите на държавната машина, насилствено се тъпчат европейските народи, и се създават привилегии за други раси, под предлог за “борба с расизма”, “Доброволно — принудително” се създават смесени раси, чрез докарване на милиони мигранти. В Германия, без съгласието на коренните й жители, докарвали мигранти даже със самолети на бундесвера. Прословутата “толерантност” и “демократичност” е само прикритие, скриващо грубата диктатура на шепа космополитни западни олигарси, искащи да завземат властта над целия свят. И това погазване правата на коренните европейци явно е било замислено в самото начало на създаването на ЕС. Неведнъж съм привеждал публичното заявление на основателя на Пан-Европеския съюз, граф Ричард Куденхове-Калерги, за намерението да създадат “смесена раса” за Европа. Той казвал: “Сред метисите често се съчетават безхарактерност и невъздържаност, слабоволие и непостоянство, неблагочестивост и вероломство…” “В Пан-Европа аз искам да видя европейско-азиатско-негроидна, смесена раса”. Това е явен пример за расизъм, когато влиятелен политик иска “доброволно — принудително” да смесва народите и расите… Властите на европейските страни обявяват за “расисти” и “фашисти” всички, които са против масовото преселване в Европа, на милиони “бежанци”, които подриват икономиката, културата и сигурността. И тези “расисти”, а всъщност патриоти, все по-често са преследвани от спецслужбите и съдилищата, и постоянно ги очернят медиите. Макар такава позиция да е напълно нормална за всеки патриот, желаещ мирно и спокойно развитие на страната и народа си… Властите на страните от Евросъюза все по-често предприемат противозаконни и буквално смъртоносни методи за потискане на протестите на местното население, възмутено от огромния поток чуждо културни пришълци. Така, в началото на ноември тази година, представители на фонда на Националната служба за здравеопазване (NHS) обявили, че ще спрат да лекуват пациенти, които се придържат към “расистки” или “сексистко — хомофобски” възгледи. North Bristol NHS Trust обявил, че на такива хора първоначално ще им бъде предявена “дисциплинарна жълта карта, а после – червена, с която лечението им, ще бъде прекратено”. Нещо повече: “толерантните” лекари обещават да наложат в болниците всеобщо доносничество, за защита на националните малцинства, – и ни дума за правата на коренното мнозинство. “Плакати около болниците, видеоклипове и снимки в социалните мрежи, ще информират служителите и ще ги подтикват да съобщават, ако станат свидетели или се сблъскат с расизъм или дискриминация. Болниците ще призовават сътрудниците си, да се присъединяват към етническата мрежа на чернокожите, и етническите малцинства”. Тази политика ще обхваща, не само “заплахите и оскърбителните изрази”, но и “расистки или сексистки думи, жестове или поведение”, изобщо. Например, английски християнин, който помолил лежащия в една стая с него, негър, да не извършва неприятните му обряди от култа вуду, – вече може да бъде лишен от лечение. А лекувалата се преди две години жена изразила публичен протест против вършене на процедури, на мъж (или – от мъж?), облечен като жена, което е напълно естествено, понеже освен всичко друго, това е просто отвратително. Сега вече и нея също могат да я лишат от медицинска помощ, с което ще изложат на опасност живота и здравето й. А според международната терминология, такава крачка може да се нарече и “пасивна евтаназия”, когато пациентът е обречен на смърт, с лишаването му от медицинска помощ. Не мога да си представя, в руски болници, при всичките ни реални недостатъци, да се откаже медицинска помощ на хора, под подобни ненормални предлози. Но в “цивилизована” Великобритания, е така. Там вече незаконно погазват главното право на човека, – правото на живот, – да не говорим за свободата на мисълта и словото. И това шокира самите англичани, които, обаче, вече не могат да се противопоставят на тези процеси. При всичките ни недостатъци, такова грубо погазване правата на коренното население, като в Евросъюза (опитващ се да ни учи да “спазваме правата на човека”), у нас няма, макар че има, уви, немалко негативни тенденции в тази посока. Затова именно към нас, с надежда гледат европейските традиционалисти, измъчени от своите тоталитарни режими. Русия трябва напълно да отхвърли тези дивашки претенции на евр(оп)ейските “барони”, заедно с целия им “правозащитен” жаргон, прикриващ алчността и експанзията на западния космополитически олигархат.      ", "date": "2019.12.23", "title": "Европа е против своето коренно население. Това се готви и в Русия… и у нас"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403946-%D0%B5%D0%BC%D0%B8%D0%BB-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B8-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B0%D1%82%D0%B0-%D0%BF%D0%B5%D1%81%D0%B5%D0%BD-%D1%85%D0%B8%D0%BC%D0%BD-%D0%BD%D0%B0-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D1%8F", "text": "Т  ой е обявен за един от най-великите гласове на България.  \r\n Песните му не са просто мелодии, които са фон, а са истински шансони - запяват се леко, но се превръщат в част от живота на поколения. \r\n \"Моя страна, моя България\" е обявена за неофициалния ни химн.  \r\n На днешния ден, 23 декември, си спомняме за Емил Димитров. \r\n Факирът Мити, Мадам Сиси и техният син \r\n Емил Димитров е роден в семейството на Димитър и Анастасия Димитрови в Плевен през 1940 година.  \r\n Майката е французойка, а двойката се занимава с илюзионни изкуства.  \r\n Артистичните псевдоними на съпрузите са Факирът Мити и Мадам Сиси. Бракът им обаче не е успешен и Анастасия се завръща във Франция.  \r\n Емил остава в България, но посещава често майка си във Франция.  \r\n Още като дете започва да се увлича по музиката и изкуствата, а акордеонът е първият инструмент, на който бъдещият музикант се научава да свири.  \r\n Арлекино, Арлекино... \r\n През 1960 година Емил Димитров е приет да следва актьорско майсторство.  \r\n Въпреки това обаче, музиката ще бъде истинското призвание и така на един концерт, където водещ е легендата Коста Цонев, Емил Димитров изпълнява \"Арлекино, Арлекино\"  \r\n Именно това изпълнение ще предопредели пътя на изпълнителя и ще го остави на сцената, но не в ролята, която си е представял - ще бъде там в ролята на певец.  \r\n В началото на 60-те години формира оркестъра на \"Синьо-белите\", с който започват да изнасят концерти в България и чужбина.  \r\n Пълнят зали, стадиони, а популярността им не спира да расте.  \r\n Моя страна, моя България \r\n В началото на 70-те години Емил Димитров пише една от най-популярните си песни.  \r\n Тя ще бъде наречена неофициален химн на българите по света, а в множество класации ще бъде определена като най-добрата българска песен на 20 век.  \r\n Песента е \"Моя страна, моя България\".  \r\n Тя първоначално излиза във Франция под името \"Моника\". На български, автор на текста е Васил Андреев. Властите обаче забраняват песента, защото в нея цензурата открива буржоазно влияние и намеци за емигрантство. \r\n Емил Димитров разказва: „Обвиниха авторите й, че е писана за български емигранти в чужбина, като не са прочели в текста „ще се върна”.  \r\n Освен че прави някои от най-знаковите песни на България, сред които \"Ако си дал\", \"Нашият сигнал\", създателят на българските шансони е и първият българин, вписан в Съюза на френските композитори.  \r\n През 1972 година песента \"Джулия\", композирана от Емил Димитров става хит в Европа, а освен това, той създава още 10 композиции, станали популярни извън границите на България.  \r\n Емил Димитров има перспектива за кариера във Франция - но поради тъгата си по родината, той избира да остане в България.  \r\n Певецът не е одобрен за членство в Съюза на българските композитори, тъй като не отговаря на изискванията - няма музикално образование.  \r\n Емил Димитрова си отива от този свят на 30 март 2005 година. \r\n     \r\n        \r\n      ", "date": "2019.12.23", "title": "Емил Димитров и забранената песен-химн на поколения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403937-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D1%82%D0%B5%D0%B0%D1%82%D1%8A%D1%80%D1%8A%D1%82-%D0%B5-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Председателят на Съюза на артистите Христо Мутафчиев направи изненадващо признание за пряката връзка между театъра и политиката. „Това, което правя в Съюза на артистите, е политика. Политика на възможността съсловието ми да се чувства добре. За последните 3 години чрез споразуменията, които подписахме с работодатели, синдикати и институции, доходите на хората, работещи в сферата на сценичните изкуства и на театъра, са се повишили с между 32 и 41-42%. За три години, не мисля, че е малко”, каза той пред Нова тв. „Не го усещаме веднага като заплата от 2000-3000 лева, което би ми се искало, но в крайна сметка 30% увеличение на заплатите не е малко. На колегите ми не им се налага да играят в множество театри и различни представления извън трудовите си договори, а желанието им да работят надделява. Аз играя в пет театъра. Много е, но ме привличат заглавията и режисьорите. Не ми се е налагало да играя в тези пет театъра, за да изхранвам семейството си, аз играя за удоволствие”, коментира Мутафчиев. Той оцени положително реформата в театъра, проведена от Вежди Рашидов, когато беше министър на културата, защото е напълнила залите. „Преди реформата никой не се интересуваше дали има, или няма публика. Хората си получаваха заплатите. След като се проведе реформата, колегите в театъра започнаха да търсят заглавия, пиеси, които да привличат публика”, коментира Христо Мутафчиев. „Поддържаме добър диалог с Министерството на културата и с институциите, от които зависи нашата работа. Искам да успокоя колегите си в театрите– не се очаква да има трус в системата”, заяви Христо Мутафчиев.  ", "date": "2019.12.23", "title": "Изненадващо признание: Театърът е политика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403938-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BE%D0%B1%D0%B5%D1%89%D0%B0-%D0%BD%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D1%82%D0%B0%D0%BA%D1%81%D1%83%D0%B2%D0%B0%D0%BD%D0%B5,-%D0%B1%D0%B5%D0%B7-%D0%BF%D0%BE%D0%B2%D0%B8%D1%88%D0%B5%D0%BD%D0%B8%D0%B5-%D0%BD%D0%B0-%D0%B1%D0%B8%D0%BB%D0%B5%D1%82%D0%B8%D1%82%D0%B5", "text": "Нова система за таксуване в градския транспорт до края на следващата година, без увеличение на цената на билета. Това обеща столичният кмет Йорданка Фандъкова пред БНТ.  Фандъкова обясни, че има два варианта за изчисляване на цената на билетите в градския транспорт предвиждат от Столична община. До края на следващата година ще се плаща на изминато разстояние, тоест зониране на транспорта, или за определено време. До края на пролетта се очаква да заработи и част от третата линия на столичното метро. На три етапа ще бъде пуснат третият лъч на метрото в столицата, съобщи още кметът. \"Първият етап от първите четири километра от Красно село до Кино \"Одеон\" ще бъде пуснат тази пролет и ще продължат тестовете на влаковете, веднага щом приключат, ще се пускат поетапно всички участъци.\" Нощен градски транспорт ще има и следващата година, въпреки загубите за общината. Ще продължи и увеличението на заплатите на шофьорите, както и на други служители в общински дружества. \"Това, което залагаме ние от нашия бюджет, е увеличение на заплатите на медицинските сестри, които работят в детските ясли и градини и в училищните здрави кабинети\", каза кметът на София. От повишаване на част от данъците догодина общината очаква в бюджета на общината да влязат допълнително 38 млн. лева, като те ще отидат за инвестиции в кварталите, градския транспорт, паркове и градини. За замърсяването на въздуха Фандъкова каза следното: \"Въздухът, който дишаме, всъщност го правим ние, генерираме замърсяване и географското положение на града ни е такова, че в определени дни с температурни инверсии, всичко, което излъчваме, остава на ниски нива. Ние трябва да си помогнем като граждани, да променим част от навиците си, няма нужда в дни със замърсяване да палим камините си. Да зная, че е по-уютно, по-приятно, но в София има много камини и това са хора, които могат да си позволят да се отопляват на ток поне в дните с превишение\", допълни тя. Фандъкова коментира и водната криза в Перник и бе категорична, че столичната община не би могла да помогне, поради липса на технически възможности. През 2025 г. изтича концесионният договор на Софийска вода, който няма да бъде продължен, обяви Фандъкова.  ", "date": "2019.12.23", "title": "Фандъкова обеща нова система за таксуване, без повишение на билетите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403939-%D0%B3%D0%B5%D0%B9-%D0%BA%D1%83%D0%BA%D0%BB%D0%B8-%D1%8F%D0%B4%D0%BE%D1%81%D0%B0%D1%85%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8,-%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D1%86%D0%B2%D0%B5%D1%82%D0%B0-%D1%81%D0%B8", "text": "Опасност от всеки ъгъл грози днешните компании във времена, когато стереотипите за групи хора се разширяват със стремглави темпове. Пример за това е случилото се наскоро с австралийската верига Kmart. Kmart добави към асортимента си от кукли еднополови двойки. Комплектите куклени семейства се предлагат в три варианта - от двама бащи, от две майки или от майка и баща. Всеки комплект се предлага и кошница за пикник, домашен любимец, бебе момче и малко момиче и струва 15 долара. Компанията се е погрижила и за това да не демонстрира подкрепа по отношение на половите стереотипи и е облякла един от куклите татко в розово, а една от малките момиченца - в синьо. Първоначално гигантът за търговия на дребно беше похвален в Twitter за представянето си на LGBT+ общността.   \"Ето как се прави. Без реклама, без кампании в социалните медии, които да крещят колко сте прогресивни. Просто ги сложете на рафта и оставете хората да се изненадат. Благодаря Kmart\", пише в Туитър доволен потребител. А друг добавя: \"Похвала за #kmart за тези приобщаващи кукли\". Но нещата не остават само с похвала за това, че компанията е демонстрирала подкрепа към LGBT+ общността. Други останаха и недоволни. Много купувачи бяха разочаровани, че всички кукли, включени в новите комплекти, са бели.   \"Kmart, изглежда, продава еднополови кукли само на белите хора\", оплаква се един от недоволните потребители. Явно за Kmart никой от останалите цветове не съществува като семейство\", допълва го друг в Twitter. Новите продукти на Kmart се появиха, след като американската Mattell получи похвали, че направи известните си кукли Барби по-приобщаващи. През годините компанията представи гама от барбита с различни етноси и типове тела.   @Kevthesquidboi   25 души говорят за това", "date": "2019.12.23", "title": "Гей кукли ядосаха потребители, но заради цвета си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403940-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%B7%D0%B0%D1%88%D0%B5%D0%BC%D0%B5%D1%82%D0%B8-%D1%81-%D1%83%D0%BB%D1%82%D1%80%D0%B0-%D0%BA%D1%8A%D1%81-%D0%BC%D0%B8%D0%BD%D0%B8%D0%B6%D1%83%D0%BF", "text": "56-годишната Дарина Павлова шокира последователите си в социалната мрежа с минижуп. Късата рокличка на Мадам Мулти никак не отива на възрастта й, но не можем да отречем, че определено полага грижи за външния си вид и трудно бихме й дали реалната й възраст.    Кадърът е направен по време на парти в Швейцария, където явно в момента се подвизава бившата на Илия Павлов. А със сигурност стайлингът й е направил впечатление на изискания купон.      Дарина обикаля различни партита в цял свят и често се оказва на едно място с холивудски звезди. Нейната външност, поведение и интелект бързо й помагат да се приобщи и намира приятели в тези особени кръгове.    Павлова събра хиляди положителни коментари за секси визията, с която се е пременила. Предимно хвалебствените коментари са направени от чужденци, с каквито Дарина от години общува повече, отколкото с българи.", "date": "2019.12.23", "title": "Дарина Павлова зашемети с ултра къс минижуп"}
{"url": "http://www.classa.bg/%D1%81%D0%B2%D1%8F%D1%82/item/403941-%D0%BF%D1%83%D1%82%D0%B8%D0%BD-%D0%B8%D0%B7%D0%BF%D0%B8%D1%82%D0%B2%D0%B0-%D1%81%D1%83%D0%B2%D0%B5%D1%80%D0%B5%D0%BD%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%BE%D0%B6%D0%B5%D1%81%D1%82%D0%BE%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "На 23 декември руските власти планират да тестват сигурността на суверенния Интернет, пише журналистът на Forbes Кенет Рапоса. Според него Москва организира този тест поради факта, че отношенията й със Запада стават все по-напрегнати, особено на фона на потенциалното ожесточаване на американските санкции.     Проверката трябва да се извърши на 23 декември. Тя ще засегне само определени сегменти, главно държавните агенции, обикновените потребители няма да забележат нищо, увери представителят на Министерството на съобщенията Евгений Новиков. Според Рапоза преходът към суверенен Интернет се основава на опасенията, че западните правителства един ден могат едновременно да блокират достъпа на Русия до киберпространството. Декемврийският тест е предназначен не само за тестване на затворената система, но и за идентифициране на уязвимите места на цифровите телекомуникационни системи. Една от заявените цели на теста е да се установи дали злоумишлениците могат да прихващат данни от потребителите на мрежата.     Министерството на съобщенията нарича това мероприятие „изследване“, като подчертава, че Русия не се изключва от външния свят. Руските правителствени чиновници обаче понякога заявяват, че страната се нуждае от по-сигурен Интернет, който не е свързан с американските технологии, подчертава авторът. Законът за осигуряване на безопасно и стабилно функциониране на интернет в Русия влезе в сила на 1 ноември. Той задължава далекосъобщителните оператори да инсталират само оборудване, одобрено от Роскомнадзор, припомня журналистът. Роскомнадзор ще отговаря за централизираното управление на маршрутизацията на трафика в случай на заплаха за системата Рунет. Агенцията ще филтрира трафика и ще блокира достъпа до забранени ресурси. В резултат на това в бъдеще «руският Интернет ще стане като китайския, ако Кремъл усети, че Вашингтон заплашва достъпа му» до глобалната мрежа, казва Рапоса.", "date": "2019.12.23", "title": "Путин изпитва суверенен интернет в случай на ожесточаване на санкциите"}
{"url": "http://www.classa.bg/%D1%81%D0%B2%D1%8F%D1%82/item/403942-%C2%AB%D0%B0%D1%81%D0%B0%D1%85%D0%B8-%D1%81%D0%B8%D0%BC%D0%B1%D1%83%D0%BD%C2%BB-%D1%8F%D0%BF%D0%BE%D0%BD%D0%B8%D1%8F-%D0%BF%D1%83%D1%82%D0%B8%D0%BD-%E2%80%94-%D0%BA%D1%83%D0%BC%D0%B8%D1%80%D1%8A%D1%82-%D0%BD%D0%B0-xxi-%D0%B2%D0%B5%D0%BA", "text": "Мититака Хатори обсъжда значението на календара с Владимир Путин. Особеността на подобни календари е, че Путин се появява в най-различни ситуации — от официални срещи и преговори до игра на хокей и занятия по стрелба. Така се пресъздава идеалният образ на руския мъж, смята Хатори.     Календарът на Путин се превърна в новия популярен продукт Не помня кога започна, но в Русия по рафтовете на магазините се появи календар, чийто главен герой е Владимир Путин. В последно време календарът с неговото изображение си остава тема за дискусия в Япония. Сега той може да бъде закупен и онлайн. Особеността на календара на Путин е, че той изобразява президента в различни ситуации. Естествено, в една част от календара Путин изпълнява задълженията си и участва в преговори на най-високо ниво. Но в същото време в календара присъства Путин с животни, Путин се моли в църквата, прави физически упражнения, играе хокей, тренира стрелба и много други варианти. Струва ми се, че в този календар е пресъздаден идеалният образ на руския мъж. Лично аз считам Путин за политик със своите достойнства и недостатъци, но едва ли може да се спори, че той е политик с характер, включително с неговите тъмни страни. Той има и своите отличителни черти, затова ми се струва, че Путин вече изпълнява функциите на поп идол. В нашата представа за политически кумир съществува единственият мащабен образ от подобен род — Че Гевара. Ернесто Че Гевара (аржентинският политик и революционер, който ръководи партизанското движение в Куба) беше и е типичен представител на политическите кумири. В случая с Че Гевара в поп-икона се превърна образът на „Героичния партизанин“. В случая с Путин е идолизирано самото му съществуване, така че руският лидер се появява в различни изображения на календари, тениски и други продукти. Разбира се, в тази статия не се опитвам да възвелича Путин. Казвам само, че той се откроява сред другите политици, дори ако силните и слабите му страни не се вземат предвид. Но кой ще бъде приемик на Путин? На този етап за никой от руските политици със сигурност не можем да кажем «Да, това ще бъде той!»    ", "date": "2019.12.23", "title": "«Асахи симбун» (Япония): Путин — кумирът на XXI век"}
{"url": "http://www.classa.bg/%D1%81%D0%B2%D1%8F%D1%82/item/403943-%D0%BA%D0%B8%D1%82%D0%B0%D0%B9%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-60-%D0%B3-%D1%81%D0%B5-%D0%B3%D1%80%D0%B8%D0%B6%D0%B8-%D0%B7%D0%B0-%D0%B3%D1%80%D0%BE%D0%B1%D0%B0-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8-%D0%BB%D0%B5%D1%82%D0%B5%D1%86-%D0%B3%D0%B5%D1%80%D0%BE%D0%B9", "text": "Съветският пилот Григорий Кулишенко загина със смъртта на храбрите по време на войната на китайския народ срещу японските нашественици. От деня на смъртта му изминаха много години, но „през годините той никога не е бил сам“, пише «Синхуа». През цялото това време китайско семейство се грижеше за гроба му.       Тази река тече през родния ми град, където Кулишенко загина геройски. За да възпеят този вечен живот, водите на реката пеят денем и нощем песента за приятелството между Китай и Съветския съюз..”- така започва поемата „Кулишенко” на поета Фан Дзин от Вансян. В парка «Сишан» в района Ванчжоу в югозападен Китай се намира гробът на загиналия герой на СССР Григорий Акимович Кулишенко.     Епитафията на надгробния камък гласи: «Тук се намират останките на командира на въздушната ескадра на съветските доброволци, геройски загинал във войната на китайския народ срещу японските нашественици Григорий Акимович Кулишенко (1903-1939).» Приятелят се познава в бедата: великата китайско-съветска дружба Григорий Кулишенко е роден през 1903 година. По време на войната на китайския народ срещу японските нашественици съветското правителство изпрати в Китай комбинирана група пилоти-доброволци, изтребители и бомбардировачи, които да помогнат в борбата с японските нашественици. Григорий Кулишенко беше командир на един от въздушните отряди. Пристигайки в Китай, той започва да обучава китайски пилоти.       «Той заставяше китайските пилоти да летят отново и отново, безмилостно анализирайки и коригирайки уменията им в летателна подготовка”, споделя Дю Чжисян, бивш ръководител на местната историческа канцелария във Ванжоу. На 14 октомври 1939 г. Григорий Кулишенко със своите китайски бойни другари, командващ бомбардировачна група, нанесъл мощен удар по летището в окупирания град Ухан. Връщайки се от полета, групата е прихваната от вражески бомбардировачи. При въздушната битка Кулишенко е тежко ранен и загива със смъртта на храбрите, но успява да кацне с ударения си самолет на река Яндзъ. Местните жители намерили тялото му и го погребали на брега на реката. Същата година Кулишенко навършил 36 години. Според историческите материали от окръжния архив на Ванчжоу по време на войната съветската група пилоти-доброволци е участвала в 25 битки за защитата на Нанкин, Ухан, Нанчанг, Чунцин, Ланджоу и други райони на Китай, като свалила 539 японски самолета и потопила над 70 японски кораби. Изминаха 80 години от смъртта на Григорий Кулишенко. През годините той не беше сам, в продължение на 60 години членове на едно китайско семейство — майка и син — постоянно посещават гроба му. Вей Ингсян навърши 65 години. Преди да се пенсионира той беше заместник-началник на областния отдел по парковото стопанство и градинарство в Ванчжоу, а сега е пазител на гроба Григорий Кулишенко. През 1958 г. народното правителство на бившия окръг Вансян погребва праха на Кулишенко в парка «Сишан», където сега се намира гробът му. „Майка ми се грижеше за гроба на Григорий Кулишенко, когато праха на пилота беше погребан тук. Аз поех щафетата, за да се грижа за гроба на героя“, сподели Вей Инсян.   „Майка ми беше обикновена жена, но с благодарно сърце. Григорий Кулишенко загина със смъртта на герой, защитавайки хората на Ванчжоу, така че майка ми настояваше да се грижи за гроба му, за да му се отплати за стореното за нас добро“, добави той. „Искам да кажа на близките му, че Григорий Кулишенко изгради мост на дружбата между китайския и съветския народ с живота си. Китайците никога няма да забравят за това. Ще се грижим добре за гроба му. Вечна слава на героя на СССР“, допълни той.     Кулишенко: «Бих се със самураи и ги побеждавах»       Кулишенко     Григорий Кулишенко", "date": "2019.12.23", "title": "Китайско семейство 60 г. се грижи за гроба на съветски летец-герой"}
{"url": "http://www.classa.bg/%D1%81%D0%B2%D1%8F%D1%82/item/403944-%D0%BD%D0%B0%D1%82%D0%BE-%D0%B5-%D0%B1%D0%B5%D0%B7%D1%81%D0%B8%D0%BB%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F,-%D0%B7%D0%B0%D0%BC%D0%B5%D1%82%D0%B5-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D1%81%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BF%D0%BE%D0%B4-%D1%87%D0%B5%D1%80%D0%B3%D0%B0%D1%82%D0%B0", "text": "Независимо от заплахите да блокират достъпа до американските си бази, Анкара няма да напусне НАТО, но използва алианса като лост в спора с Вашингтон, пише Bloomberg. Турция, която днес е много по-малко зависима от западната финансова помощ или оръжията, отколкото в миналото, се държи по-самостоятелно, което често води до конфликти с политиката на САЩ и Европа, отбелязва изданието.         Изминаха само след няколко седмици от срещата на върха в Лондон, когато НАТО „замете вътрешните спорове под чергата“. Но «подновените препирни» между Вашингтон и Анкара сигнализират за дългосрочни рискове за алианса, пише Bloomberg. Главата на Пентагона Марк Еспър заяви тази седмица, че Организацията на Северноатлантическия договор ще трябва да повдигне въпроса какво да прави с Турция, ако тя изпълни заплахата си и лиши американците от достъп до техните военни бази. Според представители на централата на НАТО в Брюксел, докато никой не обсъжда заплахата от закриване на базите, не бива и не може да се говори за изключването на Турция от алианса.       Но размяната на заплахи между Еспър и президента Реджеп Ердоган отново предизвика опасения, че западният военен блок може би ще се насочи към още по-остра конфронтация с Анкара. Всички страни разбират, че «задържането на Турция в НАТО отговаря на общите интереси», каза бившият генерален секретар на алианса Александър Вершбоу. И то независимо от това, че Анкара сериозно е недоволна от факта, че, както тя счита, НАТО не отдава на нейните опасения за сигурността достатъчно внимание, а алиансът е разстроен от «провокативната покупка» от Ердоган на руските зенитно-ракетни комплекси С-400. Според Вершбоу, във всеки случай договорът на НАТО не позволява изгонването на негов член против желанието му. Това обяснява защо алиансът се опита да изглади разногласията между Франция и Турция на срещата на върха в Лондон.", "date": "2019.12.23", "title": "НАТО е безсилна организация, замете вътрешните си проблеми под чергата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403934-%D0%BC%D0%BD%D0%BE%D0%B3%D0%BE%D0%B2%D0%B5%D0%BA%D0%BE%D0%B2%D0%BD%D0%B0%D1%82%D0%B0-%D0%B2%D1%80%D0%B0%D0%B6%D0%B4%D0%B5%D0%B1%D0%BD%D0%BE%D1%81%D1%82-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D1%81%D1%80%D0%B5%D1%89%D1%83-%D0%B8%D0%B7%D1%82%D0%BE%D0%BA%D0%B0", "text": "В следващите редове представям разширен вариант на моите отговори на трите въпроса, публикувани заедно с отговорите на около 25-30 най-видни руски и световни учени, дипломати и общественици в последната книжка за 2019 г. на списанието „Мир Перемен“, издавано от Института по Икономика на Руската Академия на Науките. Очакваният ефект от падането на Берлинската стена. Една от главните причини за изграждането на Берлинската стена  през август 1961 г. беше, че  не е възможно в един град като Берлин, да действат едновременно две коренно различни икономически и политически системи,  с различни политики по доходите, данъците, цените, пенсиите, здравеопазването, образованието, бюджета, финансите и т.н. Да не говорим за съдебната система, отбраната и националната сигурност. Eдна в Западен и друга в Източен Берлин,  без граница между тях.  Само мимоходом ще напомня, че първоначално, за кратко време, в Берлин имаше съветска, американска, британска и френска зона. Последните три се обединиха и така се оформи Западен и Източен Берлин. Беше много изгодно да се работи и печели висок доход в Западен Берлин,  пригоден към по-високия стандарт и по-високите цени там. И да се купуват стоки в Източен Берлин, при по-ниски цени, настроени към по-ниския стандарт и по-ниските доходи там. Това създаваше условия за големи спекулации и за дестабилизиране финансите на Източен Берлин и на ГДР. Освен това, имаше политически и идеологически причини,  влияещи върху миграционните потоци между двете части на града. Западен Берлин беше по-привлекателен от Източен Берлин, както Западна Германия пред Източна Германия, по понятни причини. Западен Берлин беше политическо продължение на Западна Германия. Имаше дори специална транспортна връзка между тях, минаваща през територията на Източна Германия, но недостъпна за нейните граждани. През всичките тези години западната пропаганда и медиите поставяха ударението върху политическите причини. Икономическите се премълчаваха съзнателно. Как то и милиони други хора, към 1990 г., аз бях психически уморен от напрежението на „студената война“ .  Особено в ситуации като Кубинската криза от 14 до 28 октомври 1962 г., когато светът беше на границата на ядрена война.През годините се редуваха и други по-малки, но също опасни кризи между двете системи. Често си спомнях думите на Алберт Айнщайн,  когато са го питали за оръжията на евентуална Трета световна война: „Не зная какво оръжие ще се използва в Трета световна война, но четвъртата ще се води с тояги и камъни“, казвал той.  Друг световен мислител,  отговаряйки на подобен въпрос казвал: „Не зная как ще се води Трета световна война, но в четвъртата ще се сражават с лъкове и стрели“. Трудно е да се добави нещо към тези страшни предсказания! Как то и много други, аз бях до известна степен, наивен идеалист.  Вярвах, че за мен, за двете ми деца и за очакваните внуци, са започнали мирни години. Надявах се, че ще настане време на трайно взаимно доверие, уважение и безопасност в международните отношения. Имаше и съкращения в нашата армия. А като учен, очаквах повече контакти със западни колеги и достъп до повече западни публикации в моятя област. Това се оказа голяма илюзия. Разбира се, аз имах повече знания от масовия български гражданин, за световната история, политика и икономика. Те пораждаха у мен някои съмнения за бъдещето, които не можех да споделям публично. Мислите ми бяха раздвоени между надеждите и съмненията. Напоследък, във връзка с 30-годишния юбилей, беше казано и написано много за падането на Берлинската стена и за геополитическите последици от това събитие,  без да се споменават всички причини за нейното изграждане. Напомниха ни и за ироничния театрален призив на Президента Рейгън към Михаил Горбачов преди години, посещавайки стената откъм Западен Берлин, „да събори тази омразна стена“. Политическите и икономическите съветници на Президента Рейгън навярно са знаели, че тя е необходима,  след като ръководителите на СССР, САЩ, Великобритания и Франция са решили в края на Втората световна война управлението на столицата Берлин да бъде разделено на сектори между тях, по аналогия на секторите на които беше разделена цялата територия на Германия. И все пак,  стената беше много противоречиво събитие. Тя разделяше и противопоставяше един народ на два свята, две обществени системи, два начина на живот.  И натрапваше пряко сравнение между тях. Тя излъчваше постоянно напрежение между по-богатия Запад и по-бедния Изток, което беше наследено от миналото, но и растеше с годините. Господстващата политическа и икономическа система на изток, по-ниската производителност на труда, грешките и догматизмът в управлението на икономиката и обществото в Съветския съюз и механичното им пренасяне в по-развитите и по-цивилизовани източноевропейски страни, като ГДР, Чехословакия и Унгария, засилваха това напрежение. В по-ограничени мащаби и за по-кратко време, подобно разделение имаше и в Австрия, съучастник на Германия във Втората световна война, която се обяви впоследствие за неутрална, макар и формално. В наше време обаче се пропуска един много важен факт.  Не се пише и говори, нито се напомня и сравнява със същата иронична стръв за  настоящото изграждане на много нови стени от хиляди и хиляди километри  в Америка, Европа, Африка, Азия, около Израел, и други региони, от правителствата, които най-злъчно проклинаха Берлинската стена. Да напомням ли за стената, която се изгражда сега между САЩ и Мексико, или стените между някои европейски държави срещу мигрантите, или около Израел срещу арабите, или между Северна и Южна Корея и т.н. Тези нови стени превишават далеч по мащаби Берлинската стена и се съизмерват сумарно може би само с Великата Китайска стена, дълга над 20 хил. километра. Изглежда, че стените се оказаха ефикасно средство за бързо и лесно, но не много трайно, решаване на сложни проблеми. Преди 30 години по част от нашите граници също имаше телени мрежи  по други причини. Една от първите грижи на новата власт през 1990-1991 г. беше тяхното разрушаване. Напоследък бяха възстановени отново по границата с Турция, за ограничаване притока на мигранти. И това е правилно. Защо беше възобновено напрежението  между Запада и Русия? Геополитическият ефект от падането на Берлинската стена се оказа много по-кратък и по-ограничен от очаквания.  Западът и Изтокът като че ли бяха привикнали да живеят от векове във взаимно недоверие и напрежение.Затова възобновяването на напрежението между Западна Европа и Русия, не беше съвсем неочаквано. Особено за тези, които знаеха, че още от X-ти век между тях е имало прохладна политическа атмосфера на умерено напрежение. Имало е, разбира се, и мирни времена, даже сватосване между монархическите дворове на Русия и държави от Западна Европа. Но годините на хладни подозрения и въоръжени конфликти превишават годините на публични прегръдки и взаимни уверения в доверие. Отказ ът на  С ъветския Съюз  от социалистическ ата  идеологи я  в 1990 -1991  г.  и неочакваният му обрат към компрадорски капитализъм, въпреки надеждите,  не възстановиха доверието на Запада към Русия.  Западът даже засили противопоставянето. Следователно, идеологията не е била единствената, още по-малко - главната причина за конфронтацията между Запада и Съветския съюз от 1920 до 1990 година. Ако се върнем 500 или дори 1000 години назад, ще установим, че почти не е имало времена без войни или тлеещо напрежение в един или друг регион на Европа. В това число и между Запада и Изтока, откакто съществуват тези политически понятия за двата огромни световни региона. Отношенията между страните са били наситени с взаимни противоречия и тлеещи конфликти. Вместо да ги решават чрез преговори, правителствата по-често са прибегвали към насилие. Независимо от постоянните публични лозунги за мир, човечеството като че ли не е могло да живее без войни. При всеки конфликт страните са се обвинявали взаимно, че другата го е започнала. И така до ден днешен. Следователно, има други фундаментални причини за многовековното враждебно поведение на Запада спрямо Изтока и особено срещу Русия. Какви може да са те? В глобален политически план САЩ не понася многополярен свят.  Още по-малко присъствието на силна руска държава, като равностоен партньор на световната арена. САЩ предпочитат да са там единствени и да диктуват волята си на всички останали. Така постъпват сега и към Германия, Франция, Турция, Индия и други страни, на които нареждат с кого могат и с кого не могат да търгуват или да купуват и продават оръжия, природен газ и т.н. Преди години те много се радваха на послушния и безлик Елцин, обявяван от тях за голям демократ и велик държавник. Та дори и на Горбачов.  Отнасяха се с уважение и към всички подобни руски лидери през миналите векове. Те харесваха и считаха за демократичен послушния руски режим, а непослушния, който се грижи за националните си интереси, обявяват за агресивен. Непослушанието те считат за агресивност. С плана „Барбароса“  непосредствено преди и през първата фаза на войната срещу Съветския съюз,  стратегическият екип на Хитлер е планирал да окупира съветската територия от Архангелск на север, след това по Волга до Астрахан и Каспийско море,  с население около 100 млн. души. Предвиждали са населението в окупираните територии да се намали до 30 млн. души, предимно работници, а останалите да бъдат унищожени или изтласкани насила зад Урал в Сибир и изоставени без никаква грижа в тези сурови природни условия. Спестеното по този начин жито и други хранителни продукти, произвеждани в окупирания огромен регион е трябвало да се използват за населението в Германия и нейните съюзници, които са изпитвали недостиг от такива продукти. Предвиждано е било също, впоследствие Германия да окупира и Западносибирските равнини до река Енисей,  а регионите по-нататък към езерото Байкал и в Далечния изток да се включат в Японската империя. Хитлер и неговите стратези очевидно не са извлекли исторически поуки от провала на Карл XII, на Османската империя, Наполеон през 1812 г., Шведските и Полски нахлувания в Русия, интервенцията на 14 западни държави през 1919-1921 г. и другите опити за завладяване на Русия. След Втората Световна Война З апад ът разбра, че не може да окупира или да унищожи Русия с нейната огромна територия и военна мощ ,  но мечтае да я изтощи, като наруши вътрешното й единство, насърчи вътрешните й класови, религиозни, етнически и регионални противоречия и в стратегическа перспектива да я раздроби на няколко малки послушни държави, бъдещи доставчици на суровини, енергия и преди всичко - вода. Такива са и препоръките на Световния център за стратегически изследвания Stratford. О чаква се, че с настъпващите климатични промени водата ще стане най-дефицитният и ценен ресурс в по-далечното стратегическо бъдеще . По-важен от нефта, газа и въглищата. А руските пресноводни ресурси на тази огромна територия са безгранични. Известни са и подновените напоследък интереси на САЩ към Руската Арктика.  За това говореше публично преди няколко години Хиллари Клинтън, като държавен секретар на САЩ. На Кондолиза Райс, също бивш държавен секретар преди това, се приписват думите, че „такава огромна територия като Сибир, не трябва да принадлежи само на една държава“. Подобни изказвания в прикрита или полуоткрита форма, правят и настоящи високопоставени лица от американската администрация. през последните години и дори месеци. Важни са и решенията на последния  (през декември 2019 г.)  Международен Арктически форум в Санкт Петерсбург.  Малко хора знаят, че  днес значителна част от производството на природен газ в Русия е от Арктическата зона . Там има големи запаси на газ, нефт, метали, въглища и други ресурси. Изказванията на политиците и политолозите по тази тема са пробни стратегически сондажи  за реакцията на настоящите руски власти на подобни американски идеи, които могат да се превърнат в бъдещи техни действия. В Америка напоследък се препоръчва да се увеличи броят на техните ледоразбивачи (засега имали само един, а Русия 9-10), за да бъдат използвани по Северния морски път. Русия вече взема военни и други контрамерки в Сибир и в Арктика. И постъпва правилно, като охлажда аспирациите на САЩ към тези много важни территории от Урал до Далечния изток и Северния морски път. Особено при очакваното смекчаване на климата в северните ширини в по-далечната стратегическа перспектива. Стратегическата цел на Запада е  да отслаби Русия чрез глобална политическа и икономическа изолация, стимулиране на огромните вътрешни различия между милионите бедни и шепата олигарси, между различните етнически общности и религии и преди всичко, между православието и исляма, чрез икономически санкции. натрапена нова надпревара във въоръженията, небивало агресивна медийна пропаганда. А след това, както вече подчертах по-горе, да раздроби Руската федерация на по-малки и слаби държавици, чрез вътрешни междуособици, а не чрез външно въоръжено нападение. С други думи,  мирното саморазпадане на Съветския съюз, главно по вътрешни причини, да се продължи с мирно саморазлагане на Руската федерация  по същите причини. В основата на този стремеж на САЩ лежат стратегически геополитически и икономически интереси. Американските стратези навярно смятат, че моментът за това е подходящ,  тъй като Русия, след тоталната разруха при Елцин, е все още слаба във военно и още по-слаба в икономическо отношение. След разпада в края на 1991 г. Русия притежава сега по-малък икономически, технологичен, научен, кадрови, финансов и военен потенциал, отколкото е имал Съветският съюз до Горбачов. Русия се възстановява бързо като незаобиколима световна политическа и военна сила, но все още е икономическо джудже на световната икономическа арена. В 2018 г. Китай произведе 18,7% от световния БВП, САЩ – 15,1%, а Русия – 3,09%. Разбира се, подобни международни сравнения по БВП са рисковани.  Без да навлизам тук в известните на специалистите подробности, БВП съдържа дефекти, които изкривяват картината за действителния икономически, технологичен, кадрови, суровинно-енергиен и друг потенциал за развитие на сравняваните страни. Така че икономическата разлика между САЩ и Русия не е десетократна, но е съществена и не бива да се подценява. Независимо от гениалните руски постижения в изобретяването, конструирането и изработването на уникални нови оръжейни системи  през последните десетилетия, това се отразява все още и върху неблагоприятното за Русия съотношение на военните потенциали на двете страни. А разликата между Русия и сумарния потенциал на НАТО, заедно с Япония, Южна Корея, Австралия и други прозападни страни, е още по-голяма. Известна е войнствената реч на Уинстън Чърчил за желязната завеса  на 5 март 1946 г. във Фултън, щата Мисури в САЩ. Известно е също, че  НАТО беше създадена  от САЩ, Великобритания, Франция и други западни страни,  през април 1949 г . като военно-политическа организация срещу Съветския съюз, обявен официално за техен главен враг, скоро след войната. Правителствата на тези три държави бързо забравиха възторжените си благодарности към Съветския съюз и Сталин само една година преди това - през пролетта на 1945 г. по време на войната с Германия, за които ще стане дума по-долу. В отговор на това, Съветският съюз и други източноевропейски страни създадоха Варшавския договор през май 1955 г., който се саморазпусна през юни 1991 г.  Съветският съюз пък се разпадна, за всеобща изненада, на 26 декември 1991 г. Забележете, през цялата съвременна история Западът е бил инициатор на възобновяване на конфронтацията срещу Русия,  след години на нормални, дори съюзнически отношения, както беше през Втората световна война. Русия никога не е започвала първа непредизвикана война срещу Америка или срещу западноевропейска държава, но обратното се е случвало няколко пъти. Целите срещу които НАТО се бореше, изчезнаха.  Неговата работа беше завършена от други и беше логично той също да бъде разпуснат от правителствата, които го създадоха. Но пактът продължава да съществува и да се развива. На 3-4-ти декември 2019 г. отпразнува 70-годишния си юбилей в Лондон. И функционира не като регионална европейска организация, както личи от названието й, а като световен полицай. По най-нови данни към края на 2019 г.  военният персонал на страните от НАТО е 3258 хил. души, а сумарните военни разходи в текущи цени и валутни курсове за тази година са 1036 млрд. (т.е. 1,04 трилиона) щатски долара.  През 2020 г. предстои да се увеличат с още 400 млн. долара. Те имат повече класически сухопътни, въздушни и морски въоръжения от Русия, а сега навлизат и в космоса. Относителен паритет между САЩ и Русия има само в ядрените оръжия. Към края на 2019 г. над 90% от наличните ядрени бойни глави в света принадлежат на САЩ и Русия.  Според споразумението START-3 между САЩ и Русия към февруари 2018 г. им се определя  таван на бойните глави за Русия 6490 и за САЩ 6185.  Такива тавани, разбира се, на много по-ниско равнище, има и за всички останали ядрени държави. Трудно е да се каже доколко те се спазват, особено от държавите, които не се контролират, защото не са част от споразумението за ограниченията, като Индия, Пакистан, Израел, Северна Корея. В тази обстановка  САЩ не смеят, поне засега, да започнат война срещу Русия. Що се касае до Русия, би било самоубийствен акт нейното правителство да започне война срещу НАТО,  при такива различия във военния и икономическия потенциал на двете страни. Това се знае от ръководителите на НАТО. То е очевидно и за всички сериозни военни и политически анализатори по света. Класацията на най-могъщите държави в света към края на 2019 г.  беше публикувана в САЩ от US News. Списъкът е съставен от анализатори от BAV Group и Wharton School на университета в Пенсилвания. Той се основава на оценка на икономиките, влиянието върху световната политика, военната сила, световното лидерство и участието в международните съюзи. Първото място е на САЩ, второто на Русия, третото на Китай. Следват Германия, Великобритания, Франция, Япония и т.н. М оже ли някой да отговори защо НАТО съществува сега при описаната ситуация и защо се разширява?  Стандартният отговор е –  заради борбата срещу тероризма.  Това обаче е заблуда за наивници. Срещу тероризма не се воюва с ядрени бойни глави, с най-модерни ракети, самолети, подводници, самолетоносачи, крайцери, танкове, артилерия или от космоса. Има други, добре известни, проверени, по-евтини и по-ефикасни средства за борба срещу тероризма, които Западът също използва. Единствената цел на НАТО като военна организация сега е Русия.  Руското правителство разбира това и при много сложни икономически и други условия, взема възможните превантивни отбранителни мерки, за да осигури оцеляването на Русия, чрез поддържането на мощна отбранителна способност . Руският военен потенциал може да е по-малък от съвокупния военен потенциал на НАТО, но е достатъчно голям, за да упражнява задържащо въздействие  върху Америка и нейните съюзници дори да си помислят за война срещу Русия. Всички настоящи руски военно-политически мерки  имат строго отбранителен характер. Тези мерки не са руска агресия, а подготовка за предотвратяване на евентуална западна агресия срещу Русия.  Руското ръководство няма друг избор. Защото Русия сега не е готова за война. А и не се нуждае от война. Би било налудничава авантюра те да я започват. Тези руски отбранителни мерки Западът цинично нарича агресия, макар и да знае добре, че не са такива. Тези мерки, особено ядрените, само охлаждат апетитите на Запада да мисли за своя агресия срещу Русия. А световните западни медии разпространяват тази лъжа от години. Сервилните български медии им пригласят. Някои от тях дори се престарават със своята русофобия. Ако Русия предприеме тотално преструктуриране и модернизация на своята икономика и общество, ако повиши трайните темпове на икономическия си растеж на 7-8% средно годишно  (което се подкрепя и от известния руски академик икономистът Сергей Глязев), ако възстанови социалната справедливост в обществото, ако пристъпи към радикално решаване на демографската си криза чрез рязко повишаване на раждаемостта, намаляване на смъртността, удължаване средната продължителност на живота. Ако повиши съществено броя и гъстотата на населението си, особено в регионите на изток от Урал и в Далечния изток, след 30-40 и особено след 50-60 години, сравнителната глобална социално-икономическа и военно-политическа картина ще се преобрази в полза на Русия. Това обаче изисква незабавно и радикално изменение във философията на икономическата политика на Русия –  от свободния либерализъм в духа на Вашингтонския консенсус, към регулирана пазарна икономика, с по-голяма роля на държавата в нейното управление. Необходима е разумна комбинация между ролята на държавата и пазара. Чувствително повишение на инвестиционното и на оборотното кредитиране. Наложителни са незабавни мерки за смекчаване на огромната разлика между доходите на олигарсите и другите богати хора (3-5% от населението) и оскотяващата трайна мизерия на 70-75% от руското население. Нужно е ефективно взаимодействие между труда и капитала, между частното и държавното начало. Руските власти трябва да го направят възможно най-бързо и най-радикално. Ако бъде осъществен препоръчаният радикален маньовър в държавната политика политическото и икономическото време ще работи за Русия.  Руското правителство трябва да се възползва от това. Американските власти, разбира се, познават тази сложна ситуация и бързат, като повишават икономическия и политическия натиск над Русия. Тя, от своя страна, трябва да бърза още повече, за да да ги изпревари. Ето това е ФУНДАМЕНТАЛНАТА ПРИЧИНА  защо Западът, начело със САЩ,  започна  нов ата всеобхватна  конфронтаци я , независимо от сриването на Берлинската стена, разпадането на Съветския съюз и смяната на държавната идеология на Русия. Новата конфронтация срещу Русия не е случайно хрумване на американските политици и политолози.  Това е добре замислен стратегически ход. В това е КЛЮЧЪТ ЗА УСПЕХА НА РУСИЯ.  Ако продължава със сегашните си бавни темпове на икономически растеж от 1,5-2,0% средно годишно (от януари до октомври тази година растежът на БВП е 1,3%), нищо добро не може да се очаква през следващите години и десетилетия. Такава интелектуално надарена и природно богата, но управленски некомпетентна Русия няма бъдеще. Русия заслужава възхищение за гениалните си умове –  учени, изобретатели и конструктори, но за да се превърнат техните уникални конструкции и технологии от единични прототипи в реална сила на световната сцена, им е нужен гигантски тил от мощна модерна индустрия и внедрителски технологичен потенциал на най-високо световно равнище.  А те сега го нямат.  И бавно го създават. Особено в най-модерните високотехнологични отрасли на материалното производство. Това е лошо за самата Русия, лошо е и за световната цивилизация. Но и в Р усия настъпиха промени. Първият сигнал прозвуча в знаменитата реч на Президента Путин на 10 февруари 2007 г.  на 43-татаМеждународна конференция по сигурността в Мюнхен. Тази реч ознаменува преломния момент в отношенията между Русия и Запада. Тя показа, че Русия няма повече да се примирява с ролята на второстепенна регионална държава, за каквато беше обявена от държавния секретар на САЩ Кондолиза Райс преди 10-15 години. Президентът  Путин заяви  тогава ,  че се поставя край на безличната политика на подчинение  от времето на Елцин и Козирев и че ще защитават твърдо националните интереси на Русия. Появата на Путин с неговия екип изненада напълно Запада. Затова и те така го ненавиждат. П о твърди се хилядолетната закономерност: когато велика нация се нуждае от велика личност, тя си я създава.  Ние сме може би в началото на нов цикъл за ролята на личността в Русия. А може би и в света, заедно с китайския президент. Надеждата е, че те ще се сработят добре – тези два президента и двата народа. Това не е така лесно, защото историята на руско-китайските отношения през последните векове е сложна. Бъдещите отношения между двете страни трябва да се превърнат в действително стратегически. И да не се поддават на очакваните опити от Запада за всяване на раздори между тях. Тогава тези две държави ще станат непобедими на световната арена. И най-стабилната гаранция за траен мир и спокойствие в света. В основата на конфликтното поведение на големите държави най-често са икономическите интереси. Главната причина  за участието на САЩ във Втората световна война, едва ли е само нападението на Япония над Пърл Харбър на 7 декември 1941 г. Такава причина е и Великата депресия в Америка. След неуспешните опити на Президента Ф.Д. Рузвелт от 1929 до 1940 г. да преодолее кризата, САЩ вероятно са решили, че тяхното участие във войната може да се окаже по-ефективно средство за съживяване на икономиката, повишаване на заетостта и смекчаване на бедността. Признаците за нова рецесия в Америка и Европа сега нарастват.  Някои експерти предполагат, че в период на мащабна криза с публичен дълг 23,25 трилиона долара в края на 2019 г., САЩ може отново да потърсят решение на високата си задлъжнялост чрез военен конфликт. Те биха го започнали отдавна ако не беше относителният паритет между САЩ и Русия в областта на ядреното оръжие. Колкото и да е парадоксално на пръв поглед, съществуването на този паритет е главният фактор за мира през последните 75 години. Това е най-дългият мирен период между две големи войни през последните векове. Правителствата на САЩ и Русия би трябвало до разбират, че всяка война между тях ще означава катастрофа и за двете, а и за целия свят.  Защото всяка война между САЩ и Русия не може да бъде друга, освен ядрена и биологична, както на земята, така и от космоса. А ядрено-биологична война между тези два гиганта означава взаимно самоунищожение и ликвидиране на световната цивилизация. Ще се потвърдят предсказанията на видните учени, на които се позовах в началото на този анализ. Бързото развитие на Китай усложнява още повече това стратегическо военно-политическо уравнение. Буди размисъл и поведението на САЩ и най-големите западноевропейски държави между Първата и Втората световна война.  Известни са многобройни факти за ролята на САЩ, Великобритания и Франция в подготовката на хитлеристка Германия за война срещу Съветския съюз  през 1930-те години .  Тези страни – победители в Първата световна война, си затваряха очите и дори стимулираха нарушенията на Версаилския договор от победената Германия, когато възстановяваше армията си през 1920-те и 1930-те години и особено след идването на Хитлер на власт. На 12 март 1938 г. Австрия беше присъединена към Германия с мълчаливото съгласие на САЩ, Великобритания и Франция. На 30 септември 1938 г. беше сключен Мюнхенския договор от Великобритания и Франция, с Германия и Италия. През 1938 и 1939 г. беше окупирана Чехия, а Словакия беше оформена като малка държава, сателит на Германия, пак с мълчаливото съгласие на Великобритания и Франция и въпреки протестите на Съветския съюз. На Запад има видни политици и псевдоисторици, които сега  обявяват Хитлер и Сталин като еднакво виновни за Втората световна война,  позовавайки се на Договора Молотов-Рибентроп от 23 август 1939 г. Обективните политически наблюдатели знаят, че този договор е бил отговор на предшестващите го едностранни действия на Запада, стимулиращи Германия в подготовката за война срещу Съветския съюз. Настоящият истеричен политически шум е цинична клевета! Президентът Путин с основание нарече резолюцията на Европейския парламент през октомври 2019 г. връх на политическия цинизъм на пресконференцията си от 19 декември 2019 г. Според тази резолюция Германия и Съветският съюз носели еднаква отговорност за Втората световна война. Това е наистина чудовищна подигравка на Европейския парламент с историческите факти. Тревожни са и някои уникални събития в отношенията по върховете между Изтока и Запада.  Например споразумението между Съветския съюз и САЩ за обединяването на Германия и извеждането на съветските войски от ГДР. Достоверни източници съобщават, че през януари 1990 г.  Михаил Горбачов е приел устното обещание на държавния секретар на САЩ Джеймс Бейкър,  че в замяна на съгласието на Съветския съюз за обединението на Германия и за извеждането на съветските войски от ГДР, границата на НАТО няма да се премести на изток дори с един инч.  Много е странно,  че такова изключително важно споразумение между двете свръхдържави с огромни стратегически последствия, не е било оформено писмено като официален междудържавен документ! САЩ „изпълняват“ своето обещание.  Те преместват НАТО на изток не с един или два инча, а с 1000-1500 км. до самата граница на Русия. Американските войски сега не са много далече от Москва и са още по-близо до Санкт-Петербург. Без да изброявам близостта им до други стратегически обекти на Русия. Американците продължават да трупат тежки въоръжения на самата граница с Русия в Прибалтика, Полша и Грузия, а може би и в Украйна, за да го използват незабавно срещу Русия, когато преценят. Западът сега настоява чрез Украйна, Русия да открие и Азовско море за Натовските нечерноморски военни кораби.  САЩ не биха допуснали сега дори и разговор за такава близост на руски войски с ядрени ракети до своята граница. Кубинската криза от октомври 1962 г. го потвърди. Възниква въпросът: Защо Русия го допуска и не настоява сега за паритет със САЩ и по географското разположение на своите войски и въоръжения. Главата ми не побира  как това свръх важно споразумение (между Горбачов и Бейкър) на тогавашното съветско ръководство против националната сигурност на Съветския съюз, е било допуснато през 1990-те години! И защо виновните руски политици не са били привлечени под отговорност. Някои от тях са още живи. По своята природа и последствия това не е грешка.  То е най-голямо национално престъпление.  Но за това се мълчи. Заслужава отбелязване още един, не по-малко уникален, по-скорошен тревожен факт.  Подготовката на въоръжения преврат в Украйна през февруари 2014 г. е траела с години,  при непосредственото участие на съответните служби на САЩ, Германия, Франция, Полша и страните от Прибалтика. Това е било известно на много хиляди хора от изброените страни и извън тях. Руското разузнаване в Украйна, а и извън нея, безусловно е знаело за тази подготовка. И сигурно многократно е съобщавало на най-високите руски власти. Превратът в Киев влияе много дълбоко  на настоящата национална сигурност и на стратегическите интереси на Русия. Аз съм поразен от бездействието на руските власти по този преврат. През последните години Русия плаща и ще продължава да плаща голяма политическа, морална и икономическа цена за това свое бездействие. Не разбирам как Президентът Путин, към когото изпитвам голямо уважение, го е допуснал! Ръководителите на велика държава като Русия нямат право на такива съдбоносни грешки. За мен това е повече от грешка. Западните правителства, преки съучастници в преврата, сега имат политическата наглост да обвиняват Русия в агресия,  за отбранителните си по същество действия в Крим и Донбас. Представете си - действителните агресори – западните правителства, обвиняват жертвата си – Русия, в агресия. За събитие на няколко хиляди километра от САЩ и до самата граница на Русия. Колко далече е достигнало агресивното самочувствие в най-високите върхове на Запада през последните години, с тяхното високомерие, къса памет и политическа арогантност! Западът си присвои правото да бомбардира  различни градове на Сърбия през май-юни 1999 г., да убива хиляди хора, да разрушава инфраструктура и да откъсва родното място на Сръбската православна религия – Косово, от самата Сърбия, с помощта на военна сила,  без разрешение на Съвета за Сигурност на ООН. Сега същият Запад отрича правото на народа на Крим за завръщане към своята майка – Русия,  с която е бил свързан от 1783 г. по времето на Екатерина Велика, и предаден само на административно подчинение по времето на Н.С. Хрушчов от една в друга република в пределите на една и съща държава – Съветския съюз. Нещо повече, на референдума от 16 март 2014 г. над 95% от гражданите на Крим гласуваха за завръщане. Какво по-убедително доказателство от това! Става ми трудно да си представям  в какъв свят на политически бандитизъм живее м и до къде можем да стигнем, ако продължаваме да го търпим! Можете ли да си представите ако друга държава беше извършила дори половината от това, против интересите на Америка , как щеше да реагира правителството на САЩ! Убеден съм, много по-категорично! Щеше да му отправи ултиматум за война, ако не отстъпи веднага. Те го доказаха в Кубинската криза през октомври 1962 г., когато интересите на САЩ бяха засегнати в далеч по-мека форма, отколкото пострадаха руските интереси сега с преместването на НАТО на изток до границите на Русия, нападението на Грузия срещу Южна Осетия и Абхазия през август 2008 г., въоръжения преврат в Украйна през февруари 2014 г. и последвалите го събития в Крим и Донбас. За пълно учудване на логично мислещите хора,  действителният агресор – САЩ и техните съюзници от Западна Европа обвиняват жертвата на агресията - Русия  за нейните отбранителни мерки и я наказват със санкции. Невероятно, но факт! И българското правителство участва в тези санкции! Истинската причина за истеричното поведение на Запада, начело с Америка е, че Русия ги лиши от уникалната възможност да получат Севастопол на поднос  и да го превърнат във военноморска база на САЩ против самата Русия, създала тази база преди 250 години.  Това би било голямо унижение за Русия и руския народ.  То е връх на военно политически бандитизъм. Добре, че не беше допуснато, благодарение на Президента Путин и неговото правителство! Даже само с този акт на неговото управление името на Владимир Путин ще остане завинаги в историята на Русия. През последните години западните правителства демонстрираха върхове на политическо високомерие и къса политическа памет,  отричайки решаващия принос на Съветския съюз за победата над хитлеристка Германия.  По всички военни критерии приносът на Съветския съюз е не по-малък от 70-75%, със загуба на 28 млн. души. От тях 12 млн. души са загинали във военни действия. Общият брой на загиналите от воюващите страни във Втората Световна Война е бил около 60 млн. души. Помислете и над следните числа:  В десанта на британските, канадските и американските войски на Втория фронт в Нормандия (Франция) на 6-ти юни 1944 г. са участвали 160 000 души, а само в Курската битка на Източния фронт в Русия - 4 милиона. Само в Сталинградската битка са загинали повече съветски войници и офицери, отколкото са всички военни загуби на САЩ и Великобритания през цялата война. Германия е започнала войната с 4,43 млн. войници и офицери и 80% от тях са загинали на Източния фронт. Всички жертви на холокоста са 2,7 пъти по-малко от жертвите на Съветския съюз и 10 пъти по-малко от общите военни загуби на воюващите страни. Участниците в десанта в Нормандия и във Втория фронт във Франция и Италия, и използваните там въоръжения, са неколкократно по-малко, отколкото на Източния фронт в цялост. Тези цифри показват решаващия принос на Съветския съюз за победата над хитлеристка Германия.  Западната пропаганда сега се стреми да омаловажи този огромен принос и да припише решаващия принос на САЩ и Великобритания. Те дори внушават на сегашното младо поколение, че десантът в Нормандия е решил победата над Германия. И че САЩ са допринесли най-много за победата над Германия. Това е голяма фалшификация на историята на войната. Може би е допустимо в политиката понякога да се правят компромиси с истината, но и за лъжите има граници. През юни 2019 г., когато празнуваха 75-тата годишнина от битката в Нормандия, организаторите  даже не поканиха да присъства Президентът на Русия – Владимир Путин.  Това е военен и морален произвол. Подигравка с паметта на милионите загинали съветски войни. И не само на съветските, но и на собствените военни жертви. Питам се: толкова ли ниско са паднали с безчестието си настоящите ръководни среди на САЩ и Западна Европа? В този контекст може би си струва да припомним някои пасажи от кореспонденцията между Сталин, Рузвелт и Чърчил по време на войната.  През януари 1945 г. германските войски предприемат контранастъпление срещу американските и британските войски в Ардените (между Франция и Белгия). Войските на западните съюзници са заплашени от унищожение. Рузвелт и Чърчил се обърнали спешно към Сталин с молба за помощ чрез бързо настъпление срещу немските войски на Източния фронт, за да принудят германското командване да пренасочи свои войски от западния на източния фронт, да ограничи настъплението на съветските войски към Берлин и с това да облекчи тежкото положение на американските, британските и канадските армии на западния фронт. Независимо от изключително лошото време и незавършената подготовка за настъплението, Сталин обещал помощ  и настъплението на съветската армия е започнало с 20 дни по-рано от предвиденото, без да е завършена подготовката. Това е облекчило немския натиск върху войските на западните съюзници, но е струвало по-големи загуби на съветските войски. Ето как Чърчил се е обръщал към Сталин по време на войната:  на 15-ти януари 1945 г. той пише на Сталин: „Обръщам се към Вас, великикия ръководител на великата армия...“. На 27-ми януари 1945 г. отново пише на Сталин: „От все сърце изразявам нашата благодарност за гигантского настъпление, което започнахте на Източния фронт. Изразявам възхищенията си от вашите славни победи над общия враг...Приемете горещата ни благодарност и поздравления за вашите исторически победи“. А на 23-ти февруари 1945 г. пак той пише на Сталин: „Бъдещите поколения ще помнят за своя дълг към червената армия, така безспорно, както правим ние – свидетелите на вашите велики победи. Моля Вас, великия ръководител на тази велика армия да поздравите вашите войни днес, в навечерието на великата победа“. Препоръчвам на читателите  да сравнят тези думи на Чърчил с неговата реч  на 5 март 1946 г. (т.е. само една година по-късно) във Фултън, щата Мисури, САЩ, а също и с  циничната безпаметна антируска резолюция на Европейския парламент  за военната памет, през Октомври 2019 г. И правете своите изводи за морала на тези хора. Едва ли някога е имало истински морал в европейската и световната политика на западните политици,  но народите не са виждали до сега политическа проституция, като настоящата. Те използват очевидни измислици, лъжи и клевети за постигане на главната си цел :  политическо, икономическо и морално дискредитиране на Русия, за да я отслабят и изолират и след това, както вече отбелязах по-горе, да я раздробят на няколко слаби и послушни държавици, доставчици на суровини, енергия и вода. Кой е виновен - погрешната геополитика или неспособните политици? Положителните очаквания на народите бяха измамени  както от агресивната западна геополитика, така и от високомерното поведение на западните политици. Двата фактора са неразделни. Главното, обаче е в различния цивилизационен избор на Запада и на Изтока, в различната им философия за световната и европейската политика. Принадлежността на Изтока и Запада към различни световни цивилизации е в основата на сегашните напрегнати отношения между тях.  Изтокът и неговото ядро – Русия, са направили цивилизационния си избор преди повече от 1000 години. Цивилизационният избор не се изразява и изчерпва с подписването на някакъв договор в тържествена зала. Този избор се проверява чрез преминаване през многовековни изпитания. Русия е избрала славянската цивилизация, която е по-хуманна от агресивния цивилизационен избор на Запада. Те разговарят на различни политически и нравствени езици и трудно се разбират помежду си. Заедно с Русия ние принадлежим към християнската източно православна религия,  а Западът към католическото, протестанското и друго западно християнство. Източно православната религия, независимо от някои отклонения, е известна с по-голяма толерантност и хуманност към различно мислещите. Нещо повече, православната религия е на границата между двете световни религии - християнството и исляма. В продължение на векове източното православие е защитавало не само себе си, но и Западна Европа, от натиска на исляма, който с агресивността си е достигал до Виена и дори я обкръжава през 1529-1530 г., без да успее да я завладее. Западното християнство е било особено воинствено.  В своята външна политика през средните векове Западът (Великобритания, Испания, Франция, Португалия, Белгия, Холандия, Италия) е колонизирал по-голямата част от света – Африка, Азия и Латинска Америка и е натрапвал нравствените си ценности върху тях с огън и меч. Както е известно, колониалните държави носят огромна отговорност за социално-икономическата изостаналост и настоящата мизерия на стотици милиони хора в Третия свят. Нужно ли е да се напомня и за многобройните кръстоносни походи през средновековието от Западна Европа, през нашите земи до Близкия Изток. Във вътрешен план  католицизмът и протестантството са били също много жестоки с инквизицията си,  въведена от Папа Люций III в 1184 г. и продължила няколко столетия. Тя е преследвала инакомислещите и е изгорила на клада много хиляди хора в Западна Европа, които не се подчинявали на фанатичните й религиозни догми. На Папата Йоан Павел ІІ му се наложи в 1992 г. да се извинява за зверствата на църковната инквизиция и да подкрепя реабилитацията на Галилео Галилей, осъден от инквизицията на изгаряне на клада. Жана Д’Арк също е била изгорена на клада. В Русия и в част от другите източни народи се използва еднаква азбука (кирилица), за разлика от западните,  които използват други букви (латиница). В Русия и в други източнославянски народи се използва  еднакъв или сходен език,  за разлика от западните. Ние, българите, общуваме задоволително, без специална езикова подготовка, с руснаците, украинците, белорусите, сърбите, хърватите, словенците и с малко повече усилие – с поляците, чехите, словаците. Някои езиковеди смятат, че 40% от речниковия фонд на руския език са с български произход. Това помага за по-широко културно и друго общуване между славянските народи. Такава езикова близост няма между западните страни и техните народи. Трайната близост между източните народи е увековечена с много материални и нематериални паметници.  Само в малката България с територия от 111 хил. квадратни километра и население под 7 млн. души, има над 400 каменни паметника на българо-руското приятелство. Да не говорим за хилядите руски имена на улици, площади, реки, езера, върхове, местности, паметни дати и т.н. Между народите на Изтока има много общи културни ценности, традиции и даже сходни семейни отношения,  които значително се отличават от западните. Славянските народи са толерантни към другите народи и религии. Западните цивилизации са самоуверени,  че ни превъзхождат в интелектуално отношение и някои дори считат, че източните християни са хора от по-ниско качество.  Това не е вярно.  През последните години, в съюз с наши местни нарушители на законите, пренасят у нас стотици хиляди тона съмнителни боклуци за изгаряне или за дълготрайно съхранение, наврно с тежки последствия за здравето на нашите хора. от други европейски страни, а също и от страни от Третия свят. Сега се опитват да ни натрапят ултрамодерни, според нас, ценности за семейството, европейски и евроатлантически ценности и т.н., въплътени в Истанбулската конвенция,  които произхождат от западните страни и Америка. Очудващото е, че прибягнаха дори до гласуване на специална резолюция в Европейския парламент, където са представени главно народите от Западна Европа и Скандинавия, с която ни задължават да приемем тази конвенция. Неслучайно повечето страни, отказали да ратифицират Конвенцията и гласувалите против резолюцията в Европейския парламент са от източноевропейски славянски страни. В последно време властите на САЩ активизираха дейността си за разкол в Източното Православие,  като използват за тази цел и Вселенския патриарх. Упражниха натиск върху Гръцката православна църква и я принудиха да признае разколническата Украинска църква. Западните правителства и по-точно правителството на САЩ, не подбират средствата в борбата си против Русия.  Използват исторически сложните отношения между някои славянски страни (Полша, Балтийските страни, някои Балкански страни), за да ги привлекат в НАТО и в Европейския съюз и да ги противопоставят на Русия. Ако правителствата и народите на тези славянски държави желаят антируска политика, нека си я провеждат, но 70-80% от българите не я желаят, защото нашите исторически отношения с Русия винаги са били приятелски. Нещо повече, без освобождението на България от турско робство в 1878 г. и протекцията ни от Русия през последните 150-200 години,  България нямаше да я има днес на Европейската карта.   ", "date": "2019.12.23", "title": "Многовековната враждебност на Запада срещу Изтока"}
{"url": "http://www.classa.bg/%D1%81%D0%B2%D1%8F%D1%82/item/403935-%D0%BC%D0%B0%D0%BA%D1%81%D0%B8%D0%BD-%D1%83%D0%BE%D1%82%D1%8A%D1%80%D1%81-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D0%BD%D0%B5-%D0%B1%D1%8A%D0%B4%D0%B5-%D0%BE%D1%82%D1%81%D1%82%D1%80%D0%B0%D0%BD%D0%B5%D0%BD,-%D1%82%D0%BE%D0%B9-%D1%89%D0%B5-%D0%BF%D0%BE%D0%BA%D0%B0%D0%BD%D0%B8-%D0%BF%D1%83%D1%82%D0%B8%D0%BD-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Американският конгресмен Максин Уотърс нарече Тръмп \"марионетка на Путин\" и критикува идеята му, че Украйна е виновна за намесата в изборите през 2016 г. в САЩ, пише Daily Mail. Според нея, ако Тръмп не бъде отстранен от поста си, тогава догодина той ще покани Владимир Путин в Белия дом, който убеди американския президент в тезата за намесата на Украйна в изборите. Конгресменът Максин Уотърс заяви, че ако Тръмп не бъде отстранен от поста си, то догодина той ще покани Владимир Путин в Белия дом, пише Daily Mail. С пост в Twitter тя отговори на притесненията на американските служители, че руският президент повлия на възгледите на Тръмп за Украйна: по-специално, че Украйна се намеси в изборите за САЩ през 2016 г. Освен това в записа си тя нарече Тръмп „   . По-рано висш служител на Белия дом заяви, че Тръмп смята, че Украйна се намеси в предизборната кампания през 2016 г., защото Путин му каза това. Републиканците развиват същата идея в Конгреса. Те се оплакват, че американските служители не са проявили интерес към знаците, които говорят за това. На свой ред журналистът от „Дейли мейл“ пише, че ако не са изразили интерес, то е защото смятат подобна идея за „   “. Самата идея за украинската намеса е, че хакването на демократите е било направено с помощта на Украйна, за да обвинят Русия. Авторът на статията обаче настоява, че все пак има някакви доказателства, които сочат Русия за виновна.  ", "date": "2019.12.23", "title": "Максин Уотърс: Ако Тръмп не бъде отстранен, той ще покани Путин в Белия дом"}
{"url": "http://www.classa.bg/%D1%81%D0%B2%D1%8F%D1%82/item/403936-%D0%BA%D0%BE%D1%80%D0%B0%D0%B1%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D1%85%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-,-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D0%B1%D0%B0%D0%BB%D1%82%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Швейцарската компания Allseas изтегли плавателни съдове, които полагаха тръбите на газопровода \"Северен поток 2\" от Балтийско море, заяви представител на компанията. Корабите вече са напуснали Балтийско море, съобщава РИА Новости с позоваване на Bloomberg. Крайният срок, за който се отлага работата, не се определя. Компанията заяви, че се планира „разформироване“ на групата кораби, работещи по газопровода, съобщава ТАСС . Припомняме, че след като САЩ наложиха санкции, Allseas обяви спирането на строителството в териториалните води на Дания.  ", "date": "2019.12.23", "title": "Корабите, които изграждаха \"Северен поток 2\", напуснаха Балтийско море"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403931-%D0%BA%D0%BE%D0%B3%D0%B0%D1%82%D0%BE-%D0%B5%D0%B4%D0%B8%D0%BD-%D0%B4%D0%BE%D0%BB%D0%B0%D1%80-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-90-%D1%85%D0%B8%D0%BB-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F-%D0%B7%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE", "text": "Bank of America проучи коя инвестиционна форма е била най-обещаващата през това десетилетие   Кой е най-добрият начин да инвестирате парите си? Проучване установи кой тип инвестиции е довел до най-голяма възвръщаемост през последните десет години. С добър тайминг бихте могли да увеличите инвестицията си повече от хиляда пъти, пише германското издание Stern.de. Bank of America проучи коя инвестиционна форма е била най-обещаващата през това десетилетие. Биткойн - най-добрата инвестиция за десетилетието Безспорният победител е биткойнът. Дигиталната валута претърпя сензационен бум през последните десет години: през септември 2010 г. биткойн струваше 0,06 долара (т.е. 6 цента), а текущият валутен курс е около 7 хил. долара. Преди малко по-малко от две години той дори удари 20 000 долара, но след това последва внезапен крах. Въпреки това: който е стартирал успешно рано, би могъл да развие бизнес за цял живот. Ако сте инвестирали щатски долар в биткойни през 2010 г., сега стойността е около 90 000 щатски долара. Тъй като цената на биткойн е изключително непостоянна величина, колебанията в двуцифрени проценти в рамките на един ден не са рядкост. За сравнение: ако сте вложили щатски долар в американски акции през 2010 г., днес те ще струват 3,46 долара. Разбира се, това изглежда нелепо спрямо биткойна, но ръст от над 300% все още е грандиозно. Ако доларът е бил инвестиран в американски държавни ценни книжа със срок 30 години през 2010 г., стойността би се удвоила почти до 2,08 долара. Чест инвестиционен съвет от експерти е активът убежище - златото. Според доклада ръст от 34% би бил възможен за същия период: от 1,00 на 1,34 щатски долара. Всеки, който инвестира в петрола в дългосрочен план обаче, би следвало да знае, че накрая биха останали само 74 цента. Bank of America също е определила някои от най-лошите инвестиции. Ако преди 10 г. бихте заменили американски долар във валутата на Мианмар, киат, преди десет години, стойността би била само четири десети от американския цент. Гръцките облигации биха стрували само 7% от първоначалната сума поради дълговата криза.", "date": "2019.12.23", "title": "Когато един долар се превърна в 90 хил. - най-добрата инвестиция за десетилетието"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403932-%D0%BA%D0%BE%D0%BB%D0%BA%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D1%81%D1%82%D1%80%D1%83%D0%B2%D0%B0-%D0%B5%D0%B4%D0%B8%D0%BD-%D0%BD%D0%BE%D0%B2-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB", "text": "Малцина от потенциалните купувачи на автомобили се замислят колко точно струва избрания от тях модел и как се определя неговата цена? Факт е, че тя е различна при отделните марки, като при някои се различава кардинално от останалите, но нейното определяне става по горе-долу еднакъв начин, пише Automedia. Стойност на използваните детайли   На първо място този параметър зависи от обемите на производство. Всеки автомобилен завод, независимо от бранда, който произвежда, има постоянни разходи. Основният от тях е за оборудването на поточната линия, на която се сглобяват автомобилите. Един конвейер струва около 200 млн. долара. Съответно, оборудването за производство на един модел, който се подменя веднъж на 5-7 години, излиза около 600 млн. долара. От това следва, че производствените разходи за един автомобил, ако той е излязъл в тираж от 1 млн. бройки, са от 200 до 600 долара. При намаляване на обема до 100 000 единици, разходите за оборудване се увеличават от 2000 до 6000 долара на бройка. Затова при още по-малко производство собственикът се стреми да намали разходите за оборудванто на поточната линия, но пък това може да се отрази на качеството на създаваните части или път да намали надеждността на самото производство. Цени на материалите   Задължително в сметките се включва и стойността на материалите, използвани за производството на автомобили. Например, цената на тон стомана е 600 долара (средно), а на алуминия - близо 2000 долара за същото количество. Към тях се добавя и стойността на пластмасата, която е различна в зависимост от качеството на материала. Средното тегло на един автомобил от икономичен клас е 1360 кг., като материалите за неговото производство излизат между 2000 и 3000 долара.   Производство Тук трябва да се добавят и загубите при сглояване на машината. Ако поточна линия работа средно по 16 часа напълно автоматизирано, то средната стойност на движението на целия конвейер е между 40 и 60 долара на част. В тази сума влизат разходите за плащане на работниците, стойността на материалите, на електроенергията, като и много други подобни разходи. В крайна сметка излиза, че 16 часа работа на поточната линия излизат между 640 и 690 долара на бройка.   Каква е сметката?   При производство на милион автомобила в продължение на 30 години, техният брой ще е 30 милиона. За поддържане на работоспособността на завода част от приходите от всяка продадена кола се отделят за инвестиране в инфраструктура и други нужди на предприятието, като сумата е между 100 и 500 долара на бройка. Това позволява да се поддържа нужното ниво на производство, като се внедряват ново оборудване и съвременни технолотии, които са нужни за създаване на високотехнологични платформи за бъдещи модели. Грубо пресметнато, производството на един автомобил от икономичен клас излиза между 3900 долара (при годишен обем от 1 млн. единици) и 7600 долара (при годишен обем от 100 000 бройки). В тази сума са включени само разходите, направени за него в завода. А те се увеличават значително, като се добави похарченото за неговата разработка, стойността на оборудването му - двигатели, трансмисии и други основни компоненти, транспортиране до дилърите и др.", "date": "2019.12.23", "title": "Колко всъщност струва един нов автомобил?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403933-%E2%80%9E%D0%BA%D0%BE%D0%BD%D1%82%D0%B8%D0%BD%D1%83%D0%B8%D1%82%D0%B5%D1%82%D0%BE%D1%82-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D0%BE%D1%82-ja%D0%B7%D0%B8%D0%BA%E2%80%9C-%D0%B8%D0%BB%D0%B8-%D0%BE%D1%82-%D0%B8%D0%B7%D0%BC%D0%B8%D1%81%D0%BB%D1%8F%D0%BD%D0%B5-%D0%BA%D1%8A%D0%BC-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "На 3 декември 2019 г. Македонската академия на науките и уметностите (МАНУ) прие декларация или „Повелба за македонскиот jазик“, с което поднесе поредната псевдонаучна сензация. Наблюдателите свързват начинанието с официалното ратифициране от САЩ на приемането на Северна Македония в НАТО ден преди това.  И още един момент от съвременната политика, който очевидно пряко е повлиял върху новите прозрения на македонските учени за „древната“ история на т.нар. „македонски език“.  Подписаното през юни 2019 г. Преспанско споразумение, с което се сложи край на спора за името на младата държава, наречена от този момент Северна Македония, твърдят експерти, съдържа пункт, който на практика лишава братята ни от Северна Македония от правото да се пишат преки потомци на Александър Македонски и отломки от Древна Македония – конгломерат от етноси, който се разпада около средата на втори век пр. Хр., без да остане население, което да се самоопределя като „македонско“ (за разлика от елините, траките и илирите, били под владението на Александър, но запазили идентичността си и след изчезването на държавата).  Та, лишени от тази възможност за приписване на несъществуваща древност, учените от МАНУ се насочват към друга, навярно активно подсетени от политически фактори. Какво по-лесно от това да се присвои историята на езика, част от който е и македонският диалект – българския.  Така се оказва, че „македонскиот jазик“ стои в основата на глаголицата и кирилицата, притежава собствени диалекти, които, естествено прескачат и отсам границата и т.н. и т.н… древна история на древен индоевропейски език. Какво от това, че са известни създателите му и точната дата на съчиняването му – 1944!  Няколко от институтите на БАН излязоха със становища за несъстоятелността на грубата фалшификация. Актът на МАНУ е съвършено незащитим от гледна точка на никоя наука. Не издържа и на съвременните отношения между България и Северна Македония. Страната ни първа призна независимостта на съседната държава и не отрича правото на всеки да назовава народността и езика си, както желае.  Но присвояването на история е недопустимо, категорични са българските учени. Въпросът е как истината да стигне и до чуждестранните институции и университети, в които още от времето на Социалистическа Югославия се поддържат македонистични катедри, активно пропагандиращи изкуствения конструкт, наречен „македонски език“, под активното давление на Сърбия и влиятелните ѝ приятели. Кога нашата държава ще поеме отговорността за поддържането на българистиката в чужбина, която от утвърдена специалност в големи световни университети, днес е свита до курсове с незначителен брой студенти.    ", "date": "2019.12.23", "title": "„Континуитетот на македонскиот jaзик“ или от измисляне към кражба на история"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403927-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D1%88%D0%B0%D1%80%D0%B5%D0%BD%D0%BA%D0%BE%D0%B2%D0%B0-%D0%BA%D0%BE%D0%B3%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B2-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "Въпрос на личната съвест на Йончева е дали с антикитайската си изява тя изразява лично мнение, или то е инспирирано отвън!? Тя дължи това обяснение – и на китайските ни партньори, и на българските социалисти   Рецидив стана членът на Европейския парламент Елена Йончева да гласува и да изразява позиции в остър разрез с мнението и ценностите на нейните избиратели, а и с националния интерес на Република България. След като безпричинно отсъства от гласуването на срамната резолюция, вменяваща на някогашния СССР (дал 27 милиона жертви в битката с фашизма) вина за Втората световна война, след като гласува „въздържала се” по отношение на противоконституционната Истанбулска конвенция и подкрепи заедно със Станишев антируска конфронтационна резолюция, Йончева отправя от Брюксел остри критики към Китай по повод човешките права в Синдзян-Уйгурския автономен район. В този район според нея (на декларативно ниво – без доказателства и аргументация, която да представи) се случвали репресии над местното уйгурско малцинство. Нека напомним, че Китай е суверенна велика държава и е недопустимо за когото и да било (включително и за ЕС) да се меси в нейните вътрешните работи. Китай е най-многолюдната страна в света, първа икономика на планетата, ключова сила в новия многополюсен свят, постоянен член на Съвета за сигурност на ООН. Но най-важното е, че води миролюбива и конструктивна външна политика, не се меси в чуждите дела, не налага никому своя модел на развитие. Китай е партньор на Европа и това е видно от инициативи като „Един пояс, един път” и „17 плюс 1”, с които Пекин подава ръка за мир, сътрудничество и ново икономическо развитие. Смехотворно е да мислим, че Европейският съюз и България са решили всичките си проблеми и затова Йончева и колегите ѝ се заемат с тези на Китай. Европа днес се раздира от разделения, от терористични и екологични заплахи, от ценностна и морална криза на елитите. България е на срамното 111-о място по свобода на словото, корупцията и лобизма у нас процъфтяват, случват се  крещящи изборни нарушения. Но явно за Елена Йончева и нейния ментор Сергей Станишев приоритетите са други, доста различни от тези, които заявяваха по време на предизборната кампания за евроизборите… В Брюксел Елена Йончева не е в качеството си на журналист или на частен гражданин. Там тя представлява България, българската държава и Българската социалистическа партия. А Република България и Китайската народна република са страни, заявили на най-високо ниво волята си да бъдат стратегически и равноправни партньори. В потвърждение на това станаха редовни взаимните визити на най-високо ниво, София бе домакин на редовна сесия на формата „17 плюс 1”, разширява се сътрудничество в икономиката, търговията, туризма, енергетиката, духовността и образованието. На този фон изключително нетактично е поведението на Йончева и в светлината на честването на 70 години дипломатически отношения между София и Пекин – юбилей, който отбелязахме през 2019 г. Наред с това Йончева действа в тежък разрез с позицията на партията, с чиито гласове бе избрана в Европейския парламент – БСП. Партията ясно е заявявала, че е за развитие за връзките между България и Китай на държавно ниво, както и на връзките с управляващата Китайска комунистическа партия – в рамките на партийната външна политика. Но най-важното - това е убеждението на огромното мнозинство социалисти, които виждат в модела на развитие и реформи в КНР реална и успешна реализация на своите политически идеи и въжделения на социалисти. Въпрос на личната съвест на Елена Йончева е дали с антикитайската си изява тя изразява лично мнение, или то е инспирирано отвън!? Тя дължи това обяснение – и на китайските ни партньори, и на българските социалисти, и на хилядите избиратели в България, които й дадоха кредит на доверие, за който тя, за съжаление, се оказа крайно неподготвена.    ", "date": "2019.12.23", "title": "Светлана Шаренкова: Кого представлява Елена Йончева в Европарламента?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/403928-%D0%BD%D0%BE%D0%B2%D0%B0-%D1%85%D0%B0%D0%BA%D0%B5%D1%80%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D1%81%D0%B5-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0-%D0%BF%D0%BE-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0%D1%82%D0%B0-%D0%BF%D0%BE%D1%89%D0%B0", "text": "Нова хакерска атака се разпространява по електронната поща. Разпращат се съобщения, в които се твърди, че са от адвокати или съдебни изпълнители с покана за доброволно погасяване на дългове.   Като податели са вписани имената на реални адвокати, съобщава БНТ. Изпратените съобщения целят да инсталират зловреден софтуер, за получаване на достъп до пароли и банкови сметки. Нетипичният електронен адрес, от който е получено съобщението, липсата на телефон за обратна връзка, както и самото наименование на прикачения файл могат да подскажат, че става дума за опасен имейл. От Адвокатската колегия в Пловдив уверяват, че не съществува такава практика.", "date": "2019.12.23", "title": "Нова хакерска атака се разпространява по електронната поща"}
{"url": "http://www.classa.bg/%D1%81%D0%B2%D1%8F%D1%82/item/403929-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BE%D1%82-%D0%BD%D0%B4%D1%80%D0%B0%D0%BD%D0%B3%D0%B5%D1%82%D0%B0-%D1%87%D0%B5%D1%81%D1%82%D0%BE-%D0%BD%D0%B0%D0%B5%D0%BC%D0%B0%D1%82-%D1%83%D0%B1%D0%B8%D0%B9%D1%86%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F", "text": "Едва 1 263 от всички над 13 500 страници от доклада за най-мащабното разследване срещу мафията в Италия от началото на века са публично известни.  В четвъртък стана ясно, че в списъка с над 300 арестувани, е и българка – Живка Димитрова. Опитният разследващ журналист от „Кориера дела Сера” Карло Макри каза по телефона за предаването \"120 минути\" по БТВ, че най-големите мафиотски италиански групи имат влияние в голяма част от Европа чрез масонските ложи. „Имат връзки с масонството – шотландското, английското. Един от ключовите мафиоти в „Ндрангета” Луиджи Манкузо е връзката им с един от неофициалните клонове на масонството. Той е седял на една маса с „важните” – и на политическо, и на масонско ниво”, разказва Макри.  Клонът на мафиотите Луиджи Манкузо и Никола Бонавота е тясно свързан и с един от бившите депутати от партията на Силвио Берлускони – Джанкарло Пители, който също е сред арестуваните в четвъртък при мащабната операция на италианските анти-мафия служби РОС - „Възраждане”. Пители е член на една от международните масонски ложи – „Гранде Ориенте”. Тя действа в Италия, но има свои клонове по целия свят, включително и България. У нас нейните членове са в масонската група „Великата ложа на старите свободни и приети зидари”. Сред арестуваните от властите в Италия са и други от най-влиятелните политици и успешни бизнесмени на Апенините - почти целият политически елит на Калабрия и дори началникът на регионалния отдел на полицията. Според разследващите, мафията е имала свои хора в 11 от 20-е италиански области. Една от най-големите медии в Италия - „Соле Вентикуатро Оре” - пише за арестуваните в Италия, съседните Швейцария и Германия, но обръща и специално внимание на далечна България. За Живка Димитрова е ясно, че е била сред близките партньори на един от лидерите на „Ндрангета” Никола Бонавота. „Знам, че Бонавота e много важен клон на мафията, започнал от Сан Грегорио ди Бона, който е участвал в спор за власт с фамилия Манкузо. Трудно ми е обаче да кажа каква е била връзката между тази жена и Бонавота, защото все още разглеждаме италианските участници в схемата.”, каза за журналистът Карло Макри. Връзката със страната ни обаче е дългогодишна, защото мафиотите от областта Вибо Валенсия, където е и местността Сант Онофрио, често наемат убийци от България и Румъния, разказва още за схемата дългогодишният журналист Макри - „При арест обаче наетите убийци често започват да сътрудничат и с полицията”. Свързаната с мафията българка Живка Димитрова пък е собственик на заведение именно във важната за престъпниците местност Сант Онофрио – там на улица „25-и април” 18 е регистрирано кафе „Сублиме”. И въпреки че вече беше разпитана от италианските власти, баща ѝ отрича Димитрова да е свързана с „Ндрангета”.", "date": "2019.12.23", "title": "Италиански журналист: От \"Ндрангета\" често наемат убийци от България и Румъния"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403930-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D0%B8-%D0%B2%D0%BE%D0%B5%D0%BD%D0%BD%D0%B8-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B1%D0%BE%D0%BB%D0%B5%D0%B4%D1%83%D0%B2%D0%B0%D1%82-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8", "text": "Чиновници и военни си взимат най-често болнични до три дни - тези, които плаща работодателят, а не Националният осигурителен институт, и се ползват за удължаване на уикенди и сливане на празници. Само при тези две категории от работещите над 34% от общо издадените за година болнични листа са с продължителност до 3 дни според статистика на Националния осигурителен институт. Тя бе обявена от социалната министърка Деница Сачева в писмен отговор на питане за болничните от депутати. Топ 3 на ползващите кратките и подходящи за удължаване на празници болнични се допълва от учителите. При тях 25,91% от всички листа са продължителност до 3 дни. Най-малко кратки болнични си взимат хората, които се самоосигуряват, като те са около 3%. Болничните за дълги уикенди на морето тази година около Гергьовден пък са повече от тези в грипна епидемия, както в. “24 часа” съобщи. Само през април, май и юни 2019 г. са издадени около 1 млн. листа, а през първите 3 месеца на годината, когато бе и пикът на грипа, са 678 хил. Учителите са първенци по издадени болнични между 4 и 7 дни през 2018 г. Веднага след тях са държавните служители, показва статистиката. Тук военните са на четвърто място, като са изместени от работниците, които се трудят на сумирано време.", "date": "2019.12.23", "title": "Чиновници и военни най-много \"боледуват\" по празници"}
{"url": "http://www.classa.bg/%D1%81%D0%B2%D1%8F%D1%82/item/403926-%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D0%BF%D0%BE%D1%87%D0%B0%D1%81%D0%BE%D0%B2%D0%B0-%D1%81%D1%82%D0%B0%D0%B2%D0%BA%D0%B0-%D0%BE%D1%82-15-%D0%B4%D0%BE%D0%BB%D0%B0%D1%80%D0%B0-%D0%B8-%D0%BC%D0%B0%D0%BB%D0%BA%D0%B8%D1%8F-%D0%B1%D0%B8%D0%B7%D0%BD%D0%B5%D1%81", "text": "Ето още един залп в дебата относно „Борбата за 15 долара почасова ставка“: С увеличението на федералната минимална заплата в периода 1989-2013 г. малките фирми в засегнатите щати са страдали заради „по-ограничен банков кредит, повече просрочени заеми, по-малка заетост, по-ниска степен на навлизане в бизнеса и по-висока на излизане\", пише Wall Street Journal в редакционен коментар.  Това е според проучване, проведено наскоро от Националното бюро за икономически изследвания. Анализът на трима професори от Технологичния институт на Джорджия се опира на факта, че много щати - вече повече от половината - определят собствените си минимални заплати на по-високо ниво от федералната. Това осигурява естествено сравнение как се справят щатите, в които се прилага националният минимум, когато той се покачи? Тези резултати, казват авторите, важат при различни статистически анализи, като например отчитането на местните икономически условия. Ефектите са по-силни в бизнеси като ресторанти и търговия на дребно, които разчитат на нискоквалифицирана работна ръка. По-сериозно засегнати са и по-малките компании. Накратко, авторите заключават: „Установяваме, че увеличението на федералната минимална заплата влошава финансовото здраве на малкия бизнес в засегнатите щати.“ Някои читатели вероятно си мислят, че не е нужна докторска степен, за да се разбере, че повишаването на цената на труда ще затрудни поддържането на малък, трудоемък бизнес. Нека не се забравя, че няма корекция на минималната заплата според регионалните разходи за живот – ставката важи както за Манхатън, така и за дълбоката провинция. Много прогресисти все още настояват, че това е безплатен обяд, а повечето кандидати за президент от Демократическата партия подкрепят повишаването на минималната федерална заплата до 15 долара. Това включва така наречените умерени, като Ейми Клобушар и Майкъл Блумбърг. Те пренебрегват милионите малки предприятия, които се опитват да плащат заплати и да растат. Според това проучване компаниите с по-малко от 10 служители представляват „над 70% от добавените и премахнатите работни места през 2018 г.“ Без значение какво казват политиците, потискането на този динамизъм вреди най-много на най-малкия бизнес и на най-ниско квалифицираните работници. Да започнем с данни за един милион заеми, средно по около 100 000 долара, направени чрез администрацията за малък бизнес. При всяко увеличение на минималната заплата с 1 долар авторите оценяват, че сумата на заема намалява с 9% в засегнатите щати, а рискът от необслужване се вдига с 12%. Средният кредитен рейтинг за малките компании в тези щати показва „рязък спад“. Влизащите компании в бизнеса са се понижили с 4% през годината, в която минималната заплата нараства. Година по-късно излизащите от бизнеса фирми се увеличават с 5%.", "date": "2019.12.23", "title": "Борбата за почасова ставка от 15 долара и малкия бизнес"}
{"url": "http://www.classa.bg/%D1%81%D0%B2%D1%8F%D1%82/item/403923-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BE%D1%82-1803-%D0%B3%D0%BE%D0%B4%D0%B8%D0%BD%D0%B0-%D0%B2-%E2%80%9E%D0%BD%D0%BE%D1%82%D1%80-%D0%B4%D0%B0%D0%BC%E2%80%9D-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%B5%D0%BD%D1%81%D0%BA%D0%B0-%D0%BB%D0%B8%D1%82%D1%83%D1%80%D0%B3%D0%B8%D1%8F", "text": "За да се изпълни пожеланието на президента Еманюел Макрон храмът да бъде възстановен за пет години, строителите няма да имат новогодишна ваканция За пръв път от 1803 г. в парижката катедрала \"Нотр дам\" няма да бъде отслужена рождественска литургия. Осем месеца след пожара от 15 април огромен строителен кран, надвесен над храма, изчаква момента да махне скелето, което застрашава конструкцията, предават Нова тв и БТА.  Кранът ще извърши най-деликатната операция от всички, целящи да гарантират сигурността на обекта - истинска херкулесова задача. Акцията се очаква да започне в началото на февруари. Предстои да бъдат демонтирани една по една 10 000 тръби - общо 250 тона метал, споени и заварени от априлския пожар.  Работа за месеци, изискваща предварителна подготовка, тъй като е твърде сложна. Деформираното и вече крехко скеле - гигантска паяжина в небето, застрашава свода и равновесието на катедралата.  \"Нотр дам\" - бижу на готическото изкуство, е в състояние на \"абсолютна спешност\", изискващо незабавна помощ.  За да се изпълни пожеланието на президента Еманюел Макрон храмът да бъде възстановен за пет години, строителите няма да имат новогодишна ваканция. Редица дейности текат и в момента, при все че други са прекъснати, съобщи специалният представител на президента Макрон за реконструкцията генерал Жан-Луи Жоржлен.  Пожарът в \"Нотр дам\" предизвика мощна вълна от съпричастие във Франция и по целия свят - досега са потвърдени дарения и обещания за дарения в размер на 922 милиона евро, добавя АФП.   \r\n  ", "date": "2019.12.23", "title": "За първи път от 1803 година: В „Нотр дам” няма да има рождественска литургия"}
{"url": "http://www.classa.bg/%D1%81%D0%B2%D1%8F%D1%82/item/403924-%D0%B3%D1%8A%D1%80%D1%86%D0%B8%D1%8F-%D0%B4%D0%B0%D0%B2%D0%B0-%D0%BF%D0%BE-2000-%D0%B5%D0%B2%D1%80%D0%BE-%D0%B7%D0%B0-%D0%B2%D1%81%D1%8F%D0%BA%D0%BE-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%BE-%D0%B4%D0%B5%D1%82%D0%B5", "text": "  Проучване в Гърция отчита, че раждаемостта е спаднала много рязко, а миграцията на младите поради безработица, отчита рекордни нива. Това са само част от причините довели до демографската криза, която заплашва да намали населението на страната с 30% Гърция въвежда данъчни облекчения за младите семейства от януари 2020 г.  като мярка срещу справянето с демографската криза. В момента поради липса на деца в страната се затварят училища и детски градини, съобщи БНР. „ Демографският проблем е много по-тревожен от икономическата криза “, заявиха депутати в парламента при гласуване на мерките в  помощ на млади семейства. Проучване в Гърция отчита, че раждаемостта е спаднала много рязко, а миграцията на младите поради безработица, отчита рекордни нива. Това са само част от причините довели до демографската криза, която заплашва да намали населението на страната с 30%. От януари следващата година влизат в сила първите мерки на правителството в помощ на младите семейства с деца . За всяко новородено дете семействата ще получават 2000 евро помощ, увеличава се и размерът на необлагаемия доход на родителите. Освен това се намалява ДДС-то за детските стоки и  храни от 24 на 13%. Правителството обсъжда и законопроект за данъчни облекчения за фирми, които наемат на работа родители с малки деца.      ", "date": "2019.12.23", "title": "Гърция дава по 2000 евро за всяко новородено дете"}
{"url": "http://www.classa.bg/%D1%81%D0%B2%D1%8F%D1%82/item/403925-%D0%BC%D0%B5%D1%80%D0%BA%D0%B5%D0%BB-%D1%81%D1%82%D0%B0%D0%B2%D0%B0-%D0%B2%D1%82%D0%BE%D1%80%D0%B8%D1%8F%D1%82-%D0%BD%D0%B0%D0%B9-%D0%B4%D1%8A%D0%BB%D0%B3%D0%BE-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BB-%D0%BA%D0%B0%D0%BD%D1%86%D0%BB%D0%B5%D1%80-%D0%BD%D0%B0-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "  Подобряването на рекорда обаче не е и невъзможно, предвид факта, че понякога съставянето на ново правителство след национални избори отнема месеци. И тримата най-дълго управлявали канцлери на ФРГ са от консервативния Християндемократически съюз Ангела Меркел е на път да стане вторият най-дълго управлявал канцлер на Федерална република Германия, съобщи Новини.бг, цитирайки ДПА.  Днес се навършват 5143 дни, откакто тя е на поста - същият брой дни, колкото управлява и първият следвоенен канцлер на Германия, Конрад Аденауер. Меркел, която обяви, че няма да се кандидатира за нов мандат на поста, ще трябва да остане канцлер само още 726 дни - до 17 декември 2021 г. - за да задмине и рекордьора по този показател - нейният ментор Хелмут Кол. Това изглежда малко вероятно да се случи, тъй като до датата 24 октомври 2021 г. следващите избори в Германия трябва вече да са произведени. Подобряването на рекорда обаче не е и невъзможно, предвид факта, че понякога съставянето на ново правителство след национални избори отнема месеци, отбелязва ДПА. И тримата най-дълго управлявали канцлери на ФРГ са от консервативния Християндемократически съюз.      ", "date": "2019.12.23", "title": "Меркел става вторият най-дълго управлявал канцлер на Федерална република Германия"}
{"url": "http://www.classa.bg/%D1%81%D0%B2%D1%8F%D1%82/item/403917-yeni-safak-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D0%B5%D1%89%D0%B0-%D0%B4%D0%B0-%C2%AB%D0%BE%D1%82%D0%B3%D0%BE%D0%B2%D0%BE%D1%80%D0%B8%C2%BB-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BF%D1%80%D0%BE%D1%82%D0%B8%D0%B2-%C2%AB%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%C2%BB", "text": "Президентът на Турция Реджеп Тайип Ердоган разкритикува намеренията на САЩ да наложат санкции на компании, участващи в проекта \"Турски поток\", съобщава Yeni Safak. Според изданието турският лидер нарече тази стъпка нарушение на правата на Анкара и обеща да предприеме мерки за възмездие. Турският президент Реджеп Тайип Ердоган разкритикува заплахите на САЩ да наложи санкции на турски компании, участващи в проекта \"Турски поток\", съобщава Yeni Safak. , заяви турският лидер пред репортери на среща на върха на мюсюлманските лидери в Куала Лумпур.  , подчерта Ердоган и добави, че Турция ще отговори на санкциите на САЩ самостоятелно. Както припомня вестникът, във вторник Конгресът на САЩ одобри бюджета за отбрана за следващата година, който предвижда санкции срещу компании, участващи в изграждането на газопроводите „Северен поток - 2“ и „Турски поток“, като се аргументира, че проектите ще направят Европа зависима от руския газ. Говорителят на МВнР на Турция Хами Асука също осъди използването на   срещу Турция в проекта на американския бюджет.  , заяви дипломатът. Според него споменаването на санкциите беше поредната стъпка по пътя на американските конгресмени към целта за   на Анкара и Вашингтон на всяка цена.    ", "date": "2019.12.23", "title": "Yeni Safak: Ердоган обеща да «отговори» на американските санкции против «Турски поток»"}
{"url": "http://www.classa.bg/%D1%81%D0%B2%D1%8F%D1%82/item/403918-%D0%BD%D0%B5%D0%BC%D1%81%D0%BA%D0%B8-%D1%87%D0%B8%D1%82%D0%B0%D1%82%D0%B5%D0%BB%D0%B8-%D0%BF%D1%83%D1%82%D0%B8%D0%BD-%D1%89%D0%B5-%D0%BD%D0%B8-%D0%BB%D0%B8%D0%BF%D1%81%D0%B2%D0%B0,-%D0%BA%D0%BE%D0%B3%D0%B0%D1%82%D0%BE-%D1%81%D0%B8-%D1%82%D1%80%D1%8A%D0%B3%D0%BD%D0%B5", "text": "Медиите в Германия и Австрия внимателно наблюдаваха и отразяваха пресконференцията на Владимир Путин, а техните читатели с охота изразяват своето мнение. Много хора харесват руския президент и са сигурни, че без него страната би била много по-зле.         Путин даде да се разбере, че няма да се кандидатира на следващите президентски избори (Die Welt, Германия) Тина С. — Путин ми е много симпатичен, мисля, че той е много добър наследник на Горбачов. Във всеки случай, въпреки ироничния си и ловък маниер, той е предвидим. Страхувам се, че когато си тръгне, ще ни липсва. Mischka Тина, наследник на Горбачов беше Борис Елцин. Той напълно съсипа страната. След това Путин я възстанови, за което руснаците са му много благодарни. Frank R. Оставката на Путин би била лоша новина, но ако ставаше дума за У. фон дер Ляйен, тогава ще имаме повод за радост. Kuddel K. Безгранично се възхищавам се на този човек. Нито един западен политик не е на неговото интелектуално ниво. Apostata Той е абсолютно предвидим и е с трезва тактика в политиката. Не бива да разчитаме на появата на слаб лидер на Русия като Елцин. Той беше катастрофа за руската политика. wasichnochzusagenhätte С ужас очаквам края на ерата на Путин. Сложна държава като Русия се нуждае от силен лидер. Той доказа, че е такъв. Винаги търсеше близост със Запада, направи страната си управляема. Изявленията му и тези на най-близките му държавници, като Лавров и Шойгу, винаги се отличават с добър стил, смисъл и последователност. Не искам дори да мисля какво ще се случи с Русия без Путин — само хаос и несигурност. Не трябва да забравяме, че Русия притежава най-голям брой ядрени оръжия и е втората най-мощна военна сила. Безконтролното управление и продажбата на страната на американците от олигарсите ще бъде катастрофа…    ", "date": "2019.12.23", "title": "Немски читатели: Путин ще ни липсва, когато си тръгне!"}
{"url": "http://www.classa.bg/%D1%81%D0%B2%D1%8F%D1%82/item/403919-%D1%81%D1%8A%D0%B7%D0%B8%D0%B4%D0%B0%D1%82%D0%B5%D0%BB%D0%BD%D0%BE%D1%82%D0%BE-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B8-%D0%B1%D0%B5%D0%B7%D0%BF%D0%BE%D0%BA%D0%BE%D0%B8", "text": "Една статия на Financial Times, която ми хвана окото наскоро, се отнасяше до успеха на Мейтуан Диенпин, чието „приложение за всичко“ дава възможност на китайските потребители да си доставят храна, да преглеждат и резервират хотели и дори да поръчват масаж вкъщи, пише Джон Гапър на страниците на британския вестник. След като приходите на компанията нараснаха с 44% през третото тримесечие, сега тя струва около 75 млрд. долара. Преди шестнадесет години щеше да е трудно да си представим това, като се има предвид, че Китай беше много по-беден, а приложенията за iPhone и други телефони не бяха измислени. Но както отбелязват Карл Маркс и Фридрих Енгелс в Комунистическия манифест от 1848 г., „Необходимостта от непрекъснато разрастващ се пазар за нейните продукти преследва буржоазията по цялата повърхност на земното кълбо.“ Не избирам случайно тези 16 години: Стартирах тази колонка през 2003 г. и днешната статия ще е последната. Това ще е повече довиждане, отколкото сбогом, тъй като след престой в Токио при Nikkei Asian Review, ще се върна следващата година с нова колонка за бизнеса от гледна точка на потребителите и гражданите. Тъй като наближава краят на годината, моментът е подходящ да поразсъждаваме върху промените през това десетилетие и половина. Много неща се промениха, естествено. В месеца, в който започнах, например, Асоциацията на звукозаписната индустрия в Америка заведе 261 дела срещу фенове за незаконно изтегляне на музика. Това беше отчаян ход, но индустрията процъфтява отново благодарение на Spotify и стрийминга. Единствената константа в този период беше разрушителната иновация - терминът, използван от Клейтън Кристенсен през 1995 г., за да опише как утвърдените компании биват измествани от технологичните стартъпи. Бързите технологични промени бяха придружени от глобализацията и (доскоро) намаляването на бариерите пред търговията. Иноватори като Facebook, Google и Uber завзеха целия свят. Маркс и Енгелс са творили в подобна променлива епоха за предприемачеството, по време на викторианската ера на глобализация. Те не я одобриха, но осъзнаха революционната й привлекателност: „Буржоазията, чрез бързото усъвършенстване на всички инструменти за производство, чрез изключително улеснените средства за комуникация, привлича всички, дори най-варварските, нации в цивилизацията.“ Подобни промени настъпваха, когато писах през септември 2003 г. относно финансите: „Възможно е малките момчета - в хедж фондовете и инвестиционните бутици - да излязат по-силни.“ По-късно написах за суоповете за кредитно неизпълнение (с неосъзната ирония), че „оплакването от растежа на пазара на деривати е също толкова безполезно, колкото и протестът срещу настъпващия прилив”. Относно фармацевтичната индустрия: „Науката, патентното законодателство и фондовата борса гарантират, че големите компании в сектора правят нещо повече от просто преработване на стари хитови продукти.“ За филмите и телевизията по време на враждебната оферта на Comcast към Уолт Дисни през 2004 г.: „Старите начини за предоставяне на съдържание - тези, които са подходящи за студиа и мрежи - губят място за сметка на методите, които предпочита това поколение потребители.“       Нищо от това не беше визионерско (и тълкувах някои неща погрешно, включително призивът да бъде позволено на Lehman Brothers да фалира през 2008 г., както и безучастността ми тази година след двете катастрофи на Boeing 737 Max). Значението на други събития, като американската опиумна епидемия, ме подмина. Но темпът на промяна в много отрасли не може да бъде пренебрегнат. Нито пък някой можеше да не забележи изобилието от нови продукти и услуги, оглавявани от iPhone през 2007 г., и ръстът на благосъстоянието в развиващите се региони, включително Азия и Близкия изток. Същата година бях в Дубай, „стоейки в местен бар в хавайски стил, собственост на калифорнийска компания, с Май Тай коктейл в ръка и гледайки хората да танцуват на салса оркестър“. Бумът беше предизвикан от напредъка на науката и технологиите, от машинното обучение и изкуствения интелект до генетичната медицина. Картата на човешкия геном бе завършена през 2003 г. и раковите заболявания вече се лекуват с имунотерапевтични лекарства като Keytruda на Merck. Такситата могат да бъдат извикани чрез приложения, като след още 15 години може да се движат без шофьори. Но този бизнес вихър имаше своята цена. Разгулните финанси доведоха до кризата през 2008 г. и насърчиха корпоративната мобилност, като печалбите бяха преместени в юрисдикции с ниски данъци. Делът на труда в националния доход намаля в много страни, като нерегулярните договори се превърнаха в норма, тъй като силата на капитала се увеличи. Изобилието от неща, от бърза мода до евтини полети, предизвика ответна реакция заради щетите върху околната среда, като глобалното затопляне, което фокусира тревогите на младите хора. Растеж чрез онова, което икономистът Йозеф Шумпетер нарече „съзидателно разрушение“ на неефективните компании, не трябва да ни безпокои. Плашещ е растежът, който включва унищожаването на планетата. Бизнесът, разбира се, се адаптира към регулациите и променящото се търсене. Енергийните компании се обръщат към алтернативи, а веганската съпротива срещу хамбургерите доведе до сделката за покупка на хранителния и биологичен бизнес на DuPont от International Flavors and Fragrances за 26,2 млрд. долара. Обединената компания се надява да произвежда безмесни бургери с текстурата и аромата на истинските. Тази потребителска революция ще предложи много за анализиране при завръщането ми догодина. Междувременно, благодаря за четенето и весели празници!  ", "date": "2019.12.23", "title": "Съзидателното разрушение не трябва да ни безпокои"}
{"url": "http://www.classa.bg/%D1%81%D0%B2%D1%8F%D1%82/item/403920-%D0%B7%D0%B0-%D0%B4%D0%BE%D0%B1%D1%80%D0%B8%D1%8F-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%B8-%D0%BB%D0%BE%D1%88%D0%B8%D1%8F-%D1%81%D0%BE%D1%86%D0%B8%D0%B0%D0%BB%D0%B8%D0%B7%D1%8A%D0%BC,-%D0%B8%D0%BB%D0%B8-%D0%BE%D0%B1%D1%80%D0%B0%D1%82%D0%BD%D0%BE%D1%82%D0%BE", "text": "Дали социализмът е враг на цивилизования ред? Зависи от това за какъв социализъм говорим. Има няколко разновидности. Ако говорим за версията, призоваваща за държавна собственост и контрол върху всички средства за производство, както и пълна национализация на всички индустрии, тогава да, социализмът е дело на дявола. Всичко, което трябва да направим, за да демонстрираме това, е да споменем случаите с фалирали икономики като Венецуела, Източна Германия, маоистки Китай и СССР. Те създадоха тежка бедност и причиниха смъртта на милиони невинни хора, пише за Wall Street Journal Уолтър Блок, професор по икономика в университета Лойола в Ню Орлийнз.Има втора, също толкова исторически точна дефиниция на социализма. Тя се опира на марксистката мантра: „От всекиму според способностите, на всекиму според потребностите.“ Ако тази цел се постига принудително, тогава, отново, този задължителен егалитаризъм със сигурност е нецивилизован. Това означава кражба от невинните богати. Но да предположим, че хората са съгласни да живеят според този принцип? Айн Ранд може да не харесва много това, но ако е наистина доброволно, то, вместо да е несъвместимо с цивилизованите принципи, е образец за тях. Тоест богатите се съгласяват да бъдат \"експроприирани\" в полза на бедните. Има ли институции, които процъфтяват така? Ето няколко: манастирите, кибуците, комуните, синдикалните сдружения, кооперативите. Преподавам в йезуитско училище и всички членове на този орден прегръщат философията „от всекиму..., на всекиму...” В действителност кибуците първоначално са били субсидирани от държавата Израел и сега са бледа сянка на себе си, а комуната на Робърт Оуен в Ню Хармъни, Индия, вече не работи. Но и не всеки бизнес трае вечно.   Да вземем тогава средното американско семейство. То също живее според това марксистко учение. Тригодишното момиченце яде, обличано е и получава играчки не в съответствие с възможностите му да печели, а според нуждите си. Капитализмът също има няколко разновидности. Ако разглеждаме капитализма на свободния пазар или нещо колкото се може по-близо до него, то той - заедно с доброволния социализъм - е основата на цивилизования ред. Всички печелят от максимизирането на печалбата и безпрепятственото предприемачество, стига личните и имуществените права да се спазват. Опитът на места с голяма икономическа свобода, като САЩ, Швейцария, Хонконг, Сингапур - и да, Бърни Сандърс, Скандинавия също - дава достатъчно свидетелства за това твърдение. Под фасадата на икономическата свобода, обаче, се крие тъмната страна на пазарите: приятелският капитализъм. Uber е мачкан от таксиметровата индустрия в името на защитата на обществото; на младите жени, които сплитат косата си, се противопоставят лицензираните козметици; местните производители копнеят за защитни мита; фермерските щати се опитаха да забранят боядисването на маргарина в жълто; профсъюзите подкрепят закони за минималната работна заплата, за да изхвърлят от пазара неквалифицираните си конкуренти. Както Адам Смит мъдро е казал, при този тип капитализъм „хората от една и съща професия рядко се срещат, дори за веселие и разтуха, но когато го направят, разговорът завършва с конспирация срещу обществеността, често във вид на повишаване на цените“. Не, не всички версии на социализма са враг на човечеството и порядъчността, нито пък всички видове капитализъм са техен приятел. Всичко зависи от това коя разновидност обсъждаме.  ", "date": "2019.12.23", "title": "За добрия капитализъм и лошия социализъм, или обратното"}
{"url": "http://www.classa.bg/%D1%81%D0%B2%D1%8F%D1%82/item/403921-%D0%BD%D0%B8%D0%B4%D0%B5%D1%80%D0%BB%D0%B0%D0%BD%D0%B4%D0%B8%D1%8F-%D0%B5-%D0%B8%D0%B7%D0%BF%D1%80%D0%B0%D0%B2%D0%B5%D0%BD%D0%B0-%D0%BF%D1%80%D0%B5%D0%B4-%D0%BE%D0%BF%D0%B0%D1%81%D0%BD%D0%BE%D1%81%D1%82%D1%82%D0%B0-%D0%B4%D0%B0-%D0%BF%D0%BE%D1%82%D1%8A%D0%BD%D0%B5", "text": "Телефонният указател на нидерландския район Нордуард съдържа общност, която вече не съществува - списъци с номера за домовете, които са съборени, оставяйки след себе си само квадратни петна в тревата, напомнящи за основните им. Някога процъфтяваща селскостопанска зона, Нордуард сега представлява просторни тревисти и блатисти райони в югозападната част на Холандия, проектирани така че да бъдат наводнени и да спасят близките градове. „Преди няколко години там имаше големи хубави ферми, декари с картофи и лук. Сега от него не е останало нищо\", казва Стан Флейракърс, млекопроизводител, живеещ наблизо. То е една от 39-те области, избрани да бъдат наводнени по програмата на холандското правителство \"Room for the River\", вековно позната практика за рекултивация на земя. В момента обаче с безпрецедентната прогноза за повишаване на морското равнище в резултат на изменението на климата, холандското правителство се състезава с времето, опитвайки да открие как да предпази една от най-богатите страни в света от изчезване в Северно море. Прогнозите за покачване на морето варират от нива, които са управляеми, ако то става постепенно, до страшни сценарии, които биха изпреварили реакцията на властите. Експертите работят вече по въпроса и имат някои варианти. Според прогнозите на Междуправителствена експертна група по климатични промени (IPCC) морето може да се покачи с 84 сантиметра до 2100 г. и с 5,4 метра до 2300 г., ако се запазят настоящите темпове на климатични промени. При по-оптимистични сценарии дигите, бариерите срещу бури, помпи и приспособления, могат да се справят, но само до един момент. „Вариантът за контролирано изселване не е много удачен, защото трябва да заведем някъде 10 милиона души\", казва Маартен Клайнханс, професор по геология и физическа география в Утрехтския университет: „И веднага щом опасността стане известна, вече няма да има инвестиции и местните икономики ще се сринат. Това наистина е кошмарен сценарий. Може да е по-малко кошмарен, ако започнем да планираме сега.\" Известно покачване на морето вече е неизбежно, заради глобалното затопляне и топенето на лед, причинено от десетилетия въглеродни емисии. IPCC, която е орган на ООН, прогнозира 30 до 60 сантиметра покачване на морското равнище до 2100 г., дори ако страните се ангажират да намалят емисиите, съгласно Парижкото климатично споразумение. Колкото по-бързо се намаляват емисиите, толкова по-малък е рискът от неуправляемо покачване. Но засега развитият свят не успява да постигне целите си. Според IPCC покачването над метър до 2100 г. също не е малко вероятно и съветва рисковите страни да планират бързо. Подобно драстично покачване би оставило много страни безсилни да реагират навреме. Повишаването на морското равнище създава ефект на снежна топка, тоест ускорява скоростта, с която явлението ще продължи. Парниковите газове увеличават глобалното затопляне, а стопената вода помага да се унищожи останалият лед. Леденият покрив на Антарктида е толкова голям, че упражнява гравитационно дърпане на океаните. Като намалява той, морската вода ще се преразпредели далеч от Южния полюс, причинявайки допълнително покачване на морското равнище. „Вече сме изгубили почти половината от ледовете на Арктика, Гренландия и Антарктида също губят маса и допринасят значително за повишаването на морското равнище\", казва Мичиел ван ден Бройк, професор по полярна метеорология в Утрехтския университет. „Това също в един момент е необратимо и ние трябва да бъдем много внимателни да не прекрачим тази горна граница, защото това означава, че ще бъдем ангажирани с повишаване на морското равнище с много метри - нещо, с което Холандия не може да се справи\", предупреждава той. С колко метра отгоре може да се справи страната, зависи от времето, което й остава да се подготви, но като цяло не са много. Според правителството настоящите предпазни мерки ще е са адекватни до 2050 г. Подобряването й им е времеемко. Работата през последните 30 години срещу наводнения в Нидерландия й позволиха да се справи с едва 40 сантиметра покачване на морското равнище. Предлаганите опции също са компромисни. Пясък може да се постави по плажовете, но ако има достатъчно време и достатъчно пясък. Дигите могат да бъдат повдигнати, но това поставя хората, които живеят зад тях, в по-голям риск, ако нещата се объркат. Освен това са пропускливи - водата може да се изпомпва, но солта не. В резултат на това осоляването на земята се увеличава, което води до последствия за холандското земеделие. Бариерите срещу бури могат да бъдат затворени, но това блокира доставките до пристанището на Ротердам, което представлява значителен дял от нидерландската икономика. Намесата в бреговата линия също се отразява на риболовната индустрия. И ако сушата е под морското равнище, реките трябва да бъдат изпомпвани през бариерите, което струва енергия. В един момент, няма финансов смисъл да се спасява земята. „Технически е възможно много. Можем да вдигаме брегови защити или диги. Но в определен момент трябва да се запитаме дали това е жизнеспособно решение. План Б отстъпва. Дайте част от сушата на морето\", казва Ван ден Броук.     Огромни части от страната вече потъват. Това се случва с делтите навсякъде в света. Обитаването от човека спира процесите на утаяване, които първоначално са повдигнали земята. Извличането на подпочвените води го понижава допълнително. А земята се компресира под собствената си тежест. Бижуто на нидерландското богатство и индустрия, мегалополисът на Рандстад, който включва Амстердам, Ротердам, Хага и Утрехт, е разположен на уязвимата ниска западна част на страната. „Някои от най-дълбоките райони в Нидерландия вече са на 10 метра под морското равнище\", казва Клайнханс. „Ако сега нарушите брега, морето грубо ще стигне до Утрехт в централна Холандия. Наистина ситуацията е страшна и има невярно чувство за сигурност.\" Способността за управление на водата е гордост за Нидерландия. Богатството, институционалната подготвеност и техническото ноу-хау й дадоха предимство пред другите ниско разположени части на света. Регионалните Water Вoards, някои от които са основани през 13 век, са независими от националното правителство, което им позволява да планират отвъд продължителността на политическите цикли. Политиците създават силни връзки с научната общност и има тясно сътрудничество между институциите. Но големите наводнения са често предизвикани от бедствия като бурята от 1953 г., която наруши дигата и наводни почти една десета от земеделските земи. Катастрофата уби 1836 души, разруши домове и удави десетки хиляди животни. Тази година правителството възложи на група експерти от програмата Sea Level Rise Knowledge да наблюдава проблема и да очертае потенциални възможности. Групата работи с четири сценария, според Маррджолин Хаснут, природозащитник в изследователския институт Deltares и Утрехтския университет, който ръководи разработването на бъдещите планове и сценарии за Нидерландия. Два от сценариите, наречени \"Protect Open\" и \"Protect Closed\", включват засилване на защитата със съществуващите инструменти, с възможност за отваряне или затваряне на бариерите срещу бури. Третият - \"Advance\", е сценарий, при който Нидерландия възстановява земя от морето и изгражда острови върху нея. „Настаняване\" (\"Accommodate\") пък определя кои части на страната могат да бъдат задържани и кои трябва да останат в морето, за да се спаси останалото. Планът включва изграждане на диги и изпомпване на вода, както и създаване на умишлени заливни равнини. Някои сгради могат да бъдат построени така, че да плават, домовете могат да бъдат издигнати на „крака\" и изкуствени хълмове, както в древността. За да избере най-добрия подход при подготовката за все още несигурно бъдеще, Хаснут разработил модел, който очертава потенциалните сценарии и определя какви действия трябва да се предприемат в отговор на всеки от тях. Ученият не очаква оттеглянето да се наложи през следващите 100 години, но предупреди, че някои от другите варианти, макар и технически осъществими, биха били разрушителни. Например увеличаването на диги, понижаването на нивото на приемлив риск от наводнения, увеличаването на изпомпването и затварянето на бариерите против бури, е свързано с разходи и са компромисни варианти. Хаснут също предупреждава, че това, което идва, може да надхвърли всичко, с което холандците са си имали работа: „Съществува възможност нивото на морето да се повиши много по-бързо след 2050 г. и трябва да предприемем много действия за много кратко време. Някои от действията може да са много големи, а нямаме опит\". Нидерландия е на път да пропусне целта си за намаляване на емисиите с 30 процента до 2020 г. в сравнение с нивата от 1990 г. Това лято седем политически партии отляво и отдясно се обединиха, за да приемат закон за изменението на климата, насочен към намаляване на емисиите с 95 процента до 2050 г. Но опитите за последващи действия бяха посрещнати с ожесточено лоби от засегнатите. Холандските фермери блокираха градове с тракторите си през октомври в знак на протест срещу усилията на правителството да ограничи азотното замърсяване, което до голяма степен е причинено от земеделието и строителната индустрия. Армията беше включена в защитата на Хага, а четири регионални правителства спряха мерките под този натиск. Последваха подобни протести на строителни работници с камиони и техника, които предизвикаха задръствания до 380 километра. „Това ще има отражение в продължение на много десетилетия и векове. Необходим е много смел политик, за да се заеме с това\", смята Ван ден Брук от университета на Утрехт. „Все още има значителна част от населението на Холандия, което не е запознато или не се интересува от тези проблеми, така че трябва силно лидерство, за да се случат тези промени.\"     Клайнханс, професорът по физическа география, смята, че преобладаващото чувство за сигурност и увереност относно защитните сили от наводнения сред по-широкото население е погрешно: „Това е вяра, основаваща се на миналото. Сблъскваме се с нещо по-лошо от всякога в човешката история и може би в геоложката история. Никога не сме имали такъв тип предизвикателства и не сме готови\". В крайна сметка обаче Нидерландия може да няма друг вариант освен да се адаптира или да отстъпи. Земеделски производители от Overdiepse Polder - недалеч от евакуираните блатни зони на Нордуард , вместо да напуснат, половината фермери убедили властите да им помогнат да останат. Резултатът е подвиг от гледна точка на инженерството и планирането. Сега фермерите живеят в големи скандинавски шикозни селски къщи, новопостроени на изкуствени хълмове, издигнати на шест метра над ливадите им и свързани с най-близкото село с пътища на същата височина. Недостатъкът е, че тяхната земя сега се превръща в басейн, предназначен да поеме водата, за да спаси близките градски центрове. Очаква се да се наводняват веднъж на всеки 25 години и сериозно - два пъти за сто години. Въпросът е дали този подход може да се приложи по-мащабно, тъй като морските нива продължават да се покачват. Преместването на фермерите от Overdiepse се случва с много средства и време и всеки етап от процеса струва много скъпо. Правителството е купило старата ферма на едно от семействата на щедра цена. Те остават да живеят и работят там, докато правителството изгражда изкуствен хълм и работи за новия им дом. Ако някога се появи наводнение извън зимните месеци, на семейството е гарантирано обезщетение за всички щети и загубени култури. Освен това има споразумение правителството да закупи фермата на цената на стопанства, които не са разположени в наводненията, ако някога решат да се преместят. „Не е толкова скъпо, колкото когато е залято село. В Нидерландия се харчат много пари за управление на водите. Но трябва да го правим, защото иначе ще бъдем наводнени - няма фабрики, няма хора и всичко това ще изчезне\", коментира семейството.", "date": "2019.12.23", "title": "Нидерландия е изправена пред опасността да потъне"}
{"url": "http://www.classa.bg/%D1%81%D0%B2%D1%8F%D1%82/item/403922-%D0%BA%D1%83%D0%B1%D0%B0-%D0%B8%D0%BC%D0%B0-%D0%BD%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80-%D1%81%D0%BB%D0%B5%D0%B4-%D0%BF%D0%BE%D0%B2%D0%B5%D1%87%D0%B5-%D0%BE%D1%82-40-%D0%B3%D0%BE%D0%B4%D0%B8%D0%BD%D0%B8", "text": "След повече от 40 години Куба отново има министър-председател. Дългогодишният министър на туризма Мануел Мареро стана министър-председател след връщането на позицията, която за последно е била в ръцете на бившия лидер Фидел Кастро. Назначаването на 56-годишния Мареро за ръководител на правителството е част от процес на децентрализация, разширяване и защита на управлението на Комунистическата партия на острова. \"Това предложение беше надлежно одобрено от политическото бюро на Комунистическата партия на Куба\", заяви президентът Мигел Диас-Канел, представяйки го пред Народното събрание на страната, което единодушно го подписа. NEW: President   named   as Cuba's first prime minister in over four decades.  It “is a mechanism to have a more collective government and not have power concentrated in one person,” said a former Cuban diplomat. След представянето си, Мареро беше поздравен от бившия президент Раул Кастро, лидер на Комунистическата партия. Мареро беше министър на туризма от 2004 г. Той започна кариерата си в правителството през 1999 г. като вицепрезидент на влиятелната Gaviota Hotel Group, която е към въоръжените сили, а година по-късно стана неин президент. Той заемаше поста до 2004 г. Позицията на министър-председателя за последно е заемана от революционния герой Фидел Кастро през 1976 г. Но постът беше премахнат, когато Кастро става президент след промените в конституцията на Куба и пое поста от Освалдо Дортикос Торадо.     \r\n \r\n -0:08", "date": "2019.12.23", "title": "Куба има нов премиер след повече от 40 години"}
{"url": "http://www.classa.bg/%D1%81%D0%B2%D1%8F%D1%82/item/403916-das-erste-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B2%D1%8F%D1%80%D0%B2%D0%B0-%D0%B2-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Санкциите на САЩ срещу \"Северен поток-2\" вече имат своите първи последствия: швейцарско-холандската компания Allseas спря да полага тръби, съобщава Das Erste. В момента обаче в Германия никой не вярва, че руският газопровод няма да бъде завършен поради санкциите на Вашингтон, отбелязва германският телевизионен канал. Подписът му имаше пряко влияние върху проекта на нашия праг: американският президент Доналд Тръмп наложи санкции на компании, участващи в изграждането на газопровода „Северен поток 2“. САЩ отдавна пречат на пътя му, тъй като самите те искат да продадат втечнения си газ в Европа. Дължината на газопровода от Русия до Люблин в Балтийско море трябва да бъде 1200 километра. Около 55 милиарда кубически метра газ ще преминават през него годишно. Остава да се изгради 300 километра, но американските наказания вече са имали първите си последствия. Докладът на нашия кореспондент Кирстен Хирчик. Изграждането на \"Северен поток 2\" в Балтийско море е спряно: швейцарско-холандската компания Allseas спря да полага тръби. Поради американските санкции бизнесът в САЩ беше изложен на опасност. От своя страна експертите в Съединените щати смятат предприетите мерки за ефективни. JOHN HERBST, бивш посланик на САЩ в Украйна:  В момента в Германия обаче никой не вярва, че тръбопроводът няма да бъде завършен поради санкции. В същото време германският вице-канцлер Олаф Шолц все още остро критикува действията на САЩ. OLAF SCHOLZ, министър на финансите на Германия:  Германската правителствена коалиция обаче отказва да отмъсти. Йохан Вадефул, заместник-председател на фракцията ХДС / ХСС в Бундестага:  От няколко години САЩ се противопоставят на „Северен поток-2“. Последните мерки срещу частни компании САЩ взеха предимно с цел да продават собствения си втечнен газ в Европа, критикува германската левица. FABIO DE MAZI, заместник-председател на фракцията на лявата партия в Бундестага:  В Европа обаче критикуват и „Северен поток 2“. На първо място, източноевропейските страни се оплакват, че по този начин Русия иска да транспортира газ директно до Германия и да остави транзитните страни без нищо. MANUEL SARRATSIN, член на Бундестага от партия \"Союз 90 / Зелените\":  Въпреки санкциите на САЩ, руският концерн Газпром и свързаните с него дружества възнамеряват да продължат строителството. Завършването на тръбопровода обаче вече може значително да се оскъпи и да се забави във времето.    ", "date": "2019.12.23", "title": "Das Erste: В Германия никой не вярва в успеха на американските санкции срещу \"Северен поток-2\""}
{"url": "http://www.classa.bg/%D1%81%D0%B2%D1%8F%D1%82/item/403914-%D0%BA%D0%B0%D0%BA%D0%B2%D0%B0-%D0%B5-%D1%81%D1%8A%D1%89%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%BB%D0%B8%D0%B1%D0%B8%D1%8F", "text": "Руското военно присъствие в Либия е факт от няколко седмици. Москва подкрепя генерал Хафтар, който се готви да щурмува столицата Триполи. Неговият успех ще означава разширяване на руското влияние в Либия. И руският президент Владимир Путин, и турският държавен глава Ердоган най-вероятно ще вземат участие в инициираната от германското правителство международна конференция за Либия, която ще се състои през януари. Тя е предназначена да подкрепи усилията за мир на специалния пратеник на ООН Гасан Саламе, създавайки рамковите условия за вътрешнолибийски политически процес с посредничеството на Обединените нации. Затова е важно на нея да присъстват както Русия, така и Турция. През последните месеци обаче - по сведения на медиите - руското военно присъствие в Либия става все по-интензивно. По информация на списание \"Foreign Policy\", от септември Русия участва със собствени сили във водената в Либия война. Кореспондентът на изданието съобщава за пристигането на над сто наемници, членове на т. нар. група \"Вагнер\" - изключително добре обучени и дисциплинирани войници. Особено опасни са техните снайперисти, казва пред списанието либийският командир Мохамед ал-Дарат, който воюва на страната на оглавяваното от Фаиз Сарадж \"Правителството на националното разбирателство\". По думите на командира, техните изстрели в гърдите и главата показват професионализъм, какъвто той не бил виждал преди. И тъкмо те носели отговорността за 30 на сто от жертвите, дадени от неговата част.     Пак по повод на групата \"Вагнер\" в началото на декември и турският президент Ердоган  заяви, че страната му е готова да изпрати войски в Либия, ако правителството на Сарадж помоли за това. Русия отхвърли съществуването на специалната бойна група, но не успя да убеди Ердоган. Медиите цитират турския президент с думите: \"В Русия има фирма за сигурност с името \"Вагнер\". Тя е изпратила свои служители там (в Либия)\".     Наемниците воюват на страната на генерал Хафтар - силният човек на базираното в източната част на страната контраправителство, което гледа на себе си като на легитимно представителство на либийското население. Хафтар, който е следвал в Москва, след това обаче години наред е живял в САЩ, се ползваше до тази есен и с подкрепата на американския президент Доналд Тръмп. Но през ноември той прие делегация, водена от американския посланик в Либия Ричард Норланд, която не само настоя да се откаже от офанзивата си, насочена към Триполи, а и заяви, че САЩ са загрижени от \"руската експлоатация на конфликта за сметка на либийския народ\". Интересите на Москва Кремъл наистина поддържа контакти и с контраправителството в Тобрук, а руски енергийни фирми са сключили договори с държавното Национално нефтено дружество. Но очевидно Путин смята, че генерал Хафтар, който се ползва с подкрепата на някои държави от Персийския залив и на Франция, ще се наложи.     От 2016-а неговите войски контролират почти всички либийски нефтени находища. Ако Москва получи по-голяма роля в либийския нефтен сектор, тя ще разполага с мощен лост на международния енергиен пазар, който би могъл да се използва и за политически цели. Същото важи и с оглед на миграционните потоци. Либия е стратегически пункт в Африка: голяма част от насочилите се към Европа хора преминават оттам. Ако Москва би могла да направлява тези движения, Европа неминуемо ще трябва да се съобразява с нейната позиция в този изключително важен въпрос.", "date": "2019.12.23", "title": "Каква е същинската цел на Русия в Либия?"}
{"url": "http://www.classa.bg/%D1%81%D0%B2%D1%8F%D1%82/item/403915-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B0%D0%B7%D0%B8%D1%8F-%D0%B2-%D0%BF%D1%80%D0%BE%D1%82%D0%B8%D0%B2%D0%BE%D0%B4%D0%B5%D0%B9%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "Администрацията на Тръмп се готви да публикува нова стратегия на САЩ за Централна Азия. Вашингтон оправдава необходимостта от нова стратегия, като казва, че \"Китай и Русия се борят за влияние в регион, богат на енергийни ресурси, а терористите в Афганистан заплашват да го дестабилизират\", заяви говорител на Държавния департамент след среща с министъра на външните работи на Казахстан Мухтар Тлеуберди на 13 декември.     В продължение на два дни в Съединените щати Тлеуберди проведе голяма серия от преговори - с държавния секретар Майк Помпео, ръководството на Съвета за национална сигурност, ръководителя на банковия отдел на финансовия конгломерат “Ситигруп” Джеймс Милет, вицепрезидента на Световната банка за Европа и Централна Азия Сайрил Мюлер, президента на фондация “Карнеги” Уилям Бърнс. Те обсъдиха „стратегическото, икономическото и военното сътрудничество между двете страни“, засегнаха „темата за„ нарушаване на правата на човека в Китай, завръщането на казахски граждани от Сирия и Афганистан “. Тлеуберди също обсъди с Помпео „кризата, свързана с нарушаване на правата на мюсюлманите в Синдзян (Китай)“; Държавният секретар на САЩ “приветства действията на Казахстан за осигуряване на безопасността на тези, които бягат от Китай в търсене на политическо убежище\". Малко по-рано, през юли, американската делегация посети Киргизстан (за първи път от четири години). През ноември министърът на външните работи на Туркменистан Рашид Мередов беше приет в Държавния департамент. Следващата пролет Държавният департамент ще се срещне с правителствени делегации на Таджикистан и Узбекистан. Вашингтон не крие факта, че политиката му в Централна Азия е насочена към противодействие на Русия и Китай. В статия на уебсайта на Центъра за глобална политика се твърди, че Русия и Китай имат „големи стратегии“ за Централна Азия. Професор Муктедар Хан, автор на тази публикация, директор на Американския институт за външна политика на Държавния департамент на САЩ, нарича политиката на Русия в Централна Азия „хибриден империализъм“ с цел „ограничаване на разширяването на Запада, Европейския съюз и НАТО до регионите, които Русия счита за свои“. Хан призовава Вашингтон да \"включи Централна Азия в рамките на своите стратегически интереси (стратегическа рамка)\", въпреки че отбелязваме, че предишните американски администрации са правили това и през миналия век и оттогава интересът им към този регион не е намалял. Какво обаче очакват петте централноазиатски държави, ако свободно (и най-накрая) влязат в американската стратегическа рамка? На първо място, кредитирането от западните кредитни организации е придружено от намаляване на социалните програми, което рано или късно ще изостри социалното положение в тези страни, които са кредитирани. По отношение на Казахстан това е особено важно за районите, в които живеят групата от казахски кланове и племена от Младшия Жуз (Kіshі Žүz). Ще започне да се отразява и фактът, че преди четири години, при президента Назарбаев, Казахстан прие конституционния закон „За Международния финансов център „Астана“, който установи специален правен режим, а именно преобладаващото действие на англосаксонското право там. Арбитражният съд на МФЦА се председателства от британския лорд, бившият главен съдия на Англия и Уелс, Хари Кенет Улф. Арбитражните съдилища от този вид са създадени по-рано от британците в бившите им колонии и в доверителни територии - в Хонконг, Сингапур, Дубай, Абу Даби, Катар. „Това е първият подобен съд в Евразия“, казва лорд Улф. “Казахстан има огромна граница с Китай и Русия, а Китай изгражда Нов път на коприната, който ще мине точно през територията на тази страна. Поради тези причини съдът може да постигне високи резултати”. Вероятни високи резултати вероятно ще се считат за такива решения на британските съдии, които се вписват в основния поток на американската стратегия за Централна Азия, възпрепятствайки изпълнението на глобалния китайски проект „Един пояс - един път“. Освен всичко друго, Централна Азия може да се превърне в поле на антропологични експерименти на Пентагона, датиращо от програмите на Института за човешки отношения в Тависток. Една такава програма беше Human Terrain Sistem (HTS), която беше използвана в Ирак и Афганистан, но впоследствие бе прекратена поради протести на американски учени. Това е програма за манипулиране на обществото и промяна на „човешкия пейзаж“. Междувременно САЩ публикуват данни за наблюдение на обществените предпочитания на населението на Централна Азия. И тези данни не са в полза на Америка. В Казахстан, Киргизстан, Таджикистан и Узбекистан Русия се радва на най-голямо одобрение (80 процента от анкетираните), а Китай (46 процента) е на второ, но значително по-долно място. И само 30 процента от централноазиатските страни изразяват одобрението си за САЩ. Разработчиците на новата стратегия на САЩ за Централна Азия, противодействайки на това, което политологът от Държавния департамент Муктедар Хан нарича „хибриден империализъм“ на Русия, се надяват да променят това съотношение в своя полза, използвайки именно класическите империалистически, неоколониални методи.    ", "date": "2019.12.23", "title": "Стратегията на САЩ за Централна Азия в противодействието на Русия и Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403907-%D0%BE%D0%BF%D0%B0%D1%81%D0%BD%D0%B8%D1%8F%D1%82-%D0%B1%D0%B8%D0%B7%D0%BD%D0%B5%D1%81-%D1%81-%D0%BF%D0%BB%D0%B0%D1%82%D0%B5%D0%BD%D0%B8%D1%82%D0%B5-%D0%BB%D0%B0%D0%B9%D0%BA%D0%BE%D0%B2%D0%B5", "text": "Да си известен и да те харесват - кой не би си го пожелал? В интернет срещу неголяма сума пари могат да се купят харесвания за снимки и постинги във Фейсбук или Инстаграм.  Само че подобна манипулация крие рискове.       Няколко кликвания и 80 евро - само това се иска. И ето, че Таня Кюне вече се е сдобила с още 500 харесвания на страницата си във Фейсбук. За да стане по-популярна и по-харесвана в мрежата, председателката на Свободната демократическа партия в Люнебергер Хайде се свързва с агенция, която предлага “лайкове срещу заплащане”. В нея работят т. нар. Clickworker - хора, които по поръчка на компанията усърдно натискат бутона „харесва ми\". „Оттогава насам често съм се питала защо го направих“, споделя Кюне пред Дойче веле. \"Аз съм местен политик. Но на изборите за местния парламент се конкурирам с професионални политици.\" Обикновено те разполагат със специален персонал, който се грижи за присъствието им в социалните медии и всеки ден публикуват най-новите им дейности във Фейсбук и в Инстаграм. \"Така се създава един вид натиск, защото всеки се стреми да добие по-голяма популярност в мрежата\", казва Кюне. Разследващ журналистически екип от три германски медии (\"Зюддойче цайтунг\", Северно-германското радио NDR Западно-германското радио WDR) публикува информация за това, че подобно на Таня Кюне, хиляди други германци, между които и много известни личности са си купували “лайкове” в интернет. Преди това учени от Рурския университет в Бохум са осъществили достъп до данните на един от доставчиците на услугата за платени харесвания (Paidlikes). Според изследователите,  в списъка фигурират имената на политици от всички основни партии. Не е ясно дали тези, чиито страници са получили допълнителни кликове, сами са заплатили за услугата. В списъка са и имената на много хора, които отричат ​​да са плащали за кликове. Това не означава, че те непременно лъжат, тъй като вместо тях различни лица - тайни привърженици или конкуренти, които се надяват да дискредитират опонентите си с фалшиви лайкове - биха могли да поръчат и да платят за допълнителни харесвания. Кликовете биха могли също така да са ход, чрез който да се отвлече вниманието от реалната манипулация. Въпросът обаче е защо купените лайкове представляват проблем? И НАТО има интерес Защото зад това стои цяла индустрия за манипулиране, казва шведът Себастиан Бей. Той е дигитален експерт в Стратегическия комуникационен център Stratcom в латвийската столица Рига. Центърът консултира на НАТО, макар че не е част от командната структура на военния съюз. „Идентифицирали сме компании по целия свят - от Европа и Русия до Филипините и Западна Африка, които печелят пари от манипулиране на социални медии“, обяснява Бей. Експертът и неговите колеги са загрижени преди всичко за това, че манипулирането на социалните медии е лесно, евтино и достъпно за всички. Срещу 300 евро те експериментално закупили хиляди коментари и последователи, както и десетки хиляди харесвания и гледания. „Отначало смятахме, че за целта ще ни трябват хакери от Даркнет и от най-тъмните кътчета на мрежата. Оказа се обаче много лесно да намерим тези доставчици в Google или Bing, където те дори са сложили свои реклами.\" Бизнесът с манипулациите има опасни последствия. „Да вземем например е собственик на магазин за кебап, който купува положителни отзиви за себе си или пък отрицателни отзиви за своя конкурент. Това си е чиста измама.“ Според Бей, технологични гиганти като Google и Facebook не правят достатъчно, за да предотвратят подобни измами. \"Технически това невинаги е лесно да се осъществи. Но компаниите просто не инвестират достатъчно, за да се справят с този проблем.\", смята Бей.     Манипулациите в социалните медии представляват не само неудобство и опасност за икономиката, твърди още експертът. „Ако използвате фалшиви данни, за да накарате алгоритъма да вярва, че много хора гледат нещо, тогава това съдържание става популярно и започва да се препоръчва на много хора.“ Правителствата могат да използват това за манипулиране на демократичните дебати онлайн. По такъв начин могат да се подкопаят законните гласове и да се подсилят нелегитимните гласове. \"С фалшиви профили може да създадете впечатление, че сте част от местния дебат. Тогава е трудно да се различи кое е реално и кое не. И кой действително стои зад манипулацията.\", обяснява Бей. Таня Кюне е решила в бъдеще да си няма работа с доставчици на платени харесвания. \"От такива лайкове всъщност нищо не печеля. По-добре е да привличам избирателите чрез лични разговори и срещи.\", обобщава тя.  ", "date": "2019.12.23", "title": "Опасният бизнес с платените лайкове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403908-%D0%B2%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D0%B3%D0%BE%D1%80%D0%B0%D0%BD%D0%BE%D0%B2-%D0%B4%D1%83%D0%BC%D0%B0%D1%82%D0%B0-%D0%BD%D0%B0-2019-%D0%B3-%D0%B5-%E2%80%9E%D1%80%D0%B0%D1%81%D1%82%D0%B5%D0%B6%E2%80%9C,-%D0%BD%D0%B0-2020-%D0%B3-%E2%80%93-erm-ii", "text": "Думата на 2019 г. е растеж – така министърът на финансите Владислав Горанов обобщи изминаваща финансова 2019 г. в обзорното предаване „Годината“ на Дарик радио. Според прогнозите на министъра ERM II ще бъде думата на 2020 г.  „Растежът се мери като съотношение на миналото и настоящето – порасна икономиката на страната, кредитният ни рейтинг, нараснаха доходите, порасна мандатът на сегашното правителство, общо взето България се движи в правилната посока и това е удовлетворяващо“, каза Горанов. Очакваме тази година икономиката да реализира ръст от 3,6 %, който е един от най-добрите в ЕС. Според финансовия министър това няма как да не ни радва, особено в контекста на сътресенията в глобалния свят, търговските напрежения между САЩ и Китай, между САЩ и някои европейски страни и Brexit, който също се отразява на очакванията за развитието на европейската и световната икономика.  Процесът за присъединяването на България в ERM II се движи според предварителните консултации с нашите европейски партньори – коментира още Владислав Горанов. Той обясни, че след проверката на шестте банки от Европейската централна банка (ЕЦБ), е имало необходимост две български банки да засилят капиталовите си буфери, като е отнело малко време те да разработят своите планове и да бъдат утвърдени от ЕЦБ и от БНБ. В момента текат сроковете, в които тези планове ще бъдат изпълнени. Горанов обясни етапите на процеса по присъединяването, като припомни, че през лятото на 2018 г. нашата страна е подала сигнал, че искаме да се присъединим едновременно към ERM II и да установим тясно сътрудничество с банковия съюз, с ясните ангажименти, които страната е готова да поеме. Сега изчакваме положителна оценка на ЕЦБ за изпълнението на плановете за увеличението на капиталовите буфери на двете наши банки. „Подаването на заявление за участие във Валутно-курсовия механизъм е описано ясно в нормите на ЕС и на ЕЦБ – това е един лист хартия, той се разглежда обикновено в петъчен ден, като решението се взима в същия ден – това не е процес, който трае с месеци, решението се взима от всички държави членки“ – каза финансовият министър и акцентира върху законодателните промени, които бяха направени и ясните стъпки на България към ERM II.  На въпрос за това какви са сроковете за приключване на процеса, министър Горанов отговори, че реалистичните срокове България да влезе в т.нар. „чакалня“ за еврозоната са до края на април 2020 г. Според мнението на финансовия министър, заради валутния борд и фиксирания валутен  курс, нашата страна няма причина да стои в ERM II, но такива са правилата и там престоят е минимум две години. Владислав Горанов каза още, че очаква две-три години да е срокът, в който да стоим в ЕRM II, и ако през април 2020 г. влезем в ERM II, на 1 януари 2023 г. е логично да осъмнем с евро валутата.    ", "date": "2019.12.23", "title": "Владислав Горанов: Думата на 2019 г. е „растеж“, на 2020 г. – \"ERM II\""}
{"url": "http://www.classa.bg/%D1%82%D0%B5%D1%85%D0%BD%D0%BE/item/403909-2019-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0%D0%B9-%D1%81%D0%B8%D0%BB%D0%BD%D0%B0%D1%82%D0%B0-%D0%B7%D0%B0-%D1%81%D1%82%D0%B0%D1%80%D1%82%D1%8A%D0%BF-%D0%BE%D0%B1%D1%89%D0%BD%D0%BE%D1%81%D1%82%D1%82%D0%B0-%D1%83-%D0%BD%D0%B0%D1%81", "text": "2019 година беше най-силната за стартъп общността в България. Това каза Добромир Иванов, изпълнителен директор на Българската стартъп асоциация (BESCO), в предаването UpDate с водещ Елена Кирилова по Bloomberg TV Bulgaria. „В последната една година темата за стартъпите достига нови висоти на припознаване от страна на правителство, управляващи, политици“, посочи Иванов. По негови думи у нас вече има осъзнатост, че това е гръбнакът, върху който може да се гради икономика, растяща с много по-бързи темпове.  „Стартъп компаниите стават все по-успешни. Фондовете също се развиват, стартират и нови“, отчете гостът. И допълни, че в тази сфера у нас в момента има възможности за финансиране, но трябва да има повече частни пари.  „Предизвикателство за целия Европейски съюз и за България е капиталовите пазари да работят по-добре и да има повече частни средства“. Според госта бум на стартъпи в подобна среда е очакван. Той обаче смята, че бумът ще е устойчив и със съдържание, тъй като инвеститорите вече са узрели. „Стратегията, умението и разбирането как се прави са проблемни за предприемачите у нас“, посочи още Иванов. Той отбеляза, че има доста програми, които в момента помагат на предприемачите или на желаещите да са предприемачи да натрупат нужните умения. Продажбите обаче продължават да са голямото предизвикателство. Като една от най-силните страни на стартъп средата у нас гостът изтъкна наличието на добри инженерни умения и хора, които се борят да постигат целите си. „България трябва да си избере нещо, в което да е изпреварваща, а след това да създаде цялата добра среда това да се случи“, смята Иванов. Според него следването на подобен модел и от други страни членки на ЕС би помогнало за развитието на целия блок.    ", "date": "2019.12.23", "title": "2019 година - най-силната за стартъп общността у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403910-%D0%B4%D0%BE%D0%BC%D0%B0%D1%82%D0%B8%D1%82%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D1%82-%D1%86%D0%B5%D0%BD%D0%B0%D1%82%D0%B0-%D1%81%D0%B8,-%D0%BA%D0%B0%D1%80%D1%82%D0%BE%D1%84%D0%B8%D1%82%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%BF%D1%80%D0%B5%D0%B4%D0%B8-%D0%BA%D0%BE%D0%BB%D0%B5%D0%B4%D0%B0", "text": "Индексът на тържищните цени /ИТЦ/, който отразява цените на хранителните стоки на едро, се понижи тази седмица с 1,17 на сто, до 1,483 пункта, съобщава Държавната комисия по стоковите борси и тържищата /ДКСБТ/.  Цената на оранжерийните домати тази седмица се задържа 2,20 лева за килограм, а цената на оранжерийните краставици се понижи с 1,8 на сто, до 2,80 лева за килограм.  Картофите поскъпват с 2,9 на сто и се продават по 0,72 лева за килограм. Цената на морковите пада с 5,6 на сто и се търгуват по 0,68 лева за килограм. Зелето поевтинява със 7,1 на сто и се продава по 0,52 лв./кг.   Ябълките поевтиняват с 6,3 на сто, до 1,05 лв./кг. Лимоните поскъпват с 0,9 процента и се продават по 2,16 лева за килограм. Бананите се търгуват по 2,22 лева за килограм. Портокалите вървят по 1,32 лева за килограм, а мандарините - по 1,52 лв./кг. Кравето сирене поскъпва с 0,5 на сто и се търгува по 6,38 лв./кг; кашкавалът, тип \"Витоша\", се купува по 10,67 лв./кг. Олиото поскъпва с 2,5 на сто и се продава по 2,04 лева за литър. Пакетче краве масло от 125 грама се продава по 2,22 лева. Пилешкото замразено месо поскъпва с 0,5 на сто и се търгува по 4,06 лева за килограм на едро в края на седмицата. Захарта се търгува по 1,26 лв./кг. Брашното, тип \"500\", се продава средно по 0,97 лв./кг. Цената на ориза се запазва - 1,97 лева за килограм. Яйцата се продават средно по 0,19 лева за брой в края на седмицата.  ", "date": "2019.12.23", "title": "Доматите задържат цената си, картофите поскъпват преди Коледа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403911-%D0%B7%D0%B0%D0%BB%D0%BF%D1%8A%D1%82-%D0%BD%D0%B0-%E2%80%9E%D0%B0%D0%B2%D1%80%D0%BE%D1%80%D0%B0%E2%80%9C-%D1%81%D1%80%D0%B5%D1%89%D1%83-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0", "text": "Спорът относно необходимите поправки в най-важния закон на страната се превърна в еднопосочен огън на Бойко Борисовите ласкатели срещу упорития намек на президента Радев за промени. Всички конституции се обновяват и модернизират, само българската – не!? Неравностойното съотношение на медийните сили между привърженици на Дондуков 1 и защитници на Дондуков 2 рискува да отклони вниманието от недостатъците на измисления на бърза ръка документ от управляващия комунистически елит през далечната 1989-1990 година. По това време България волю- неволю излизаше от тоталитаризма без никой да знае точно накъде ще я задуха вятърът. Поради това конституцията не е овехтяла, а е родена вехта. Този основен закон няма нищо общо с европейските конституции, защото вместо да обединява нацията, той я дели като поставя условия на месторождение, на местопребиваване и зачита двойното гражданство, колкото котките зачитат пернатите. Огромна е разликата между добронамерения текст и реалното му приложение.  Конституцията твърди, че „Република България гарантира живота и правата на личността, като създава условия за развитието на човека и гражданското общество…“ Трите милиона българи напуснали страната доказват красноречиво неспособността на политическата и икономическа система да приложи на практика думите, записани в най-важния закон. Относно така желаното „гражданско общество“, ако някой го срещне, веднага да се обади на 112! Разочарованието е толкова пропило сетивата, че обществото не вярва на политическия елит. Как да се вярва на хора, които не „правят“ политика, а се хранят от нея? Държавните субсидии, предназначени за дежурните партийни централи, пречат на появата на всякаква нова оригинална инициатива, способна да помръдне статуквото. Капсулирането с години на едни и същи кланове в управлението на държавата, също противоречи на конституционното твърдение, че „цялата държавност произтича от народа“. Българският народ е напълно изключен от решенията на управляващите. Участието на „суверена“ в управлението на страната е чиста фикция. „Референдум“ има само по телевизията. Говорещите за „Пряка демокрация“ се считат за мечтатели от друга планета. Конституцията твърди още, че България е правова и социална държава. Възможно ли е страната ни да е най-корумпираната и в същото време „правова“? Това противоречие се отнася и до „социалната“ конституционна препоръка. Тя е само на хартия. Република България е с най-голяма разлика в доходите в целия европейски съюз! Този плачевен резултат означава, че органите на законодателната, изпълнителната и съдебната власт не изпълняват ефективно функциите си. И не са десетките комисии и агенции, които биха санкционирали договорките между институциите. Парламентарните квоти в ВСС, ЦИК и СЕМ гарантират безнаказаност на близките до властта и в същото време служат за щит срещу нови движения и политици, тръгнали да променят статуквото. Бойко Борисов реагира нервно на предложенията за поправка в конституцията от момчешка ревност, но и от страх. Той отлично знае, че от Брюксел сочат все по-остро липсата на осъдени от „високите етажи на властта“. Борисов свикна на комплименти, а президентът го дърпа за ухото като новобранец. Не случайно всички облагодетелствани от ГЕРБ политолози ревнаха като един срещу поправки в конституцията. Щяла да се отвори „Кутията на Пандора“?! Защо са тези предупреждения и кой се плаши от истината и внедряването на повече справедливост? Упреците на „Венецианската комисия“ не желаят нищо лошо на България, а влизането ни в крак с европейските закони. Същата комисия упрекна управляващите за безпричинното лишаване от граждански права на българската диаспора, въпреки че в конституцията се казва, че „всички български граждани, където и да се намират те, ползват равни права и задължения“! И по този въпрос президентът Радев изглежда също има преднина пред Борисов. Приобщаването на диаспората чрез нови законови промени по отношение на двойното гражданство е наложително за обединението на нацията. Двата документа за самоличност никъде в Европа не се считат за проблем. Настоящата председателка на европейската комисия Урсула фон дер Лайен е с двойно гражданство. Кметицата на Париж Ан Хидалго е родена испанка. Кметът на Лондон Садик Хан е от пакистански произход. Бившият министър-председател на Франция – Мануел Валс също е роден испанец. Министърката на спорта на Франция – Роксана Марасинеану е с двойно гражданство – румънско и френско. Най-известният английски политик – Уинстън Чърчил също е с двойно гражданство. В страни като Франция, Англия, Белгия, Германия, Испания или Гърция няма дискриминация спрямо правата на двойните граждани, подобна на тази, която се практикува в България. Всички се ползват с равни права и равни задължения, както в страните, в които са родени, така и в страните, които са избрали за живот. За да настигне реално България европейското семейство, потъналата в паяжина конституция ще трябва сериозно да бъде обновена. „Кутията на Пандора“ бе отворена през 1989 година. Ако все още има страхове от повторното ѝ отваряне, означава че не всички „злини“ скрити в нея са я напуснали.  ", "date": "2019.12.23", "title": "Залпът на „Аврора“ срещу промени в конституцията"}
{"url": "http://www.classa.bg/%D1%81%D0%B2%D1%8F%D1%82/item/403912-%D0%BF%D1%80%D0%B5%D0%B7-xvii-xviii-%D0%B2%D0%B5%D0%BA-%D0%B2-%D1%89%D0%B0%D1%82%D0%B8%D1%82%D0%B5-%D1%81%D0%B0-%D0%BF%D0%B8%D0%B5%D0%BB%D0%B8-%D0%BF%D0%BE%D0%B2%D0%B5%D1%87%D0%B5,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B4%D0%BD%D0%B5%D1%81-%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82-%D0%B1%D0%B8%D0%BB-%D0%BA%D0%B0%D1%82%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE", "text": "Ранните преселници в Америка ще бъдат шокирани , ако видят отнякъде колко по-малко се пие сега в Щатите, а колко повече видове алкохол има, по-достъпен, по-качествен и относително по-евтин. Между 1600 г. и 1800 г. американците са пиели не само за развлечение и удоволствие, а са приемали алкохола и като чудотворно лекарство, което може да лекува болести, да дава сила на слабите и да оживява старите. Тогава нищо не се е знаело още за вреди от алкохола и е било нещо обичайно денят да започва с концентрат или друг алкохол за събуждане, както днес се използва кафето. Което води след себе си до здраво пиене през целия ден и след това често вечерта завършва в кръчма. Част от причините за сериозната консумация на алкохол в миналото е, че водата често не е била добра за пиене и хората са пиели бира и вино вместо нея. Тази традиция е пренесена от Европа, където са разбрали, че виното е било спасение от чумата, която се разпространява от замърсена вода. А пиенето на бира носи по-малко рискове от зарази, отколкото пиенето на вода. По онова време един от малкото лекари, които развивали теорията, че алкохолизмът е болест и алкохолът вреди бил д-р Бенджамин Ръш, но никой не му обръщал внимание. През 1790 г., според запазени в архивите данни на федералното правителство, американецът над 15-годишна възраст средно е пиел годишно по: 34 галона (129 литра) бира и сайдер 5 галона (19 литра) уиски или друг концентрат 1 галон (4 литра) вино Днес, по данни за 2010 г., средният американец над 21 година пие годишно: Около 21 галона (80 литра) бира 1.5 галона (6 литра) концентрати 2 галона (8 литра) вино Днес в Щатите има доста ограничения за консумация и продажба на алкохол. В повечето страни алкохол не се продава на лица под 18 години, но в САЩ възрастовото ограничение е 21 години. Законите се спазват строго, в магазините искат лична карта от младежи на видима възраст около 18-20 години, ако искат да си купуват бира и твърдо отказват, ако нямат документ и не докажат навършени години. В дискотеки и заведения представят личните си карти на входа, за да ги допуснат. За младежи под 21 има специални дискотеки, в които се сервира само безалкохолно. Пиенето на открито по улиците, в заведения с маси отвън откъм улицата, е забранено. Алкохол за вкъщи се продава само в специални магазини (ликър стор), които затварят рано. Не във всеки супермаркет има вино, а в някои няма и бира. В по-слабо населените средни щати в някои бензиностанции има бира и концентрати, но не навсякъде. Бутилка с бира, вино или концентрат се продава в магазина само в непрозрачен плик, обикновено книжен, така че да не се вижда на улицата. Някои клошари или алкохолици пият и на улицата, но са задължени да крият бутилката в плик и да я надигат така. В противен случай могат да бъдат арестувани и да преспят в участъка.     През 70-те години на миналия век младият тогава режисьор Уди Алън е рекламно лице на водка „Смирнов”. Рекламите по онова време допускат да се показват бутилки и чаши с алкохол. Алън рекламира водката в продължение на няколко години, в илюстрации с най-различни сюжети, с жени или без.  ", "date": "2019.12.23", "title": "През XVII- XVIII век в Щатите са пиели повече, отколкото днес. Алкохолът бил като лекарство"}
{"url": "http://www.classa.bg/%D1%81%D0%B2%D1%8F%D1%82/item/403913-%D0%BF%D0%B5%D0%BD%D1%81%D0%B8%D0%B8-%D1%84%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%B0%D0%B4%D0%BE%D0%BA%D1%81-%D0%BD%D0%B0-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE", "text": "Във Франция има фикс идея за равенство. Пенсионната реформа обаче показа, че французите го приемат за свещено, само когато трябва да пазят свои привилегии. Във Франция няма нов закон, който да не черпи своята аргументация от загрижеността за равенството, а пък неравенството е обвинявано за всички злини. Тази фикс идея за равенство заразява всичко – от колежа, където трябва да учат всички, и бакалавърската степен, която всички трябва да получат с риск дипломата да бъде превърната просто в лист хартия, през равенството на половете срещу законите на природата и това на думите, колко хубаво звучи „унисекс“, до това на животните, които би трябвало да придобият човешки права… Законът за пенсиите стана жертва на това широко разпространено вярване, като накара правителството да иска една и съща система за всички французи без изключение.   Равенството е свещено   Французите обаче бързат да обявяват равенството за свещено… само когато трябва да пазят привилегиите си. Сага пенсионната реформа показва нагледно това. Протокомунистическите синдикати отричат своите корени, за да защитят придобитите си предимства, а реформаторските организации отхвърлят въвеждането на единна възраст без да ги е грижа за дефицита. Задължителните вноски за пенсионно осигуряване на равнище от 28% са сред най-високите в света. Държавните разходи за пенсии като дял от брутния вътрешен продукт (БВП) във Франция възлизат на 14% – близо два пъти над средното за страните от Организацията за икономическо сътрудничество и развитие (ОИСР). За сравнение те са 4,6% от БВП в Канада, 7% в САЩ, 5,2% в Австралия и 5,1% в Нова Зеландия. . . Но какво значение има това, всеки би искал другите да плащат за него. Въпреки всичко никой не признава, че хората, които печелят от специалните пенсионни режими, се държат сякаш „пътниците съществуват само заради доброто на кораба“, по думите на лорд Актън. С други думи като че ли услугите, за които те получават пари, за да ги предоставят, са направени повече за тях, отколкото за хората, които те наричат „доброволни потребители“, за да бъде забравено, че всъщност са клиенти. Нашите пенсии страдат от прекалено много неравенства, поддържани от всички данъкоплатци в полза на някои хора.     Различия, които не могат да бъдат заличени Реформата на президента Еманюел Макрон обаче иска да въведе един прекомерно унифициран и егалитарен режим. Едностранчивата политика и едностранчивите доводи винаги са опасни, а равните условия може да се изродят в тирания, дори когато е дегизирана просто като фин деспотизъм. Животът е по-сложен от онова, към което биха искали да го приравнят идеологиите, и социалната тъкан се подхранва от нашите различия, които не могат да бъдат заличени. Равновесието на интересите и нуждите можеше да оправдае пенсионен режим на солидарна и егалитарна основа за всички плюс допълнителни режими – задължителни, но оставени на свободния избор на всеки. Това щеше да е отваряне за капитализацията, която навсякъде предлага по-високи пенсии на по-ниска цена. Реформата можеше да е много по-справедлива и приемлива. Вместо това новият режим накрая ще бъде фрагментиран – неприложим за полицаите, различен според възрастовата група, придружен от специфични мерки за преподавателите и самонаетите. . . И от данъкоплатците ще се искат пари. Максимализмът може да има обратен ефект. Не е подходящо нито да бъде заклеймявано равенството, нито то да бъде превръщано в единствена мярка за всяка политика и морал. Известно равенство е необходимо за сцеплението на всяко общество. Известно неравенство – също, като плод на свободата, за да върви светът напред. Прекалено голямото неравенство е разрушително за социалната връзка, когато е нелегитимно. „Свобода колкото е необходимо, равенството колкото е възможно“, предлагал мъдро (френският министър на финансите Ан Робер Жак) Тюрго на крал (Луи Шестнайсети, б. прев.), за да бъде избегната революцията. Той не е бил чут!     *Жан-Филип Делсол е адвокат, президент на Института за икономически и фискални изследвания  ", "date": "2019.12.23", "title": "Пенсии: френският парадокс на равенството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403906-%D0%BA%D0%B0%D0%BA-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B0%D0%B7%D0%BA%D1%80%D0%B8-%D1%80%D1%83%D1%81%D0%BA%D0%B8-%D1%83%D0%B1%D0%B8%D0%B9%D1%86%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Американският вестник New York Times помести в онлайн изданието си обширен материал на Майкъл Шуирц със заглавие \"Как отравяне в България разкри руски убийци в Европа\". Години наред членовете на таен екип, Част 29155, са действали без шефовете на западните служби за сигурност ни най-малко да си дават сметка за техните операции. Само че нападението срещу търговеца на оръжия в София Емилиян Гебрев става причина те да бъдат разкрити, пише Шуирц. Убиецът е използвал името Сергей Федотов и се промъкнал в България незабелязано, настанявайки се в хотел в София, близо до офиса на местния производител на оръжие, който е продавал муниции на Украйна. Според автора същият човек е ръководел екип от трима мъже. След няколко дни мъж успял да проникне в затворения гараж на оръжейния търговец и да намаже с отрова ръчката на вратата му, а след това да изчезне, оставяйки само размазани изображения, запечатани от камерата за наблюдение. Putin's shadow war: How a 2015 poisoning in Bulgaria that initially went unnoticed became central to the discovery of a mysterious Russian assassination unit tasked with eliminating the Kremlin's enemies abroad  Малко по-късно Емилиян Гебрев се среща с търговски партньори в ресторант, където започва да халюцинира и да повръща, продължава статията в New York Times. Заради отравянето Гебрев, който сега е на 65 години, остава в болница един месец. Синът му е отровен, като и друг високопоставен служител на компанията. Убийците отравят Гебрев и сина му отново в лятната им къща на Черно море. И двамата оцеляват, макар че бизнесът на Гебрев все още не се е възстановил напълно. Опитите за убийство от 2015 година са невероятни не само заради наглостта и упорството им, но и поради факта, че ръководителите на силите за сигурност и на разузнаването на Запад не са забелязали всичко това от самото начало. Българските прокурори разгледаха случая, не откриха никакво доказателство и прекратиха делото, пише още изданието. Сега шефове на западни служби за сигурност и на разузнаването твърдят, че случаите на отравяния в България са били много важна нишка, позволила да бъде разкрита кампания на Кремъл и широко разклонената му мрежа от разузнавателни агенти, чиято цел е да бъдат премахвани враговете на Русия в чужбина и да бъде дестабилизиран Западът. По-нататък в статията си Майкъл Шуирц се спира по-подробно на самата Част 29155, на казуса с Гебреви, засяга случая \"Скрипал\" и санкциите на западните сили срещу Русия.  ", "date": "2019.12.23", "title": "Как отравяне в България разкри руски убийци в Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403901-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Не ви очаква прекрасен ден, тъй като, ще имате много работа. Имайте предвид, че няма да се отдалечите от задачите си, дори и по време на обедната почивка. Но ще може да докажете професионализма си и да очертаете перспективите за бъдещето. В областта на финансите, ще трябва да измислите такъв ход, че повече да получавате и по-малко да харчите. Ще трябва непрекъснато да комуникирате с хората, както и да давате мъдри съвети на всички. Другите, ще разчитат на вас, ще ви вярват и най-важното, ще ви гледат с уважение. В семейния кръг, също ще трябва да действате като \"учител\". Много от вашите препоръки, ще бъдат от значение, особено за децата. Вечерта е идеална за срещи. Kомуникирайте повече с тези, на които бихте искали да направите отлично впечатление. Това могат да бъдат не само колеги или приятели, но и ваши почитатели. Днес мнозина ще ви вярват и ще бъдат убедени във вашата непоклатима честност. Романтично увлечение очаква тези, който не са обвързани в брак. Може би, ще решите да създадете семейство?   Нещата в любовта, ще се развиват с бързината на вятъра. Дори ще се страхувате, докъде може да стигне всичко това. Покажете най-добрите си качества на избраника, така че да не го разочаровате. Благодарение на интуицията си, ще може успешно да решите финансовите проблеми. Най-накрая ще получите това, за което сте работили дълго време. Очакват ви много приятни, ярки и светли събития. Само самите вие, трябва да гледате на света по-позитивно, а не да се гневите за всяка дреболия. Стремително ще се изкачват в кариерата тези, които не остават без работа. Ако поемете малък риск, успешно може да инвестирате в нов проект. Повече вярвайте на себе си, а не на онези, които ви обещават всичко. Ще получите финансови приходи, приятни изненади и ярки впечатления в любовта. Всичко това, ще се превърне в красив калейдоскоп от чувства и емоции. Загуби са възможни, само за тези, които са прекалено безразсъдни и непоследователни в действията си. Вечерта, ще давате съвети на всеки, който иска да уреди личния си живот. Очаква ви дългоочаквано пътуване, което ще донесе само радостни емоции. Чакахте толкова дълго тази почивка, че ще летите от щастие, докато събирате куфарите. В областта на финансите, спестяването ще е приоритет, но не и до степен, да не купувате това, от което се нуждаете. Необвързаните имат шанс, да се влюбят и да завържат нов роман. Очаква ви важен, но приятен ден. Ще успеете да избягате от изпитанията на съдбата, които жестоко висят над вас. С чувство за хумор, гледайте на всичко, спрете да се самообвинявате и измъчвате от съмнения. Интересна културна програма ви очаква вечерта, така че не мислете да се отказвате.   Предстои ви един натоварен ден, когато дори и за обедна почивка, няма да имате време. Въпреки че, точно за такъв ритъм на живот, сте мечтали. Особено, ако той разгръща пред вас много перспективи за кариера. Основното нещо е, не се конфронтирате с другите, не натрапвайте мнението си и бъдете по-инициативни. В любовта не плувайте по течението. Ще имате нужда да осъзнаете всичко, което се случва наоколо. Анализирайте всяка своя стъпка и действие, за да излезете от трудните ситуации победител. Романтична среща, ви очаква на път, след което ще искате да промените личния си живот. Във финансовата сфера, засега е тихо, но има вероятност да ви върнат стари дългове. Заемете се с организационни въпроси, укрепване на авторитета и решаване на битови проблеми. Ако трябва да подписвате важни документи, внимателно проверете всичко. В личния си живот, не пречи да установите ред, в противен случай, ще настане постоянна бъркотия. Възможни са проблеми с нервите и простуди. Ще ви измъчват неприятни спомени за човек, с когото неотдавна, сте се скарали. Ако се освободите от всички ненужни мисли, скоро ще намерите решение на този проблем. В работата всичко ще е изключително ясно, но с един от колегите ще трябва да поспорите на глас. Основното е, да не преминете на лична основа.", "date": "2019.12.23", "title": "Дневен хороскоп 23 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403902-%D0%BA%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D0%BF%D1%83%D0%B9%D0%BA%D0%B0,-%D0%B7%D0%B5%D0%BB%D0%B5%D1%82%D0%BE-%D0%B8-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F%D1%82-%D0%BA%D1%83%D0%BB%D1%82-%D0%BA%D1%8A%D0%BC-%D0%B4%D0%BE%D0%B1%D1%80%D0%B8%D1%8F-%D0%B4%D1%8F%D0%B4%D0%BE", "text": "Когато се мъчим да сме традиционни, сме най-модерни. Защото тогава участваме в глобалния култ към добрия дядо, който сега ще танцува със зимни кънки, ще скача с парашут и ще участва в порно клипове       Славословенето на традицията през последните две десетилетия всъщност скрива един модерен консуматорски обрат. Традицията вече не е нещо, което направлява живота ни;   си подбираме от нея онова, което най-добре пасва на съвременния ни лайфстайл. Нали ще сготвите пуйката в електрическата печка, ще нарежете зелето с робота, ще се черкувате по телевизията? И чакай, каква ти пуйка преди Колумб? Каква шопска салата преди Балкантурист... Да не издребняваме. Всяка традиция започва отнякъде и се променя във времето съобразно с нуждите на съответните общества. Коледа чудесно илюстрира това. За първите християни големият празник е Великден и никой не знае кога точно е роден Исус. През четвърти век папа Юлий I определя за Рождество 25 декември, прибавяйки девет месеца към датата на зачатието (благата вест), която е и дата на разпятието – 25 март. По-сериозната причина за този избор е обстоятелството, че в края на декември всички празнуват нещо. Зимното слънцестоене (22.12) е най-краткият ден в годината, след който - както вярват - слънцето се възражда, откъдето и измисленият в 3ти век от император Аврелиан празник на непобедимото слънце. По-стар римски празник са Сатурналиите, дни на веселие и равенство, които отправят към Златния век при царуването на Сатурн. В империята почитат и раждането на персийския бог Митра, посредник между доброто и злото, защитник на хората. На север пък цяла нощ гори дървото Юле, предшественик на сегашния бъдник. Една по-прагматична причина за веселието е, че през декември колят животните, за да не ги хранят цяла зима; това е и времето, когато вече са ферментирали виното и бирата. Модерната епоха прикача към Коледа естетизации, подходящи за капиталистическото общество на зрелището. В средата на 19ти век една корица на Илюстрейтед Лъндън Нюз популяризира украсената императорска елха в двореца Уиндзор и я превръща в норма за средната класа в Англия, после в цяла Европа. У нас коледно дърво за първи път се кичи във военния клуб от княз Батенберг, донесъл заедно с германската си титла и тази европейска традиция; според някои сведения, преди него руски военни от окупационните части украсяват елхи в Пловдив и Варна. С една дума, празнуването на Коледа за новосъздадената нация е знак на европейскост, модерност. Не бива да забравяме и американския карикатурист Томас Наст, измислил външния вид на дядо Коледа с червените дрехи, елените и тъй нататък. Както и рекламите на Кока-Кола от началото на 20ти век, посредством които добрият старец нахлува в Европа и надвива Свети Никола. Вакханалия на консумацията  Не всичко в тази бурно развиваща се традиция пасва на съвременния човек. Например постите преди Коледа не ни се нравят особено; днес те са преобърнати във вакханалия на консумацията - греяно вино, чевермета, шопинг, забавления. Вярно, че на Бъдни вечер много семейства ядат ритуалния нечетен брой постни яденета, но и това май повече напомня на елегантен избор от меню в ресторанта, отколкото на лишение в името на божеството. Затова пък семейният характер на Коледата прекрасно пасва на буржоазното общество, разбило клановете и центрирано около нуклеарните семейства. Великден поизбледнява със секуларизацията; той припомня неприятни неща като мъки, смърт, морален пример. Обратно, Рождеството вдъхва усещане за безграничен оптимизъм, какъвто капитализмът проповядва. Постепенно буржоазният дядо Коледа престана да следи дали децата са били послушни, за да реши дали да им даде играчка или буца въглища; изчезнаха наказващите му противоположници - немският Кнехт Рупрехт или холандският Черен Петър. Той просто подарява и то все повече и повече, за радост на индустрията, която прави в тези дни най-големите си обороти. Парадоксът е, че именно когато се мъчим да бъдем традиционни, всъщност сме най-модерни. Защото заедно с останалата част от планетата участваме в този глобален култ към добрия дядо, който сега ще танцува със зимни кънки, ще скача с парашут и ще участва в порно клипове. Унищожаваме ритуално планини от храна, разкъсваме километри подаръчна хартия – оттук до Сеул и обратно. Християнството винаги се е имало за универсалистка религия, но с Коледния глобален потлач то безспорно постига целта си. Ще кажете, напоследък все повече енергия влагаме в приготвянето на традиционни гозби, но помислете - и това си е модерна практика, защото нашите предци едва ли са търсили рецепти за това какво типично ястие да сготвят – просто са гледали да нахранят домочадието. Традиционната кухня се появява там, където пристига туристът и пита: „Какво ядете вие тук?“ И колкото повече се омесват хората на планетата, толкова по-голям е интересът към неповторимите местни неща. Политическата злоупотреба с традициите На фона на тази весела криеница между старо и ново, свое и чуждо, особено неприятна е политическата злоупотреба с предполагаемите традиции, на които се отдават алтернативно-десните днес. Наместо да сближава хората, празникът за този вид политици чертае граници. Ние ядем баница - ерго трябва да мразим онези, което ядат баклави. Макар че и ние, и те носим същите дънки, имаме същите телефони, пазаруваме от същите вериги. Не говоря за религиозните фанатици, а за нас, мнозинството от човечеството, които живеем в модерната епоха. Що за драма има в това, че единият не яде свинско, другият телешко?   Ослушвайте се по празниците – медиите ще ни обясняват надълго и широко какви древни традиции сме опазили ние, българите, как те са ни спасили във времето на „робството“. Ще се вият хора, ще има кукери и всичко останало. Няма лошо - съвременните консуматорски общества предлагат екскурзии в миналото именно така, без риск и неудобства. Но защо от всичко това да следва, че трябва да се борим с Европейския съюз, който все нещо искал да ни вземе, да отричаме либералната демокрация, която я е нямало при древните траки, да истеризираме по команда на тема сексуалност, белким почнем пак да раждаме по седем като прадедите си? Отдавна чакам някой сънародник да се обиди на „модерност“. Откъде-накъде ще ни изобразяват непрекъснато с потури и хурки - като някакъв фолклорен ансамбъл, а не като съвременна европейска нация каквато всъщност отдавна сме. За целите на туризма, разбирам, това си е правило на този род театър. Ама само да не вземем да си повярваме.", "date": "2019.12.23", "title": "Коледната пуйка, зелето и глобалният култ към добрия дядо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403903-%D1%81%D0%B2-%D0%BD%D0%B0%D1%83%D0%BC-%D0%BF%D1%80%D0%B5%D1%81%D0%BB%D0%B0%D0%B2%D1%81%D0%BA%D0%BE-%D0%BE%D1%85%D1%80%D0%B8%D0%B4%D1%81%D0%BA%D0%B8", "text": "  Св. преподобни Наум Охридски бил българин от благороден произход. Като оставил всичко, последвал славянските равноапостоли   в Моравия и Рим, където папа Адриан ІІ го ръкоположил за свещеник. Подир смъртта на св. Методий той заедно със   се отправил за България, където българският   го приел с радост. Св. Климент като учител на славянска писменост изпратил в югозападната част на държавата, а св. Наум останал в тогавашната столица Плиска.     В 893 г. на историческия църковнонароден събор било решено българската столица да бъде пренесена в  . На същия събор   бил провъзгласен за цар вместо приелия монашество св. Борис–Михаил, а св. Климент бил ръкоположен за епископ. Тогава на негово място за учител бил назначен св. Наум, който работил там седем години. После той построил манастир на брега на Охридското езеро на името на св. Архангели и живял в него десет години. Преставил се в Господа в 910 г., след като приел монашеско пострижение непосредствено преди смъртта си. Погребали го на северната стена на храма, където мощите му и досега почиват неоткрити, защото, колкото пъти се опитвали да отворят гроба му, преподобният не позволявал това. От външната страна на храма е пристроена стаичка, в която нощуват болни и получават изцерение.", "date": "2019.12.23", "title": "Св. Наум Преславско-Охридски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403904-23-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 619 г. Бонифаций V става папа.   През 800 г. Карл Велики е коронован за император на Свещената Римска империя.   През 1672 г. италианският астроном Джовани Доменико Касини открива Рея - вторият по големина след Титан спътник на Сатурн.   През 1784 г. Ню Йорк става столица на САЩ (до 1790 г.) по решение на Континенталния конгрес.   През 1880 г. в България е приет първият избирателен закон.   През 1888 г. Винсънт Ван Гог отрязва долната част на лявото си ухо и го дава на проститутка, наречена Рейчъл.   През 1909 г. Алберт I става крал на Белгия.   През 1913 г. е създадено правителство на Либералната коалиция начело с Васил Радославов.   През 1922 г. британската радиостанция БиБиСи започва да излъчва новини.   През 1947 г. американската лаборатория Бел Лабс представя първия транзистор.   През 1972 г. умира руският авиоконструктор Андрей Туполев - създател на на най-разпространените руски самолети - АНТ и Ту.   През 1987 г. американците Ричард Рутан и Джийна Ийгър завършват първия околосветски полет със самолета Вояджър без междинно кацане и презареждане.  ", "date": "2019.12.23", "title": "23 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403905-%D0%B2%D0%B0%D0%B6%D0%BD%D0%BE%D1%82%D0%BE-%D0%B5-%D0%B4%D0%B0-%D1%81%D0%BC%D0%B5-%D0%B6%D0%B8%D0%B2%D0%B8-%D0%B8-%D0%B7%D0%B4%D1%80%D0%B0%D0%B2%D0%B8", "text": "Неделя. Из ефира плава поредната насилена реклама на емоции.  Баща-моряк се мъчи да не повърне в каютата си, когато меркантилното му семейство напомня за себе си. Добре са и без него, но това не означава да не им праща неща от средата на Океана. Той, естествено, хал-хабер си няма да се занимава с глупости, но озвучаването с драматично сиртаки го разчувства. Музата му идва от парче амбалажна хартия и той най-безцеремонно лъже, че купил куп боклуци от произволни точки на света. Влакче от Сингапур, дървено конче от Хонг Конг и плюшено мече от Панама. Топ офертите за 1942-ра. Ама че нескопосан измамник. Накрая лъжльото циври, а рекламата услужливо ни спестява самоубийството му. И аз чат-пат получавам рефлукс от дървени копирайтъри. Иначе празничната преизподня е уловена точно. Огромна мъка е всичко тия дни. С тая разлика, че откъдето и да е купено, все е от Китай. Понеделник.  Нов европейски пример.  И шефът на Пътното управление в Перник го хванаха да кара пил.  Алкохол, какво друго. Те в Перник вода имат ли? Той обаче обърна още повече представите за Бай Ганьо в родната политика - не само, че не даде рушвет, ами даже и кръвна проба не поиска. Браво! Повече такива честни пияници са нужни и на пътя, и в управлението. Като споменахме път, Грета пусна снимка в Инстаграм. Седи на куфарите си в „претъпкан\" немски влак и мисли за природните нужди. Друг човек не се вижда наоколо, но щом така отчаяно чака пред тоалетната, аз й вярвам, че е пълно. Германските железници побързаха да я изпортят, че всъщност пътувала в първа класа. Ама кой е казал обратното, бе?! За сравнение, в нашето второкласно БДЖ не биха й позволили да задръства така коридора, па макар и за фотосесия. Вторник. Вие помните ли Дядо Мраз?  И той имаше впечатляващ усет за подаръци, бетер оня мухльо от морската реклама. На Елка донесе книга. Семпло и поучително. Самата тя сигурно вече има издадени пет-шест. То кой ли няма книга в тая наша литературна графоманджа с грозде?! Спас получи акордеон. Интересен избор за музикален инструмент, но като цяло никак не евтина придобивка. Антон навремето ми се струваше най-прецакан. Петльо сам анонсира принадлежността си към него. Едва в светлината на LGBT движението разбирам какво е означавало това. Падал си е по пилета Тонката, а и Петльовден е само след месец и половина. Знаех си, че има нещо съмнително в тези червени ботушки. Нито един истински мъж не би нарекъл така зимните си чепици, даже и да е с малко краче. Сряда. Чудесна коледна изненада получи Кубрат Пулев.  Произведоха го в чин лейтенант. Увеличихме рязко бойната мощ на армията. Боже, колко му отива униформата! Прилича на съвсем истински кашик от казармата. Според мен подобен подарък обаче е излишен. Просто трябваше да овакантят титлата и той сам щеше да си я вземе. Нищо. Като бие Джошуа, ще го направим директно генерал и после пътят към доцентурата е открит. Велик е нашият войник! И той, и брат му! Уви, не чак толкова велик е новият Star Wars. Нищо чудно, че бая хора разправят как се просълзили. Съвсем възможно е да им е залютяло на очите. Междузвездни вони. Няма да ви го спойля, оставям ви сами да си развалите удоволствието. Напомнете ми да проверя дали Джей Джей Ейбрамс не е режисирал и рекламата на Джъмбо. Понеже и тук ни баламосват с картинки от опаковъчна хартия. Четвъртък. Гугъл спря. Точно като водата в Перник.  Според мен обаче този път не е заради климатичните промени. Твърде много хора вероятно са проверявали какво значат елементи от речта на Ахмед Доган, жадни за аналитична бистрота. Рече и отсече Хилядолетният сокол на ДПС и точно на обещаната дата пусна традиционното си енигматично есе, с което разяснява на съпартийците си какво се случва по света и у нас, че те са твърде заети да подсигуряват циганския вот, завалиите. Иначе изглежда добре бай Ахмед, в случай, че го мислите. Много е елегантен на снимката от пресцентъра. Чудя се как никой не го е номинирал все още за Модна икона на Прехода. Така де, нали всички във властта по канон все на него се молят. Петък. Моряшки домакинства са възроптали срещу представянето на лъжливия механик  „Христо\". Това е оня нещастник, дето дели семейството си с Дядо Коледа, при това губи по точки. Очевидно люлеещо се дървено конче и на тях им изглежда твърде неприемлив дар. Както казва д-р Доган: „Липсата на визия се подменя с абстрактни политически реторики на европейски теми, което е индикация, че не се познават реалните проблеми на хората.\" Между другото, приканвам ви да си направите експеримент. Нарежете произволни изречения от речта на почетния лидер и ги сложете като късмети в празничната баница. Не че някой нещо ще разбере от тях, но трапезата ще е по-мирна, богата и балансирана с присъствието на Ахмед Доган при разпределението на баницата. Събота. Да знаете, по Коледа наистина стават чудеса.  Ето, цяла година сте особено чувствителни към въображаеми скандинавци около децата ви, само тия дни ги очаквате трепетно със социалните им придобивки. Добрият старец награждава подрастващи за послушание. Ама че меркантилна концепция. Единственият такъв, на когото разбирам мотивите, е Христо Сираков. Председателката на парламента г-жа Караянчева написала за дума на годината БрекзиД. Изложила се малко жената, но после решила, че може повече. Б-то и Д-то били за Борис Джонсън. Каква перфидна игра с буквите само! И Бой Джордж ставаше, апропо. Според мен обаче трябваше да се измъкне, че е имала предвид „Брех къв зид\". Градят хората Великобритания, и те като нас, зидат я наново. Работа, работа, работа. Но колко прав е само д-р Доган в самия край на речта си, като казва: „Бъдете живи и здрави и весели празници\".", "date": "2019.12.23", "title": "Важното е да сме живи и здрави"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403897-%D0%BC%D0%B8%D1%80%D0%B8%D1%88%D0%B5-%D0%BD%D0%B0-%D1%80%D0%B0%D0%B7%D0%B2%D0%BE%D0%B4", "text": "Съпругата на звездата на Манчестър Сити Рияд Марез - Рита, отново влезе в заглавията със скандал. Таблоидите на Острова твърдят, че британката е хваната в поредната си забежка. Преди месец брюнетката бе спипана да си гука сладко в дискотека с шампиона по бокс на WBC Дионте Уайлдър, а сега тя стори същото и с другия световен шампион при тежките Антъни Джошуа.    \"Рита се сблъска с Джошуа на влизане в клуба и той я покани да се присъедини към него във ВИП сепарето му\", разказва очевидец пред колегите от Острова. \"След това прекараха вечерта, смеейки се и флиртувайки. Антъни нямаше представа коя е тя. Той просто мислеше, че е едно хубаво момиче, и се радваше на разговора им. Но когато собственикът на клуба му каза, че е съпруга на Марез, му стана неудобно и се оттегли\", се казва още в разказа. Пресата в Англия твърди още, че Рита вече дори не живее с Марез заради забежките си, като тя се е преместила от Манчестър в Лондон. Според слуховете разводът между двойката е много близо.  ", "date": "2019.12.23", "title": "Мирише на развод"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403898-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%80%D0%B0%D1%81%D0%B8-%D0%BC%D0%B0%D1%87", "text": "Мис България 2016 Славена Вътова украси лондонското дерби от Висшата лига между Тотнъм и Челси. Родната красавица гледа двубоя от трибуните на модерния стадион на \"шпорите\" в компанията на своя мъж Юлиян Цолов, с когото сподели целувка там. Брюнетката пусна снимки от събитието в социалната мрежа \"Инстаграм\", където написа, че е много щастлива.  ", "date": "2019.12.23", "title": "Мис България краси мач"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403899-%D0%B2%D1%81%D0%B8%D1%87%D0%BA%D0%B8-%D0%BC%D1%83-%D1%81%D0%B5-%D1%81%D0%BC%D0%B5%D0%B5%D1%85%D0%B0", "text": "Съседите на Джеръми не спираха да му се смеят, когато си купи скъп гараж в центъра на града и реши, че ще живее в него. Но когато един ден надникнаха зад стените му, усмивката им замръзна.    Въпреки че от доста години спестявал пари, фотографът не можел да си позволи собствен апартамент в центъра на Бордо. Парите се трупали бавно, а цената на жилищата растяла със скоростта на светлината.  Дори и най-неугледните апартаменти с годините ставали все по-скъпи и по-скъпи. Джеръми разбрал, че няма да може да си купи мечтаният дом и променил стратегията си. И вместо апартамент, решил да си купи гараж.  Под участъка се оформил истински малък двор. И успял да разреши частично проблемът със светлината.      Там той сложил и вентилационна система.       След това се отървал от ръждясалата метална врата. На нейно място сложил огромни панорамни стени и стъклена врата.     Тъй като гаражът бил достатъчно висок, фотографът решил да се възползва от всеки метър и си направил спалня под покрива и красива вътрешна стълба, която води към нея.      За банята идеи откраднал от санитарните помещения в яхтите.     И буквално след половин година усилен труд неугледният му гараж се превърнал в  уютен дворец.  Речено - сторено. Гаражът, който успял да си позволи, бил доста неугледен. Кутийка без прозорци и с ръждясала врата.Приятелите и съседите на Джеръми веднага започнали да му се присмиват за безумната инвестиция.  Той обаче не им обръщал внимание, запретнал ръкави и започнал да реализира плана си.Всяка вечер след работа прекарвал дълги часове в гаража. Първоначално изхвърлил боклука, който стоял от години в помещението. Изрязал част от покрива и го заменил с прозорци.  Съседите и приятелите на Джеръми вече не му се смеят, а все по-често го търсят за съвет, когато решат да ремонтират жилищата си. ", "date": "2019.12.23", "title": "Всички му се смееха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403900-%D0%B6%D0%B0%D0%BD%D0%B5%D1%82%D0%B0-%D0%B2%D0%BB%D0%B8%D0%B7%D0%B0-%D0%B2-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%81%D0%B5%D0%BA%D1%81%D0%B8-%D1%81%D0%BD%D0%B5%D0%B6%D0%B0%D0%BD%D0%BA%D0%B0", "text": "леймейтката Жанета Осипова тази година е решила да влезе в образа на Снежанка, която ще раздава подаръци, но вероятно само на лошите момчета.    Миналогодишната победителка на конкурса \"Мис Плеймейт\" е подготвена за всякакви климатични усмовия с новите си коледни дрехи. Някои от тях са повече от сексапилни и със сигурност всеки мъж си мечтае да има една такава Снежанка в спалнята си.      Иначе моделът Жанета Осипова може да се похвали, че изпраща една наистина успешна година. Тя не е от плеймейтките, които завзимат агресивно медийното пространство, а оставя работата ѝ да говори вместо нея. Освен че засне множество успешни и впечатляващи фотосесии, през годината Осипова успя да посети и повече от екзотични и райски кътчета на Земята.  Личният си живот обаче плеймейтката пази ревностно... за разлика от показа на всеки сантиметър от тялото си.    ", "date": "2019.12.23", "title": "Жанета влиза в ролята на секси Снежанка"}
