{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/394245-%D0%BD%D0%BE%D0%B2%D0%BE%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%E2%80%9E%D0%B0%D0%B7-%D1%81%D1%8A%D0%BC-%D0%BF%D0%B8%D1%81%D0%B0%D1%82%D0%B5%D0%BB%E2%80%9C-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%BC%D0%B5%D1%87%D1%82%D0%B0%D1%8F%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%87%D0%B8-%D0%BD%D0%B0-%D0%B8%D1%81%D1%82%D0%BE%D1%80%D0%B8%D0%B8", "text": "Вероятно всяко дете мечтае да създаде разказ, роман или приказка, която да прилича поне малко на книжките на Роалд Дал. Как може да се случи това? Как да изненадаш читателя и да поддържаш неговото любопитство страница след страница? Всички малчугани, които не спират да фантазират и да съчиняват истории, вече имат своя най-добър приятел в трудния творчески процес. Това е новото издание  \"Аз съм писател\", което излиза в детската поредица на  \"Етусиаст\" точно за Международния ден на детската книга. В „Аз съм писател“, която прилича повече на игра, отколкото на скучен учебник, оживяват великани и се будят омагьосани принцеси, разбиват се кораби, детективи търсят улики, а индианци потеглят на бой. Тя ще помогне на децата да разберат как се появяват идеите за бъдещите книги. Ще ги научи да бъдат наблюдателни, да търсят и виждат нещо ново и необикновено в привичното и познатото. Насочващите въпроси, увлекателните задачи и пъстрите картинки ще бъдат допълнително улеснение за младите творци. Първият и най-важен съвет към малчуганите е да пишат много, за да тренират уменията си. Те трябва да даряват персонажите си с човешки черти, да добавят хумор, където е уместно, да измислят живи диалози. Във всяка глава ги очакват серия от въпроси и предизвикателства, които ще ги насочват из лабиринта от думи. Малките писатели ще усвоят много нови умения: Как да съставят план на историята си? Какво е най-важното при изграждането на сюжета? Как се създава криминален разказ? Защо главният герой трябва да преодолява трудности? Как се измисля атрактивно заглавие? Ако изпълнят всички задачи и отговорят на всички въпроси – успехът е в кърпа вързан. Част от предизвикателствата в книгата ще бъдат част от специална творческа работилница по време на второто издание на кампанията  \"Национална седмица на детската книга\", която е предназначена за деца, които обичат да четат и мечтаят да пишат. Инициативата ще се проведе през юни 2019 г. в НДК. ", "date": "2019.04.04", "title": "Новото издание „Аз съм писател“ помага на децата, които мечтаят да бъдат разказвачи на истории"}
{"url": "http://www.classa.bg/%D1%81%D0%B2%D1%8F%D1%82/item/394238-%D0%BA%D0%B8%D1%82%D0%B0%D0%B9%D0%BA%D0%B0-%D0%BD%D0%B0%D0%B4%D1%85%D0%B8%D1%82%D1%80%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%82%D0%B0%D0%B9%D0%BD%D0%B8-%D1%81%D0%BB%D1%83%D0%B6%D0%B1%D0%B8-%D0%B8-%D0%B2%D0%BB%D0%B5%D0%B7%D0%B5-%D0%B2-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Една китайска гражданка бе арестувана през уикенда, след като е влязла в клуба Мар-а-Лаго, резиденция на президента на САЩ Доналд Тръмп във Флорида, САЩ. По време на ареста си жената, идентифицирана като Юйцзин Джанг, имала два китайски паспорта, четири мобилни телефона и USB флашка, съдържаща злонамерен софтуер, съобщава местната телевизия WPTV-TV. Жената проникнала в мястото, лесно преодолявайки системата за сигурност на Тайните служби на Съединените щати, в момент, когато американският президент бил на посещение във Флорида. Джанг преминала контрола на агентите по сигурността, искайки достъп до басейна, опитвайки се да избегне въпросите им. Тя била открита единствено от клубния рецепционист. На входа на Мар-а-Лаго жената казала на агент на Тайните служби, че се отправя към басейна, според доказателствата, представени в съда в понеделник. Въпреки че не е била включена в списъка на хората с достъп, той я пуснал, тъй като смятал, че тя може би е дъщеря на един от членовете на клуба. Според думите на агента, \"езиковата бариера\" го е затруднила да разбере жената, макар по-късно да се оказало, че тя говори много добре английски. След като влязла в сградата, обясненията й се променят и тя казала на рецепциониста, че е там, за да присъства на събитие, организирано от Китайско-американската асоциация на ООН, организация, която всъщност не съществува. Рецепционистът разбрал, че Юджинг Джанг не е в списъка на членовете на клуба и извикал агентите. След като впоследствие е била разпитана, жената твърдяла, че един приятел я е помолил да пътува от Шанхай, за да говори с член на семейството на президента на САЩ за икономическите отношения между Китай и САЩ. Джанг е обвинена, че е давала неверни изявления на федералните агенти и незаконно е влязла в сграда с ограничен достъп. Тя е изправена пред максимално наказание от пет години затвор и две глоби: една от 250 000 долара за първото и още 100 000 за второто.", "date": "2019.04.04", "title": "Китайка надхитри американските тайни служби и влезе в резиденцията на Тръмп"}
{"url": "http://www.classa.bg/%D1%81%D0%B2%D1%8F%D1%82/item/394239-%D1%82%D1%80%D1%8A%D0%BC%D0%BF-%D0%B7%D0%B0%D1%8F%D0%B2%D0%B8,-%D1%87%D0%B5-%D0%B5-%D0%B3%D0%BE%D1%82%D0%BE%D0%B2-%D0%BD%D0%B0-100-%D0%B4%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Американският президент Доналд Тръмп повтори във вторник заплахата си да затвори границата с Мексико. Това ще стане, в случай че американският президент не постигне споразумение с Конгреса на САЩ да се спре увеличаването на мигрантите. \"Ако не сключим сделка с Конгреса, границата ще се затвори, на 100%,\" каза Тръмп в Овалния кабинет по време на срещата с генералния секретар на Организацията на Северноатлантическия договор (НАТО) Йенс Столтенберг. На въпроса за икономическите последици от затварянето на границата, Тръмп заяви, че сигурността е приоритет, който е над реалните разходи, които такава мярка може да генерира: \"Това е по-важно за мен от търговията\", каза той. Очаква се Тръмп да пътува следващия петък до мексиканската граница в Калесико, Калифорния, където ще контролира изграждането на нов участък от граничната ограда.   Часове преди предупреждението на Тръмп, президентът на Мексико Андрес Мануел Лопес Обрадор се срещна с конгресмени от САЩ. На сутрешната си пресконференция лидерът на Латинска Америка подчерта, че предпочита да има \"любов и мир\" по този въпрос. Лопес Обрадор сподели с конгресмените приоритетите на своята администрация по въпросите на вътрешната политика и външните работи и подчерта интереса си за поддържане на уважение към САЩ, намиране на решения по миграционния и търговски въпроси, особено по отношение на T-MEC. Що се отнася до срещата му с генералния секретар на НАТО, Тръмп изрази задоволство от увеличаването на разходите за отбрана на страните членки. \"Те плащат и аз съм много щастлив\", добави Тръмп, съобщавайки за увеличаване на военните разходи на европейските партньори до края на 2020 година със 100 милиарда долара. \"Бе постигнат огромен напредък и НАТО е много по-силен,\" каза Тръмп пред репортери след среща с генералния секретар Столтенберг, който е на посещение във Вашингтон като част от честването на 70-ата годишнина на съюза. \"Ние защитаваме страни, които по-късно се възползват от нас в търговията\", каза Тръмп, макар да описа отношенията си с генералния секретар на съюза като \"изключителни\". \"НАТО е по-силен, откакто съм президент\", заключи президентът на САЩ.", "date": "2019.04.04", "title": "Тръмп заяви, че е готов \"на 100%\" да затвори границата на САЩ с Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394241-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B8%D1%8F-%D0%BD%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D0%B7%D0%B0%D0%BC-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%B8-%D0%BD%D0%B0-%D0%BA%D1%84%D0%BD-%D0%BF%D1%80%D0%B5%D0%B4-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%B1%D1%8E%D0%B4%D0%B6%D0%B5%D1%82-%D0%B8-%D1%84%D0%B8%D0%BD%D0%B0%D0%BD%D1%81%D0%B8", "text": "                  В Комисията по бюджет и финанси днес преминаха изслушванията на кандидатите за зам. председатели на Комисията за финансов надзор (КФН). Председателят на КФН Бойко Атанасов представи мотивите си за избор на съответните кандидатури. За зам. председател на управление „Надзор на инвестиционната дейност“ беше предложена Мария Филипова. За зам. председател на управление „Застрахователен надзор“ беше предложена кандидатурата на Илиана Христова.                                        3.Международно сътрудничество и обмен на добри практики и международно позициониране на България с цел привличане на нови инвеститори и на работа на екипи по европейски програми за развитие на капиталовите пазари в ЕС.   Атанасов коментира, че г-жа Христова има опит в ръководенето на над 2500 човека, както и непрекъсната комуникация с клиентите на най-голямата държавна администрация в България.      „                                    ", "date": "2019.04.04", "title": "Изслушвания на кандидатите за зам. председатели на КФН пред Комисията за бюджет и финанси"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/394240-%D0%B7%D1%8F%D0%BF%D0%B0%D0%B2%D1%8F%D0%B4%D0%B0%D0%B9%D1%82%D0%B5-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B5%D0%B2%D1%80%D0%BE", "text": "На 11 април ще ви въведем между редовете на една вълнуваща автобиография - тази на колоритната актриса Катерина Евро. Неслучайно я наричат актрисата на народа. Ще се върнем в най-лудите и щастливи години на българското кино и ще съпреживеем един бурен и стремителен живот, в който любовта, приятелството и страстта са движещата сила. Заповядайте на премиера!     Освен Катето Евро, главния „виновник“ за събитието, с нас ще бъдат и някои от персонажите в книгата: Мартина Вачкова, Виктор Калев, Камен Воденичаров, Любен Чаталов, Георги Мамалев и, разбира се, Диляна Ценова Гогова, без която нямаше да имаме повод за такава съкровена среща.   Ще се видим на  11 април, четвъртък, от 19:30 ч. в Клуб 1 - НДК! Ще има музика, литература, спомени за кино и театър... И ОЩЕ НЕЩО.  ", "date": "2019.04.04", "title": "Зяповядайте на среща с Катерина Евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394242-%D0%BF%D0%BE-%D0%BA%D0%B0%D0%BA%D0%B2%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D0%BF%D1%80%D0%B5%D0%BC%D0%B8%D0%B5%D1%80-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D1%80%D0%B5-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B3%D1%80%D0%B0%D0%B4%D0%B0", "text": "Премиерът Бойко Борисов по настояване на кмета Йорданка Фандъкова е разпоредил на ДНСК да спре строителството на сградата “Златен век” в Лозенец. В недоумение сме по каква административна процедура премиер може да изиска подобно действие, но е факт, че докато не се изясни законна или не е сградата, активни строителни дейности не трябва да има! Всичко това ни кара да зададем  важни въпроси:     Защо проверките и спирането се случват едва сега, при 17 завършени етажа, и след избухването на #Апартаментгейт?  Защо гл. арх Здравко Здравков можа, дори със спорни средства, да откаже издаване на разрешение за строителство на небостъргач в кв. Стрелбище, но в Лозенец, изведнъж е с вързани ръце и мрънкащ пред камерите?   Уважаеми управляващи, кашата, която забъркахте в нашия град отдавна не се търпи. В кашата невинни няма! Позволихте презастрояване във всички квартали и унищожаване на градската среда и комфорт на живеене. Високите сгради не са нещо лошо, но се превръщат в кошмар, когато са планирани на неподходящи места. “Златен век” ще ни излезе през носа не само заради увеличения трафик, но и защото с обществени пари Общината иска да реализира кръстовища на две нива и друга инфраструктура, обслужваща само инвеститорите, но не и хората и градския транспорт.   Скандалът показва, че наистина се намираме в златен век, но не на просвета, култура и развитие, а на корупция и институционална разсипия. Настояваме за незабавни оставки на директора на ДНСК – Иван Несторов и на зам.-министъра на регионално развитие Валентин Йовев. А по примера на днешните изказвания, ще сме благодарни и ако кметът Фандъкова и назначената от нея клика ръководители на Столична община излязат в дълга, дълга отпуска!  ", "date": "2019.04.04", "title": "По каква административна процедура премиер може да спре строителството на сграда?"}
{"url": "http://www.classa.bg/%D1%81%D0%B2%D1%8F%D1%82/item/394243-%D0%BF%D0%BE%D0%BB%D1%88%D0%B0-%D0%B7%D0%B0%D0%BF%D0%BB%D0%B0%D1%88%D0%B8-%D1%80%D1%83%D1%81%D0%B8%D1%8F-%D1%81-%D1%8F%D0%B4%D1%80%D0%B5%D0%BD-%D1%83%D0%B4%D0%B0%D1%80", "text": "Полският генерал Валдемар Скшипчак в интервю за Wirtualna Polska не изключи възможността от ядрен удар по Русия в случай на война, пише руската преса.     Според него, САЩ, както и преди, са готови да използват ядрено оръжие, за “да спрат Червената армия на територията на Полша”. Скшипчак твърди, че подобни планове съществуват и сега в случай на агресия от страната Русия. Полският генерал отбеляза още, че “в битката против руската военна машина нито една армия в Европа, включително полската, няма никакви шансове” и именно по тази причина Полша е влязла в НАТО. По-рано генералният секретар на Алианса Йенс Столтенберг съобщи, че се планира да бъде построен обект на НАТО на полска територия, в който да бъде складирана военна техника от САЩ.  ", "date": "2019.04.04", "title": "Полша заплаши Русия с ядрен удар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394244-%D0%B1%D0%B5%D0%B7%D1%81%D0%B8%D0%BB%D0%BD%D0%B0%D1%82%D0%B0-%D1%8F%D1%80%D0%BE%D1%81%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0", "text": "Положението в България е лошо. Но дай да си траем, че може да стане и още по-зле. Така разсъждава българинът, докаран до състояние на безсилна ярост. А от това, разбира се, печели властта.       Скандалът около комисията с кабалистичното съкращение КПКОНПИ приведе българския гражданин в обичайното му състояние: безсилна ярост. Тук не обсъждам дали г-н Пламен Георгиев е виновен, или не. Обсъждам единствено състоянието, в което периодически бива приведено българското гражданско общество. Всичко било законно - случайно човекът просто единствен има достъп до покрива на блока си и е решил да построи там барбекю и джакузи, тъй както добрите планинари решават да построят заслон за гладни животни в планината.      И ако не е предприел нищо срещу Цветанов, Рашидов, Цачева и сие, които са го назначили на този пост, това е защото така е преценил от дълбините на моралната си същност. Ако пък споменатите гербаджии са гласували специална поправка на закона заради фирма \"Артекс\", това няма никаква връзка с апартаментите им и само някакви параноични журналисти могат да се ровят в личния бит на хората. Е, моралът малко куца, а според г-н Борисов пък куцала естетиката, защото не било красиво. Накрая г-н Георгиев ще покани съседите на по едно джакузи на общата тераса и работата ще се оправи. Eто как ни управляват Ето това усещане за безпомощност е основният инструмент, с който ни управляват. Не можем да предприемем каквото и да било - в закона има две запетайки, които ни връзват ръцете. Сори, може да ви се вижда неморално и некрасиво, но - ето ги запетайките, ще ги покажем на камерата! Пък нека демокрацията да казва еди какво си, а Европейската комисия - едни други неща, а пък глобализацията съвсем трето. Състоянието на безсилна ярост свежда българското гражданство до тихо псуване пред телевизора, с демократичните инструменти на ракията и салатката. Нали си представяте какво би станало при тази серия от скандали в други страни, как биха изглеждали улиците, колко автомобили щяха да горят? Ще кажете слава богу, дай да си караме кротко, че от протести полза няма, нали видяхме. Все едно и също Но безсилната ярост има и друго следствие. Ние периодически започваме да се оглеждаме за нови лидери, които да разчупят лабиринта на норми и закони, и най-после да върнат смисъла на понятието политическа воля. И пак така периодически те ни ги подават. Нали си давате сметка, че самата тази комисия беше форма на много необичайно законодателство уж за справяне с корупцията отвъд запетайките на закона? На сцена се редят едни такива решителни юнаци, които обещават да въведат ред, pereat mundus ( ). Громят статуквото, преобръщат лошите закони, сменят кадри с едни морални хора. А обществото пуска пара, после отново се връща към състоянието на безсилна ярост и споменатите инструменти на демокрацията и се лута между \"Нищо не може да се направи\" и \"Дай да не правим нищо, че става по-лошо\".    ", "date": "2019.04.04", "title": "Безсилната ярост на българина"}
{"url": "http://www.classa.bg/%D1%81%D0%B2%D1%8F%D1%82/item/394236-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5%D1%82%D0%BE,-%D0%BD%D0%B0%D0%BC%D0%B5%D1%80%D0%B5%D0%BD%D0%BE-%D0%B2-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F-%D0%B3%D0%B0%D0%BB%D0%B5%D0%BE%D0%BD-%D1%81%D0%B0%D0%BD-%D1%85%D0%BE%D1%81%D0%B5", "text": "Правосъдието на Колумбия е разпоредило конфискуването на съкровищата, съхранявани в галеона Сан Хосе, испански кораб, потопен през XVIII век на 600 метра дълбочина от английски корсари, близо до Картахена де Индиас. Решението е в отговор на жалбата на американската компания Sea Search Armada (SSA), посветена на търсенето на кораби, която претендира за права върху 50% от товара. Това искане беше признато от Върховния съд на южноамериканската държава на 5 юли 2007 г., определяйки компанията за откривател на възможните останки от галеона през 1982 година. Мярката има за цел да гарантира спазването на решението на Върховния съд, с което SSA е обявена за собственик на 50% от съкровищата, които се намират в морските зони. Клаузата няма да се прилага за обекти, които се считат за принос към културното наследство на Колумбия, което ще бъде доказано само при възстановяването на съкровищата, тъй като в момента те са задържани. Вицепрезидентът на страната Марта Лусия Рамирес увери, че тя ще наблюдава тези активи, които са част от историята на страната и няма да позволи да бъдат пускани на пазара, за да се плаща на \"фирми - ловци на съкровища\". В радио интервю с BluRadio, Данило Девис, адвокат на Sea Search Armada, обясни, че колумбийските съдилища \"винаги са се съгласявали с фирмата, която представлява\", след вече седем решения в полза на тяхното искане. В допълнение, той отбеляза, че корабокрушението не е колумбийско културно наследство, а \"перуанско\", и че компанията трябва да получи това, което законно й се полага. Галеонът, който имал 62 оръдия и три мачти, потъна на 8 юни 1708 г. с пратка от злато, сребро и изумруди в трюмовете, по време на битка във войната за Испанското наследство. Съкровището е котирано на около 17 000 милиона долара. През 2015 г. тогавашният президент на Колумбия, Хуан Мануел Сантос, докладва за резултата от \"най-важната научна експедиция на всички времена\". Той имаше предвид намирането на испанския галеон, направено от екип, воден от американеца Роджър Дули, бивш служител на компанията Sea Search Armada, който намира точното място на кораба, ръководен от проучвания, извършени още в предишната му работа. Историческите версии показват, че по време на потъването галеонът е бил натоварен с официално събрани данъци и частни стоки от Перу. По този начин, въпреки че корабът не е възстановен, се предполага, че товарът се състои от златни и сребърни блокове, скъпоценни камъни, съдове на предците, бронзови гривни, мечове и щитове.", "date": "2019.04.04", "title": "Колумбия конфискува съкровището, намерено в испанския галеон Сан Хосе"}
{"url": "http://www.classa.bg/%D1%81%D0%B2%D1%8F%D1%82/item/394237-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B4%D0%B6%D0%B0%D0%BC%D0%B0%D0%BB-%D1%85%D0%B0%D1%88%D0%BE%D0%B3%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BC%D0%B8%D0%BB%D0%B8%D0%BE%D0%BD%D0%BD%D0%B8-%D0%B4%D0%B0%D1%80%D0%BE%D0%B2%D0%B5-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Четирите деца - две момчета и две момичета - на журналиста Джамал Хашоги са получили къщи за един милион долара в Саудитска Арабия и петцифрени месечни плащания, като компенсация за убийството на баща им, казва Грег Милър от The Washington Post. Този колумнист на американския вестник, в който починалият е работил, е получил тази информация чрез различни бивши и настоящи служители на Саудитска Арабия, както и свидетелства на хора, близки до семейството на жертвата. Тези награди са били одобрени в края на миналата година от саудитския принц Мохамед бин Салман, с цел \"да се промени грешката и да се признае, че е извършена голяма несправедливост\", според един от източниците, интервюирани от Милър. Въпреки това, това ще бъдат само част от други големи плащания, които Риад възнамерява да предостави на роднините на починалия, вероятно \"десетки милиони долари\", до края на процеса срещу предполагаемите извършители на убийството на Хашоги. Освен това саудитските власти ще имат „предварително споразумение\", съгласно което бенефициентите ще получат жилища на стойност до четири милиона долара всяко, в град Джеда, в замяна на „гарантиране, че те ще поддържат умереност в публичните си изявления и не ще отправят строга критика към Рияд\". Въпреки това, един саудитски държавен служител казал на Милър, че тези ползи няма да бъдат опит да ги принудят да запазят мълчание, а традиционната практика на финансова подкрепа за жертви на насилствени престъпления или природни бедствия, \"която е част от обичая и културата на Саудитска Арабия. В този смисъл Милър изтъква, че братята Салах и Абдула Хашоги остават относително спокойни, дори когато убийството на баща им предизвика световно осъждане на Мохамед бин Салман, за когото се подозира, че има връзки с извършителите на убийството. От своя страна, сестрите Ноха и Разан Джамал Хашоги също не направиха особено критични изявления или обвинения срещу възможните виновници за смъртта на баща си. Така или иначе, никой от наследниците не е откликнал на исканията на този колумнист да коментират ситуацията.", "date": "2019.04.04", "title": "Децата на Джамал Хашоги получават милионни дарове от Саудитска Арабия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394232-%D0%BD%D0%B8%D0%BA%D0%BE%D0%B3%D0%B0-%D1%83-%D0%BD%D0%B0%D1%81-%D0%BD%D0%B5-%D0%B5-%D0%B8%D0%BC%D0%B0%D0%BB%D0%BE-%D1%82%D0%B0%D0%BA%D1%8A%D0%B2-%D0%BF%D0%B0%D1%80%D0%B2%D0%B5%D0%BD%D1%8E%D1%88%D0%BA%D0%BE-%D0%BF%D1%80%D0%BE%D1%81%D1%82%D0%B0%D1%88%D0%BA%D0%B8-%D0%B3%D1%80%D0%B0%D0%B1%D0%B5%D0%B6", "text": "    Андрей Пантев  – Нали няма да ме питаш за апартаментите на Цветан Цветанов? Велиана Христова  –  А. П. – Как пък един не каза: „Съблазних се, съгреших, подведен бях“. Дори такива, които вече отдавна са вън от играта, когато започнат да разказват за миналото си, излиза, че всички други освен тях са постъпвали неправилно. Това е част от нашия национален манталитет, ако има такъв – винаги за провал някой друг е виновен. И тук стигаме до един много любопитен въпрос – как така всичките тези изкушени и врели в политиката толкова добре се справиха с личния си бизнес, с личните си стопански, финансови, хотелиерски начинания, само там, където тяхното участие има обществено предназначение и функция, все някой им е пречел и друг е виновен?     В. Х. –  А. П. – Преди да кажем мотивацията, времето, замисъла, източниците на подобни скандали, има един основен въпрос – вярно ли е или не? Оттам насетне може да се намери обяснение за всичко. Истина ли е това с тези имоти, които като че ли потвърждават една максима на потомствената аристокрация от ХVIII в.: „На простите и бедните хора не трябва да се дава власт, защото ще започнат да грабят повече от нас“. С много малки изключения историческият елит на Европа рядко е замесен в такива истории – да купува замъци, да прехвърля имоти и пр. В това отношение можем да кажем, че триумф на парвенющината е тази лакома страст към имоти. Това е като да пуснеш гладен човек в колбасарски склад. Даже радостта от това притежание не е равна на тихата печал, че все пак случайно или заслужено ти си на повърхността на едно общество. В. Х. –  А. П. – Първо, не знам до каква степен тези хора имат езиковата подготовка. Защото това, че има симултанен превод на български като официален език, не ограничава смехотворното състояние, когато с чаша в ръка на един от постоянните приеми някой те попита на модерен език как си, и ти започваш да тичаш за преводач ли? Или започваш да фъфлиш с някакви заучени фрази? Освен това, самото понятие „защитаване“ е много условно. Ти отиваш там като съюзническа страна. Формално един български депутат представлява и интересите на Ирландия. Това не е конно надбягване. Не може винаги да съвпада националният интерес на Португалия с този на Румъния или на България. Т.е. трябва да се намери някаква балансирана мярка, с която се съобразяваш, която и страна да те е изпратила. Все пак ЕС е съюз, а всеки съюз е и форма на ограничение. Една парламентарна коалиция, военен или стопански съюз ограничава до голяма степен възможностите за собствено решение. Тук компромисът и защитата вървят ръка за ръка. Да си мислил, преди да ходиш в този съюз. Но когато си вътре в него, не може да договориш само собствените си национални интереси, без да се съобразяваш, че си приел едно доброволно ограничение на своята политическа свобода. Когато съобразяваме законодателството си с това на ЕС, то е не само юридическа, но и морална норма. В. Х. –  А. П. – Това е комизъм… Трябва му някой, който да ругае Русия; да каже, че в България има тайнствена руска служба, която иска да ни затрие; който да повтаря какво е било в „Белене“, колко престъпно е било допреди 30 години и колко е прекрасно днес. Йорданов е показал комерсиализъм, безпардонност, грубиянщина, дебелащина, но явно, че им е потребен и такъв човек. В. Х. –  А. П. – Много ясно, че Европейският съюз в тази си форма и с тази функция е обречен. Той може да носи доходи на една многобройна бюрократична част от неговите не само представители, но и обикновени служители. И това че има страни, които се стремят към този съюз, показва, че те се надяват той да промени своя облик. Основното е, че не може да има равностоен съюз между неравностойни държави. Едно е примерно Черна гора или Малта дори, друго са Германия и Франция. България е най-бедната страна в ЕС, но това никого не впечатлява. В. Х. –  А. П. – Когато си приел общите задължения, може. Цялата работа е, че във Франция и Германия се живее многократно по-добре, отколкото в другите страни. В. Х. – Не само това. Ние сме им конкуренти в много сектори. Това е с превозвачите, те са конкуренти на западните; това беше със забраната по Дунава нашите рибари да ловят моруна и да имат поминък, това е със затварянето на АЕЦ „Козлодуй“ и с кое ли не. Т.е. има тенденция богатите страни в Европа да ликвидират конкуренцията си тук и да изсмучат каквото могат. А. П. – Разбира се. Шкембеджийниците не бяха ли ликвидирани от „Макдоналдс“? Виждаме, че това население тук се приема така, както Хитлер е приемал унтерменшените срещу по-човеците. Като обслужващ персонал. Цялата работа е, че дори по отношение на туризма ние не успяхме нито да им наложим нашите кулинарни шедьоври, нито нашето културно-историческо наследство, нито дори нашата природна живописност. В. Х. –  А. П. – Ще ти отговоря с въпрос. Има ли място по света, в което намесата на НАТО да е донесла сигурност, мир, благоденствие и спокойствие? Никой още не отговаря на въпроса защо беше бомбардирана Югославия. Годишнината сега бе представена едва ли не като триумф, а аз си спомням, че 1999 г. се „празнуваше“ със свистящите изтребители над Белград. Никой не може да отговори защо, за да спреш етническо прочистване в Косово, трябва да бомбардираш болница в Ниш. Никой не пита онези осем дечица, убити от бомбите, какво общо имат с „режима на Милошевич“. В. Х. –  А. П. – Цар Самуил е ключът на македоно-българската историческа разпра. Но аз искам да питам тези професионални патриоти, които преди се разтреперваха само при споменаването на Македония като държава, сега не знаят ли, че когато признаваш държава на Балканите, ти автоматично признаваш езика и нацията? А не Желю Желев да се хвали как в самолета убедил нетрезвия Елцин, че Македония е българска. Има едно основно условие – причина за съществуване, при което на Балканите специално предизвика появата на черногорски език, на босненски език. Искам да ги питам тези изпадащи в транс професионални патриоти защо така клекнаха и изведнъж започнаха да говорят за добрите съседски отношения. Ами ако македонският език влезе в ЕС, а Македония ще влезе там, след като изпълни условието за НАТО, ами там ще има превод от македонски на български и обратно. Къде сте, хамелеонни патриоти? Къде е вашият свещен гняв срещу скопските историчари, срещу кражбата на историята, срещу фалшифицирането й? Къде сте сега? Изконни български земи, които са загубени от идиотската политика преди Девети септември… Сега все казват: „Коминтернът създаде Македония, Белене“ и прочее“, но никой не казва, че основните трагически и необратими териториални загуби за България се извършиха преди 1944 г. и затова бяха наречени от Иван Евстратиев Гешов „престъпното безумие“. Тук не става дума за Коминтерна, става дума за онова време, което днес казват, че било царството на демокрацията в България. Територия трудно се завръща. В. Х. –  А. П. – Никой не отговаря защо Молотов казва: „Българи, бъдете спокойни, вашите граници ще останат непокътнати“. Гръцкият представител тогава казва, че, за да има мир на Балканите, това българско племе трябва да бъде навряно между Дунав и Стара планина. В. Х. – Ти ходиш из страната, срещаш хора, това ли е техният дневен ред – тези скандали, с които ни занимават? А. П. – Тях ги интересува – някои от тях, да станат още по-богати, да реновират хотелите си. Това папагалско повтаряне на „демократичен“ и „демокрация“ не само че не те прави демократ, ами вече буди възражение като фарисейство. В. Х. – Но има и 30 процента българи в риск от мизерия и 48 процента просто бедни. Те как гледат на проблемите, какво ги интересува? А. П. – Тези, които не са толкова невежи да смятат, че всичко, което се върши, е редно – примерно да имаш 6 или 8 апартамента, те се успокояват с „утехата“, че така е било и така ще бъде. Но никога – даже и преди Девети, не е имало такъв парвенюшко-просташки грабеж и страст към имоти. Извинявай, но вилите на бившите членове на Политбюро са като колиби пред днешните палати. В. Х. – Политиците непрекъснато се обвиняват един друг в популизъм. А популизмът какво е – говорене на това, което народът иска да чуе. Т.е. той не показва ли какво иска народът? А. П. – Да дадеш храна на един просяк не е популизъм. Дайте повече такъв популизъм! Но да забогатяваш, а да говориш за бедност, това е популизъм. Моята съпруга предложи да направим ден на отворените врати у дома, да види народът колко е забогатял тримандатният депутат. В. Х. – Ще те сметнат за некадърен, както казваше Иван Костов. Но да те питам – преди казвахме, че историята в училище е идеологизирана, сега обаче половината история просто я няма в учебните програми. А. П. – И никой не може да каже защо имаше толкова велики писатели при социализма, а сега търсим някой да стане известен в чужбина, че тук да го харесаме. В. Х. –  А. П. – Самата интелигенция не е най-достойната, нито най-скромната част на обществото. Няма авторитарен режим, който да не е поддържан и от българската интелигенция. Нека да не забравяме с какви озарени от възторг лица са приели влизането на България в Тристранния пакт, или как ръкопляскаха по пленуми и по срещи при социализма. Сега, видите ли, нямали нищо общо с това…  Някои от тях се държат като да са Мария Кюри. Има представители на интелигенцията, които казват не без гордост: с мен се ръкува Бойко Борисов. Това е безсмъртната адаптивност. Ами че по време на режима на пълномощията 1881-1883 г. най-интелигентните хора са гласували за ограничаване на Конституцията. Храбрите – едно малцинство, бяха тези, които се държаха настрани. И сега да се държиш настрана и да гледаш с ведра печал на всичките развихрили се пророци не е безразличие, а по-скоро може да се сметне за мъжество. В. Х. –  А. П. – Човечеството няма да страда, ако България не оцелее. Ще страдат нашите деца, внуци и роднини. Какво значи да оцелееш? Ние сме оцелели и при турците. Даже демографски сме се увеличили. Но аз благодаря за такова оцеляване. Така стигаме до основната идея – за чувството за достойнство. Достойнството не е абстракция. То не се измерва с магистрали и апартаменти. Ние имаме непривлекателен имидж в очите на света. Ние винаги сме били на страната на победителите срещу тези, които са ни помагали. Но ако всички бяха казали „защо да се бием с Хитлер, като той ще ни победи“, той щеше да стигне до Тихия океан. Историята, когато е наука, не може да извади с епруветъчна чистота само позитивното, а да забравим за другото. Хайде да кажат, след тежките векове на едно чуждо присъствие, робство – няма значение как ще го наречем, във всеки случай то е тъма, завеса, стена – ако не беше изнесена кирилицата в Русия, дали щеше да просъществува? Не става дума за самобичуване и хули по народа, когато ти лапаш от този народ, самореализирал си се чрез него, станал си нещо, благодарение на средата на този народ. И с оглед на моята 80-годишнина да ти кажа, че всеки човек смята, че заслужава по-добра съдба. Но всеки човек е нанесъл страдания на другите и е понесъл страдания от другите. До голяма степен това се отнася и за народите.   в-к „Дума“", "date": "2019.04.04", "title": "Никога у нас не е имало такъв парвенюшко-просташки грабеж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394233-%D0%B8%D0%B7%D0%B2%D0%B8%D0%BD%D0%B5%D0%BD%D0%B8%D0%B5-%D0%BE%D1%82-%D0%B8%D0%BC%D0%BF%D0%B5%D1%80%D0%B8%D0%B8%D1%82%D0%B5", "text": "Тия дни първите ни хора се самоопияняват от заканите си по адрес на турския външен министър.  На предизборен митинг миналата седмица в Текирдаг той казал, че Турция ни е принудила да направим отстъпките, отнасящи се до милионните задължения на Мюфтийството. И какво друго да каже, когато нашите първенци се държат, меко казано, нелепо: отначало изцяло опрощават 8-милионния дълг, сетне го разсрочват.     Те все отсрочват, отлагат, протакат - това е един от любимите им похвати, с който подхранват Безредието. Времето сякаш няма никакво значение за тях. Бойко загуби пет часа, за да изкрънка „извинение“ от турския вицепрезидент - но никой от обкръжението му не е намерил и 5 минути, за да му напомни, че Империите никога не се извиняват, никога – особено, когато пет века са ти украсявали държавата с фес.     През последните три десетилетия някои тукашни поганци правят всичко възможно, за да забравим това. Но Империята никога няма да го забрави, тя и досега ни вижда с фесове, и така ще е до свършека на света.   Когато отцеругателите пък искат да заличат дори Баташкото клане, Империята само се подсмихва доволно. Извинение тъй и не дочакахме, няма и да дочакаме.   Вместо това, турското външно министерство уточни, че министърът им е бил разбран неправилно.   Но и в това изявление пак са ни наградили с една отровна фраза, обаче и на нея тук не й обърнаха внимание, ето я: „Сънародниците ни в България внасят специално допълнително значение на отношенията ни с България.“ Сънародници?   Турците говорят за „сънародници“. И колко народа има тогава в България? Вие това чуйте - то е опасното. А пък Захариева се „ядосала“, и уточнява: „Аз разговарях с Чавушоглу. Ако той си мисли, че ми е оказвал натиск, си е негов проблем“.   Така се изразяват героите на Безредието - сякаш се разправят с продавачка в провинциален плод-зеленчук. Според правилата на дипломатическите отношения, разговорите - дори и телефонни - между външни министри се записват.   Ще бъде крайно интересно Захариева да публикува стенограма на въпросния разговор с Чавушоглу, за да преценим как й е оказвал „натиск“, как се е държала тя, как се е изразявала, колко е била ядосана и пр.   Ще бъде забавно четиво. Иначе, Захариева никак не се ядоса, дори внезапно оглуша, когато през март миналата година Ердоган безцеремонно притегли Кърджали към Турция.   „Кърджали е част от душевните ни граници“ - обяви тогава той.   И нещо повече: прати поздрави на всички жертви и потиснати негови братя, включително и от България, които се молили за успеха на Турция. Тогава никой от нашите първенци не го подсети, че Кърджали все още е в България.   Може би, защото бяхме във фазата на разгорещените прегръдки и пет пари не давахме, че се държи безцеремонно с Историята - колкото отново да ни подскаже, че изобщо не ни брои, понеже знае, че нашите ще мълчат като пукали.   И те премълчаха обидата.   И Захариева храбро я преглътна - Ердоган и София да поиска, тя пак ще мълчи.   Сега обаче се ядосала за нещо доста по-маловажно – макар че и то подсказва, че Властта засилва Безредието с колебливи и взаимно изключващи се решения. Пак Захариева казала, че засега няма да се вземат крайни мерки - няма да се прекъсват дипломатическите отношения.   Отново лафове от плод-зеленчука.   Това не е само хвалипръцковщина. Идиотщина подходяща дума ли е - или е прекалено мека? Стенограмата, стенограмата - там е истината.   Турският външен министър направи изявлението си в Текирдаг след срещата си със Захариева.   Какво точно му е казано, как, дали не е използван типичния за Захариева бъбреж, след който можеш да получиш световъртеж, но не и Истината. Хаотичното отношение на Властта към дълга на Мюфтийството може да обърка всеки. Не знаем дали е имало натиск от страна на Турция, но е факт, че нашите властници усърдно се самопритискаха.   Безредието се храни с подобни взаимноизключващи се решения.   Целта е всички да загубят представа, какво, всъщност, се случва наоколо. През Ерата на Безредието/Прехода почти никога не научавахме, какво точно са бъбрели нашите по-първи хора при общуването си с чужди политици. Така е и досега.   Най-много сами да преразкажат приключението си и, естествено, винаги приповдигнато. Тези срещи сякаш са част от личното им имане - а не част от Историята, която би трябвало да бъде всеобщо достояние.   Плащаме от нашите джобове воаяжите им, а нищо не научаваме. Напрмер, Цв. е много горд от непрекъснатото си търчане до САЩ – но никога не уточнява, какво е бродирал там, кого е похвалил, кого е ощипал, какви ангажименти е поел.   Това трябва да минава за някаква тайна дипломация - обаче не е нищо друго, освен присвояване на един държавен/обществен трафик.   В една нормална държава това би било абсолютно неприемливо поведение, но тук никой не му обръща внимание. Обърнаха хастара на Белия дом заради предполагаеми контакти на предизборния щаб на Тръмп с руснаци.   Тук е съвсем различно. Трябваше да минат повече от три десетилетия, за да научим, че един българин е натопил България за покушението срещу папата /генерал проф. Гудман във „Всяка неделя“/. Истината е, че постепенно и окончателно, общуването със света се превърна в частна далавера. И докато Безредието произвежда несмислен шум, не успяваме да чуем важни новини.   В навечерието на президентските избори в Украйна, Москва съобщила, че никога няма да спре доставките на газ и дори ще намали цената поне с 25% - ако се промени статуквото в страната.   А в изборите там води Зеленски, за когото се намеква, че ще промени отношенията с Кремъл.   25 процента! Така действат Империите. А нас ни баламосват с потоци - оттук-оттам, с отсечки, пресечки и пр.    Дали да не поискаме да ни се извинят – и от другата Империя?", "date": "2019.04.04", "title": "Извинение от империите"}
{"url": "http://www.classa.bg/%D1%81%D0%B2%D1%8F%D1%82/item/394234-swatch-%D0%BF%D0%B5%D1%87%D0%B5%D0%BB%D0%B8-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D1%81%D1%80%D0%B5%D1%89%D1%83-apple-%D0%B7%D0%B0-%D1%81%D0%BB%D0%BE%D0%B3%D0%B0%D0%BD%D0%B0-tick-different", "text": "Швейцарският съд отсъди в полза на производителя на часовници Swatch, в съдебната битка срещу Apple, за използването на лозунга \"Tick different\", който се позовава на изключителното \"тик-такане\" на новите му модели. Американската компания поддържа, от своя страна, че това мото копира традиционната й рекламна кампания \" Think different \" (Мисли различно), която идентифицира продуктите на нейната марка, съобщи Ройтерс. Според Apple, швейцарската компания получава незаконно предимство от популярността на един от най-известните й слогани и го възпроизвежда почти буквално. Междувременно Swatch твърди, че американският слоган не е добре известен в Швейцария и следователно неговата защита не е оправдана. Според проведени проучвания, по-малко от 50% от населението на европейската страна асоциира лозунга \"Тик different\" с кампанията на технологичния гигант. Освен това решението на съда установи, че Apple не е представила достатъчно доказателства в подкрепа на твърдението си. Това не е първият път, когато двете марки се изправят един срещу друг в съда. През 2016 г. швейцарската компания съди американската компания за името на Apple iWatch часовника, твърдейки, че то копира името на неговия iSwatch.", "date": "2019.04.04", "title": "Swatch печели съдебната битка срещу Apple за слогана \"Tick Different\""}
{"url": "http://www.classa.bg/%D1%81%D0%B2%D1%8F%D1%82/item/394235-%D0%B2-%D1%82%D0%B8%D1%82%D0%B8%D0%BA%D0%B0%D0%BA%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D1%80%D0%B5%D0%BB%D0%B8%D0%B3%D0%B8%D1%8F,-%D0%BF%D1%80%D0%B5%D0%B4%D1%85%D0%BE%D0%B6%D0%B4%D0%B0%D1%89%D0%B0-%D0%B8%D0%BD%D0%BA%D0%B8%D1%82%D0%B5", "text": "Около 500 години преди инките, древна цивилизация вече е правела ритуални приношения на свръхестествени богове близо до Исла дел Сол (Островът на слънцето), разположен на езерото Титикака в Боливия. Това са заключенията на проучване, проведено от международен екип от учени, чиито резултати са публикувани тази седмица в списанието Proceedings of the National Academy of Sciences. Авторите на изследването показват, че организираната религия се е появила в региона много по-рано от считаното досега. \"Хората често свързват Острова на Слънцето с инките, защото той е бил важно за тях място за поклонение и защото са оставили много церемониални сгради на и около този остров\", казва антропологът Хосе Каприлес от Penn State University, (САЩ). \"Нашите изследвания показват, че хората от древната боливийска култура на Тиуанако, развила се край езерото Титикака между 500 и 1100 г. сл. Хр., са първите хора, които принасят ценни предмети на религиозните божества в района.\" В този регион инките са пристигнали около 15-ти век. При подводните разкопки, извършени в околностите на Исла дел Сол, бяха открити ритуални приношения, състоящи се от керамични горелки за тамян, златни орнаменти, черупки и лапидарни камъни, както и доказателства за жертвоприношения на животни. \"Находките, по-специално керамичните тамянови горелки с форма на пума, са важни, защото ни помагат да придобием по-широко разбиране за ритуалното поведение и религия на културата Тиуанако, общество, предшестващо инките с няколкостотин години\" каза Кристоф Деларе, съавтор на изследването. От друга страна, изследователите смятат, че намерените религиозни приношения са били умишлено направени, за да бъдат потопени под вода. „Наличието на котви в близост до приношенията, предполага, че религиозните власти може да са депозирали приношенията по време на ритуали, вероятно извършвани от лодки\", казва Каприлес. Исла дел Сол вероятно е била важна за хората на Тиуанако естествено поради своята красота, но и заради местоположението си в центъра на Андите. \"Това е стратегическо място и ритуалните приношения, демонстрират прехода на повече местни религиозни обществени системи към нещо, което има по-амбициозен геополитически и духовен призив\", каза той.", "date": "2019.04.04", "title": "В Титикака откриха останките на религия, предхождаща инките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394226-%D1%89%D0%B0%D0%B9%D0%BD%D0%BC%D0%B0%D0%B9%D0%B5%D1%80-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BD%D0%BE%D0%B3%D0%BE-%D1%82%D0%B5%D0%BC%D0%B8-%D0%B8-%D0%BF%D0%BE%D0%BD%D0%B5-%D0%B5%D0%B4%D0%B8%D0%BD-%D0%B1%D0%BE%D0%BB%D0%B5%D0%BD-%D0%B2%D1%8A%D0%BF%D1%80%D0%BE%D1%81", "text": "Това не е първото му посещение в България. Но за първи път идва като президент - и то в момент на силни вълнения около болното място на България. Какво можем да очакваме от визитата  на германския президент Щайнмайер?         Германският президент пристига на посещение България точно в момент, когато обществеността отново силно се вълнува от хроничното болно място на страната: корупцията и злоупотребите с власт. Тоест, и върховенството на закона. А върховенството на закона и борбата срещу корупцията са два проблема, които непрекъснато изникват в контекста на свръхважни за България процеси, например - приемането в Шенген и в еврозоната, чуждестранните инвестиции в страната. Теми, за които без съмнение ще стане дума по време на визитата. Тя е в отговор на поканите, които Щайнмайер получи по време на посещенията в Германия на Бойко Борисов и Румен Радев. Германският президент е в България за два дни, като през първия в София преобладават политическите разговори, а през втория в европейската културна столица Пловдив и в Бачковския манастир акцентът е върху Европа, икономиката, културата и историята. Два дни с много интензивна програма, през които Франк-Валтер Щайнмайер ще получи доста добра представа за България и нейните хора. Пътят на Щайнмайер Медиите обикновено представят Щайнмайер като много опитен дипломат, като човек на диалога, като интелектуалец, който никога не остава на повърхността на фактите. Казват за него още, че е изключително работлив и добросъвестен, че искрено търси контакт и с тъй наречените „обикновени хора“. Което не е чудно, тъй като самият той произлиза от съвсем обикновено семейство. Нека да припомним, че Щайнмайер (по образование юрист) започна политическата си кариера като шеф на кабинета на Герхард Шрьодер, който през 1990-те години беше министър-председател на Долна Саксония, а след това и германски канцлер. По-късно социалдемократът Щайнмайер беше два пъти външен министър и един път вицеканцлер в коалиционните правителствата с християндемократите на Ангела Меркел. Като държавен глава той вече е надпартиен, но в Берлин отново управлява широка коалиция между ХДС-ХСС и ГСДП, тоест - в Германия няма сблъсък между държавния глава и изпълнителната власт. Този факт максимално улеснява и предстоящия диалог на Щайнмайер с българския президент Румен Радев (издигнат от БСП) и с премиера Бойко Борисов, чиято партия ГЕРБ членува в ЕНП. По време на една годишнина на германската фондация „Конрад Аденауер“ в София наскоро Борисов изрично подчерта помощта, която близките до ХДС и ХСС германски фондации са оказали при партийното строителство на ГЕРБ. Но независимо от това и независимо от многократно огласявания си респект към Ангела Меркел, българският премиер лесно ще намери общ език с германския гост. Още повече, че по конституция германският президент има главно представителни правомощия. Неговата работа, казано по-просто, е да размишлява на глас, да говори и разговаря, да убеждава и да транспортира ценности.     Например - ценностите на правовата държава. Или независимостта на правосъдието и на медиите. За тях без съменние ще стане дума в срещите на Щайнмайер с българските домакини, най-малкото защото германските медии и наблюдателите, които следят българската политика, непрекъснато подчертават изоставането на България по тези показатели спрямо европейските стандарти.     Разбира се, в разговорите на германския президент в София и в Пловдив ще присъстват и останалите важни двустранни теми. Например икономическите отношения между двете страни, които през миналата година се развиваха сензационно добре. Стокообменът достигна рекорд, преминавайки границата от 8 милиарда евро, като в търговията с Германия България може да се похвали в положително салдо. Това се дължи в голяма степен на факта, че в България влязоха германски фирми, които произвеждат в страната, а след това директно изнасят продукцията си. Към момента директните германски инвестиции осигуряват постоянни работни места за около 35 хиляди българи. На този фон е разбираемо, че Франк-Валтер Щайнмайер ще участва в българо-германска икономическа кръгла маса и ще посети фабриката на „Либхер“. И още важни теми Над 300 хиляди българи живеят и работят в Германия. В германските медии често пъти може да се прочете, че в общия случай това са добре квалифицирани и амбициозни хора, които си плащат данъците и осигуровките. Разбира се, често се пише и за други българи в Германия, които преживяват главно от социални помощи и обитават запуснати сгради с лоша хигиена. Изобщо темата за трудовата миграция и така наречената „миграция по бедност“ от България към Германия е многолика и повече от актуална, тъй че без съмнение ще присъства в дневния ред на държавната визита. Косвено с нея са свързани и въпросите на образованието, засягащи двете страни: отличното качество на обучението по немски език в България, високият брой български студенти в Германия, а и новопоявилите се атрактивни възможности за германци да изучават в България такива търсени специалности като медицина и стоматология. Апропо, медицинският и стоматологичен туризъм е малка, но важна част от туристическия бизнес в България, където годишно почиват почти милион германци. Славата на Слънчев бряг и Златни пясъци като парти-дестинации за младите германци, на които Майорка вече им е твърде скъпа, може би още не е достигнала до ушите на германския президент, но като известен любител на природата Франк-Валтер Щайнмайер положително ще прояви интерес към другите форми на туризъм, които напоследък се развиват в България: планинарството, културният и кулинарен туризъм. А да не забравяме и Пловдив като тазгодишна европейска културна столица и София като бързо развиваща се дестинация за младежки туризъм. България и мястото ѝ в Европа За какво още ще разговаря германският президент в България? За евроизборите, разбира се, и за бъдещето на ЕС, който в момента преживява трудна криза, за членството на България в Шенген и в еврозоната. НАТО, отношенията с Русия и енергийните проекти, Турция и бежанците, Западните Балкани и ЕС, Гърция и Северна Македония - на международната сцена България често се споменава именно в този контекст, така че българската „геополитика\" със сигурност е в дневния ред на президентската визита. Без съмнение ще стане дума за центробежните сили в Евросъюза, за популизма и разбягващите се национализми, но и за Европа като лоно на мира, като 500-милионна общност на свободно движение на хора, идеи, стоки и капитали, като място, където младите хора имат луксозния избор да решат къде да живеят, учат и работят. А за „Фолксваген“? Дали германският концерн ще построи своята нова фабрика тъкмо в България или ще предпочете Сърбия? Франк-Валтер Щайнмайер едва ли ще донесе някаква новина по въпроса - това не влиза в компетенциите му на държавен глава. Но нека не забравяме нещо важно: германската провинция Долна Саксония притежава 20,2% от акциите на „Фолксваген“, които са ключов инструмент при взимането на всички бизнес решения. А политическите корени на сегашния германски президент са именно в Долна Саксония. Така че Щайнмайер положително се интересува от темата.  ", "date": "2019.04.04", "title": "Щайнмайер в България: много теми и (поне) един болен въпрос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394227-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B9%D0%BE%D1%81%D0%B8%D1%84-%D0%BF%D0%B5%D1%81%D0%BD%D0%BE%D0%BF%D0%B8%D1%81%D0%B5%D1%86", "text": "  Преподобни Йосиф се родил на остров Сицилия в началото на деветия век. Родителите му били благочестиви люде. Те дали добро образование на своя син, който още от малък придобил високи добродетели и напреднал в изучаване на Свещеното Писание. Дете бил той, когато родината му била нападната от врагове. За да се спаси, цялото семейство избягало от Сицилия и се преселило в Пелопонес (Южна Гърция). Родителите останали да живеят там, а младият Йосиф отишъл в гр. Солун, където постъпил в манастир. Младият инок изпълнявал с усърдие всички манастирски задължения. Проявил пълно послушание, прекарвал времето си в труд и молитва и четене на словото Божие. Всички братя го обикнали за неговия благочестив живот и се удивлявали на голямата му мъдрост. След известно време в Солун дошъл  . Той се запознал с младия Йосиф – вече свещеник, и много го обикнал.     По това време животът на Христовата църква на Изток бил смутен от ереста на иконоборците. Християните, които почитали светите икони, били преследвани и жестоко измъчвани. Най-разпалена била тази борба в Цариград, където по-рано начело на иконоборците застанали императорите Лъв III Исаврянин (717–741 г)., и Константин V Копроним (741–775 г.). След кратко затишие гонението било отново възобновено през първата половина па деветия век от императорите Лъв V Армянин (813-820 г.) и Теофил (829–842 г.). А това е тъкмо времето, през което е живял преподобни Йосиф Песнописец. Когато императорът Лъв Армянин възобновил гонението срещу почитателите на светите икони, той ги подлагал на тежки наказания: отстранявал от служението православните епископи и свещеници и ги затварял в тъмница, а на тяхно място поставял еретици – иконоборци. Свети Григорий Декаполит, който отивал в Цариград да подкрепи духа на тамошните християни, помолил игумена на манастира да пусне с него Йосиф. Мъчно било на игумена и на братята да се разделят със своя събрат, но като преценили нуждите на Църквата, те изпълнили молбата на св. Григорий. Като пристигнали в Цариград, св. Григорий и Йосиф облечени в непробиваемата броня на вярата, по площади, улици и по домове съветвали християните да не слушат лъжливото учение на лукавите еретици, а да се придържат към древното учение на Църквата. Гонението все повече се засилвало. Наказанията взимали масов характер и ставали все по-тежки и по-жестоки. Православните изнемогвали. Тогава св. Григорий решил да изпрати Йосиф в Рим при папа Лъв ІІІ с молба за помощ. (По онова време Цариградската и Римската църква още не били разделени.) Трудно и опасно било да се изпълни това поръчение, защото правителството строго следяло всички, които излизат от Цариград. Йосиф знаел това, но приел тази опасна мисия. Качил се на един кораб и се отправил за Рим. В морето обаче корабът бил спрян, Йосиф бил заловен и затворен в тъмница на остров Крит. Там имало и много други затворници. Еретиците се отнасяли много строго към тях. Някои, като не могли да понесат лишенията и страданията, започнали да падат духом. Йосиф, който бил окован в тежки вериги, непрекъснато ги ободрявал и утешавал, като ги съветвал с търпение и мъжество да се покорят на Божията воля. - Какво по-приятно и по-радостно може да има за нас сега от това – да страдаме за името на нашия Бог и за иконите на Неговите светии? – казвал той на другарите си. – Нека имаме пред очите си лъчезарния образ на св. ап. Павел, който прие веригите като украшение и се радваше, че се е удостоил да страда за Христа. Нека подражаваме на самия Христос, Който пострада за нас, бидейки безгрешен. Той не укорявал хулителите и не се противил на тия, които Го мъчели. Ако ние искаме да носим игото на Христово, трябва да вървим по Неговите стъпки и заедно с Него да понасяме нашите страдания. Такъв път е отредил Бог за нашето спасение – пътя на скърбите и страданията. Няма защо да се смущаваме, щом като страдаме затова, че почитаме иконата на Спасителя и на пречистата Му Майка. Ние не можем да изпълним неразумните заповеди на царя. Ободрени от думите на Йосифа, затворниците търпеливо понасяли страданията, а които били осъдени на смърт, посрещали я без страх. Между затворниците имало и един епископ. Твърд бил той във вярата си и отдавал благоговейна почит на светите икони. Но заради високия му сан той бил подложен на непоносими мъчения. Като не могъл да търпи повече, той започнал да се колебае, дали да се съгласи с еретиците, за да се освободи от мъченията. Йосиф забелязал това и със сълзи на очите го молел и съветвал да победи съмнението и да умре за Христовата икона, както е готов да умре за самия Христо. Думите на Йосиф били толкова убедителни, че епископът се разкаял за своето малодушие и с мъжество приел мъченическа смърт. Цели шест години престоял Йосиф в тъмница. След смъртта на Лъв Армянин гонението срещу почитателите на светите икони се прекратило. Преданието разказва, че св. Николай Чудотворец се явил на Йосиф в тъмницата и му съобщил за смъртта на императора, а след това по чудесен начин го избавил от тъмницата. Йосиф веднага заминал за Цариград, но там с огорчение узнал, че св. Григорий Декаполит не е вече жив. Йосиф построил църква на името на  , пренесъл в нея тялото на св. Григорий, а наблизо издигнал и манастир, в който скоро се събрали много монаси. Още когато бил в Солун, Йосиф получил от един благочестив човек частица от светите мощи на  . Той пазел тази придобивка като голямо съкровище. Сега той съградил църква в памет на апостол Вартоломей, в която поставил мощите му. Йосиф много искал да състави и хвалебна песен за ап. Вартоломей, та празникът му да се чества по-тържествено. В навечерието на празника Йосиф, уединен в килията си, продължително и съсредоточено се молел Бог да му даде премъдрост, за да може достойно да възхвали апостола. Същата нощ му се явил апостолът, подал му Евангелието и казал: \"Да те благослови всевишната Божия десница, и от езика ти да потекат водите на небесната премъдрост; Дух Свети да пребъдва в твоето сърце, а песните ти да усладят вселената.\" Вдъхновен от Божия Дух, Йосиф от този момент започнал да пише хвалебни песни за прослава на светиите и на Божията Майка. Тези вдъхновени песни, известни под името канони, и до сега се четат през време на богослужението. Не било съдено на Йосиф да продължи спокойно живота си в съградената от него обител. Църквата отново била смутена от еретиците. Иконоборците намерили подкрепа от император Теофил (829–842 г.). Гонението срещу православните започнало с нова сила. Йосиф се явил непоколебим защитник на учението на Църквата и затова бил заточен в Херсон , където останал до смъртта на императора. Императрица Теодора, която управлявала вместо малолетния си син Михаил ІІІ, върнала Йосифа в Цариград, а патриарх Игнатий му дал висока служба в Църквата. След няколко години обаче той пак трябвало да поеме трудния път на заточението. Знатният велможа Варда, брат на императрицата, се развел с жена си и се оженил за една близка своя роднина, като с това нарушил църковните канони. Както някога   изобличил Ирода, загдето се оженил за братовата си жена, така сега преподобни Йосиф изобличил Варда за беззаконната му постъпка. Това озлобило всесилния Варда и той изпратил на заточение Йосифа и патриарх Игнатий. Когато по-късно на византийския престол се възкачил Василий Македонянин (867–886 г.), преподобни Йосиф отново бил върнат от заточение. Последните дни от живота си той прекарал в Цариград, обичан и уважаван от всички.  много почитал преподобния. Той го наричал \"човек Божий\", \"ангел в плът\" и \"отец на отците\" и наредил всички духовници да го приемат за свой духовен отец, като му разкриват своята съвест и изповядват пред него греховете си. Доживял дълбока старост, преподобни Йосиф насън бил известен от Бога за близката си смърт. И наистина, той скоро заболял и спокойно очаквал края на земния си живот. - Благодаря Ти, Господи Боже мой – шепнел той в последния си час, - че си ме пазил под сянката на Своите крила през всички дни на живота ми. Запази докрай душата ми. Запази своето стадо и запази до свършека на света онова, което е сътворила Твоята десница. Бъди помощник на Твоята Църква и я запази в мир и спокойствие навеки. Макар и да не съм от числото на Твоите угодници, защото съм грешен пред Тебе, но поради голямата си благост, не гледай на греховете ми, а ме направи достоен за участта на Твоите синове! След молитвата преподобни Йосиф се  , благословил всички, които били при него, и тихо предал душата си на Бога. На погребението му се стекло голямо множество народ – духовници и миряни. Всички плачели за Божия угодник, като го наричали баща, учител, благодетел, утешител и водач към спасението. В същия час, когато починал преподобни Йосиф, един от неговите приятели, който в това време не бил при него, се удостоил с чудесно видение. Като седял в стаята си, той чул глас, който му казал: \"Излез вън и виж чудните Божии тайни\". Той излязъл навън и видял на небето необикновено сияние. В голям светъл кръг били наредени апостолите, мъчениците, пророците и светителите, а сред тях била  . Всички те се събрали да посрещнат душата, която заминавала от земята. На въпроса: \"Чия е тая душа, която се е удостоила с такава голяма чест?\" същият глас отговорил: \"Това е чистата душа на преподобни Йосиф Песнописец, който бе надарен с благодатта на Светия Дух – да подражава живота на апостолите и мъчениците и да възхвали делата им с вдъхновени духовни песни. Затова сега те с чест посрещат неговата душа\". И досега вярващите слушат съставените от преподобни Йосиф Песнописец химни и се наслаждават на чудната поезия, с която той е възхвалил подвизите и делата на Божиите угодници.", "date": "2019.04.04", "title": "Св. преподобни Йосиф Песнописец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394228-4-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1500 г. португалският мореплавател Педро Кабрал открива Бразилия.  През 1818 г. конгресът на САЩ приема Националното знаме на САЩ, което по това време има 13 бели и червени линии и 20 звезди, по една за всеки щат.    През 1850 г. Лос Анджелис е обявен за град.    През 1877 г. Русия и Румъния подписват конвенция за свободен преход на руските войски за започване на Руско-турската война от 1877 година.    През 1887 г. в Аргония, щата Канзас, Сузана Салтер става първата в света жена, избрана за кмет.    През 1905 г. земетресение с магнитуд 8,7 бала по Скалата на Рихтер разрушава напълно индийския град Кангри. Загиват 370 хиляди жители.    През 1949 г. във Вашингтон е подписан договор за създаване на НАТО от 10 западноевропейски държави, САЩ и Канада.    През 1960 г. на 32-та церемония по връчване на наградите „Оскар\" 11 статуетки са присъдени на филма „Бен Хур\".    През 1968 г. борецът за права на цветнокожите в САЩ Мартин Лутър Кинг е убит в мотел в Мемфис (Тенеси).    През 1972 г. Съветският съюз отказва виза на секретаря на Шведската академия, който трябва да връчи Нобеловата награда за литература на Александър Солженицин.    През 1981 г. Тодор Живков е избран за генерален секретар на ЦК на БКП, след като дотогава е бил първи секретар.    През 1983 г. космическата совалка „Чалънджър\" прави първия си полет в космоса.    През 1990 г. печатният орган на БКП вестник \"Работническо дело\" се преименува на вестник \"Дума\".    През 1991 г. е основан Атлантически клуб за България по инициатива на депутата от СДС Соломон Паси, който става негов председател.    През 2001 г. бившият български цар Симеон II пристига в България и обявява, че ще остане в страната.    През 2004 г. български автобус пада в 40-метров каньон на границата между Сърбия и Черна гора в река Лим, при което загиват 12 деца от град Свищов.    ", "date": "2019.04.04", "title": "4 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394229-%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BA%D0%B0%D0%BA%D0%B2%D0%B0-%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5", "text": "Повече от 7 месеца изминаха от катастрофата край Своге, отнела живота на 20 души. Но и до днес единственият обвиняем е шофьорът на автобуса. Сега обаче се появиха нови разкрития, които повдигат кардинални въпроси.       Институциите продължават да мълчат за причините, довели до жестоката катастрофа край Своге, която отне живота на 20 души. Проблемите във възлагането на обществените поръчки, които катастрофата открои, предизвикаха трусове във властта и доведоха до оставките на министрите Ивайло Московски, Валентин Радев и Николай Нанков. За момента обаче единственият обвиняем за тежкия инцидент е шофьорът на автобуса.  на журналистката Валя Ахчиева, публикувано на сайта euelectionsbulgaria.com, стига до извода, че властите очевидно са спестили на обществото заключенията от доклад, който хвърля светлина върху катастрофата. Въпросният доклад е изготвен от работна група, включваща 13 експерти, която е назначена още на 7 септември 2018 година. Близо три месеца по-късно, на 30 ноември, заключенията и препоръките на работната група са депозирани в АПИ. Какво пише в доклада? В документа, копие от който бе предоставено на Дойче Веле от сайта euelectionsbulgaria.com, проверката на пътната безопасност е обвързана с начина, по който е изпълнен проектът. Специално внимание е отделено на два факта. Първо, „не са предвидени отводнителни съоръжения” - тоест, липсва отводняване на участъка, а катастрофата край Своге стана именно в условията на силен дъжд. Когато водата от падналия дъжд се задържа върху платното, вместо да се оттича в нарочни съоръжения, това създава сериозни предпоставки за инциденти. В тази връзка препоръката на работната група е да се „обърне особено внимание на отводняването, тъй като това е основен фактор за целостта на пътя и пътната безопасност”. Второ, установено е, че тъй като „не е предвидена тротоарна конзола, това принуждава пешеходците да вървят по пътното платно”. Сред препоръките е и проверка на пътната настилка. Няма смисъл да изреждаме останалите заключения в доклада. Думата имат експертите. Неясно остава обаче дали препоръките са изпълнени и дали някой някога ще понесе отговорност за некачествения ремонт на пътя-убиец. А и както се разбра, за проблемите с настилката и изобщо с безопасността на пътя неправителствени организации са информирали институциите далеч преди катастрофата през август. Но явно тези сигнали са останали без последствия. Година по-рано, на същото рисково място, отново след силен дъжд се сблъскват две коли. Умира жена от Своге, а друга оцелява по чудо. Сега имаме и този доклад, който изглежда се държи под похлупак, защото може да вдигне нечие кръвно…     По данни на МВР, само през първите три месеца на тази година при катастрофи са загинали 112 души, а през 2018 жертвите са били 610. Колко ефективни могат да бъдат мерките за предотвратяване на войната по пътищата, след като строежът и ремонтът на тези пътища нерядко са поверени на „наши хора”, на които обикновено не се търси сметка за претупаната работа? Генералният проблем Още по-важно е какво показва този случай. За да отговорим, трябва да го поставим например в контекста на скандалите около ремонта в центъра на София. И там бе направен неуспешен опит казусът да бъде набързо туширан и приключен с подмяната на предпазния „бушон” (става дума за оставката на зам.-кмета Крусев). А „Апартаментгейт”, който уж взе „свидни жертви”, също е строителна афера, макар и с много по-малка обществена опасност от зле ремонтиран пътен участък. Трябва да е ясно: оставките, подмяната на бушоните и пр. не лекуват заболяването на институциите. И как ли ще си отговорим, ако се запитаме: това ли са единствените прегрешения или виждаме само върха на пословичния айсберг? Дали става дума само за няколко лъжички катран в меда, за няколко „миризливи чорапа”, които сега се разплитат пред очите ни - или цялото „пране” е такова? Проблемът, с две думи, е в злокачествената институционална култура. На пръв поглед изглежда твърде лековато да посочим с пръст и да кажем: това е „моделът ГЕРБ”. Макар партията на г-н Борисов да управлява почти без прекъсване вече близо десет години, бъркането в кацата с меда се е превърнало сякаш в един вид спорт, който практикуват редица български политици. От друга страна продължителният престой начело на държавата обикновено води до самозабравяне. А и апетитът идва с яденето. И още нещо: парадоксално е, че имотните сделки на управляващите разтресоха кулите на властта по-силно, отколкото загубата на човешки живот. Накрая да кажем и това: докато тарикатската институционална култура не бъде изкоренена, докато този „спорт” се практикува нагло пред очите на обществото, то ще продължи да живее от ден за ден. Всеки е потънал във вселената на собствените си дела, заразен със солипсизъм, застинал под завивките на комфортното безхаберие. Докато ни сполетят следващата катастрофа и следващият оглушителен скандал.  ", "date": "2019.04.04", "title": "Нови разкрития: каква е истината за трагедията край Своге?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394230-%D0%B5%D1%81-%D0%BD%D0%B8-%D0%BD%D0%B0%D0%BB%D0%B0%D0%B3%D0%B0-%D0%BD%D0%B0%D1%81%D0%B8%D0%BB%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B4%D0%BE-%D0%BA%D0%BE%D0%B3%D0%B0-%D1%89%D0%B5-%D0%B3%D0%B8-%D1%82%D1%8A%D1%80%D0%BF%D0%B8%D0%BC-%E2%80%93-%D0%B8-%D1%82%D1%8F%D1%85-%D0%B8-%D0%B3%D0%B5%D1%80%D0%B1%D0%B5%D1%80%D0%B8%D1%82%D0%B5-%D0%B8%D0%BC-%D1%82%D1%83%D0%BA-%D0%B2%D0%B8%D0%B4%D0%B5%D0%BE", "text": "Приятели, \r\n днес Европейският парламент ще гласува предложение за резолюция, внесено съгласно член 108, параграф 6 от Правилника за дейността. \r\n Същността е “да поиска становище от Съда на Европейския съюз относно съвместимостта с Договорите на предложеното присъединяване на ЕС към Конвенцията от Истанбул и относно процедурата за това присъединяване”. \r\n На човешки език казано – това е процедура за задължаване на всички страни-членки на Европейския съюз да се присъединят към Истанбулската конвенция. \r\n Защо?  Защото според тях “насилието срещу жените е пречка за равенството между жените и мъжете – една от основополагащите ценности и цели на ЕС, както е предвидено в членове 2 и 3 от Договора за Европейския съюз”. \r\n Какво следва оттук?  Ако Съда на Европейския съюз постанови, че няма пречка Европейския съюз да се присъедини към ИК, тогава това решение ще подложи България на чудовищен натиск за промяна на Конституцията. \r\n Защото няма как Европейския съюз да се е присъединил към ИК, а страна-членка на ЕС да откаже да се присъедини към ИК. \r\n Луди хора са начело на Европейския съюз!  Това е истината! \r\n Начело на Европейския съюз са застанали разрушители на Европа!  Пияници като Юнкер, социопати като Тимерманс, мошеници като Жозеф Дол и сополи като Сергей Станишев! \r\n Тези хора погребват Европа пред очите ни! \r\n   \r\n   Нинова: Натискат ни за Истанбулската конвенция! Евродепутатите ни да защитят конституцията! \r\n Натискът да се приеме Истанбулската конвенция се засилва, предупреди на пресконференция лидерът на БСП Корнелия Нинова. \r\n Иска се ЕС да подпише Истанбулската конвенция – призовавам евродепутатите ни да защитят Конституцията, българските семейства и деца и да не подкрепят това решение, каза пред медиите Нинова, цитирана от „Фокус“. \r\n „Искам чрез вас една информация да поднеса и един призив да направя към българските евродепутати от всички партии. Опитите за приемане и налагане на Истанбулската конвенция не само, че не са спрели, а се засилват. Преди няколко часа получихме информацията. \r\n   \r\n   Утре в ЕП ще се гласува важна резолюция, с която се иска от съда на ЕС да даде процедура, по която конвенцията да бъде подписана от ЕС като цяло. \r\n Може би знаете, че осем европейски държави не признават Истанбулската конвенция. Това са България, Чехия, Унгария, Латвия, Лихтенщайн, Литва, Словакия и Великобритания. \r\n Ако се стигне до подписване на Конвенцията от целия ЕС по силата на договора за функциониране на ЕС, сключеното такова споразумение ще има обвързваща сила за държавите-членки. \r\n Ако утре се гласува тази резолюция за съда и съдът даде процедура за подписване на Истанбулската конвенция от името на ЕС и тя се подпише, то тя ще има обвързваща сила и за България. Ето защо се обръщам и с призив към всички български евродепутати“, каза Нинова. \r\n           По думите й в последния месец са видели анкети в българските училища, с които децата трябваше да се самоопределят като момиче, момче или нещо друго. „Видяхме други документи, детски градини, където не сме майки и бащи, а родител 1 и родител 2. Призовавам всички колеги, ние сме различни политически. И идеологически сме различни, но това е моментът, в който да покажем, че над всички нас стои Конституцията на Република България. Призовавам ги да гласуват против, за да защитят Конституцията на България, българските семейства, българските деца“, подчерта лидерът на БСП. \r\n Темите за бъдещето на Европа са различни от Истанбулската конвенция – те са за икономиката, неравенствата, доходите и социалната справедливост, подчерта лидерът на БСП Корнелия Нинова. \r\n „В началото сме на кампания за европейски избори. Истинският разговор, истинските теми за бъдещето на Европа са други, а те са икономиката, неравенствата, различията между държавите-членки, доходите, социална справедливост“, каза Нинова. \r\n По думите ѝ утре, когато се гласува тази резолюция, с която може да се задължи целият ЕС да признае Истанбулската конвенция, може всички като българи да покажем, че над всичко стои върховенството на Конституцията и грижата ни за българското семейство и българските деца. \r\n    ", "date": "2019.04.04", "title": "ЕС ни налага насила Истанбулската конвенция! До кога ще ги търпим – и тях и герберите им тук? (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394231-%D0%B4%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B5%D1%88-%D1%82%D0%B5%D0%BB%D0%B5%D0%B3%D1%80%D0%B0%D1%84%D0%B0", "text": "Някога Мартин Карбовски беше хроникьорът на циничните '90, като описваше без патетика екзистенциалните абсурди на изгубеното поколение. Беше поет, беше \"Егоист\", беше напук на всичко. Каквото беше, беше. Три десетилетия по-късно Мартин Карбовски има. Има всеизвестно име, има продуцентско студио, има седмично авторско предаване в национална телевизия, има и няколко сайта за коментари в стил \"Когато Корнелия Нинова и Ангел Джамбазки се срещнат в двора на баба Дора\". Това, което вече няма, е сравнително широката аудитория от Facebook-последователи, която беше натрупал през четири групи: Отечествен фронт, Лентата, Фронт.бг и официалния си журналистически профил. Причината: съдържанието им не отговаря на стандартите за публикуване в социалната мрежа, които съвсем наскоро бяха променени с цел ограничаване на ксенофобски и расистки материали.     \"Метафорично казано - телеграфът е в ръцете на фашистите. Днес те искат по телеграфа да се разменят само реклами на палмово масло и котенца. А партийните щабове има огромен ресурс да плащат на хора, които хронично да докладват определени статии и позиции. Доносничеството достигна предели, непомечтани от Гестапо и Държавна сигурност. Мечтата на тираните се сбъдва - живеем в доминация на чужди и частни интереси. Под шапката на \"безплатно е и винаги ще е\". На нас оставиха безплатно да бъдем роби с права. Примерно правото да бъдем роби хомосексуалисти\", пише \"Екип Карбовски\" в Лентата. \"Обяснения за дейността на корпорацията няма... Фейсбук е фалшива форма на свобода\", се казва още в статията. Топлата вода беше открита в търсене на колелото, така да се каже. Демокрацията ни отне Карбовски. Ако трябва да сме честни - не можем да се начудим на тази ирония на съдбата. Хората с по-услужлива памет вероятно си дават ясна сметка, че сайтове като \"Лентата\" (и не само) никога нямаше да съществуват във вида си, ако не съществуваше Facebook. Не, че до 2007 г. в новинарските форуми или самоделните онлайн-групи по интереси не се лееше същият кален поток от откровен расизъм, възхвала на Фюрера или носталгия по тоталитарния режим, когато \"редът\" се налагаше с танкове и трудово-възпитателни общежития. Това, с което Facebook \"допринесе\", е, че даде изключително мощен мегафон в ръцете на всевъзможната човешка маргиналия - лява и дясна, консервативна и либертарианска, конспиративно-теоретична и научно-фантастична, свръхобидна и свръхобидчива, инфантилна и простофилска, пуританска и порнографска. Платформите подреждат съдържанието си на базата на три принципа: бързина, персонализиране и провокация към емоционална реакция. Колкото по-силна е провокацията, толкова по-голяма е ангажираността на неволния наблюдател, толкова по-висока е вероятността той да репликира и умножи емоционално-натовареното съдържание. И толкова по-силен импулс тръгва по цялата мрежа.  Смисълът на Facebook като социалната мрежа не е да подобрява качеството на дебата във Вавилонската кула от 2+ милиарда души с различна националност, ценности, възпитание, религия, политически убеждения и конфликтни перспективи за живота. Смисълът й е да увеличава своето конкурентно предимство (мащаб, постоянен ръст, достъп до специфични поведенчески данни) и да го преобразува в печалба. В продължение на години Facebook не просто третираше достоверните източници наравно с еднодневни сайтове-конвейри за фалшиви новини и кликбейт. Алгоритмите на платформата поощряваха мултиплицирането на крещящо, противно, просташко и сензационно съдържание, в сравнение с което Мартин Карбовски изглеждаше като кротък кабинетен интелектуалец. Да, рекламите на палмово масло и котенцата винаги са били там, пред очите ви - някъде измежду новините със заглавия \"АКЪЛЪТ НЕ МОЖЕ ДА ГО ПОБЕРЕ! Няма да повярвате какво направи Путин!\", \"ШОКИРАЩИТЕ предсказания на ВАНГА за 2019\", или \"ЦИГАНИ ПОВЕЧЕ НЯМА ДА НИ УНИЖАВАТ, изкрещете го\". Може би има място за оптимизъм: в сравнение със страни като Бирма, където социалните мрежи бяха ползвани като дезинформационно оръжие в истинска кървава гражданска война, на нас ни се е разминало \"леко\"? Последните опити за модерация (едва след огромен публичен натиск и изобличаване на серия от провали в защитата на сигурността във Facebook) са меко казано отчаяни, зле прицелени и несъразмерни с щетите, които са допуснати досега. Допуснаха възможността терорист да излъчи live-stream с разстрела на 50 души в Крайстчърч. Ето на това му се казва \"да превземеш телеграфа\", без телеграфистът дори да се усети. Колкото до уместността на сравнението между web-модерацията на една частна платформа и тоталния физически и психически тормоз върху цели народи от страна на нацистките и комунистическите служби за сигурност, оценката оставяме на вас. Бъдете напълно сигурни в едно: хората, които днес се оплакват най-горко от репресията на \"корпорацията\", са онези, които познават най-добре правилата на играта и детайлите от инструментариума. Познават и платените лостове за агитация, знаят как да продължат да ги натискат, при това - докато се афишират за жертви на системата. Знаят много добре какво дължат на Facebook. Знаят, че Facebook умира, защото отдавна не носи същата добавена стойност - съответно, вече не работи и в тяхна полза. Познават си стоката и знаят, че не става дума за свободата на словото и революцията на \"париите презрени\", а за елементарна сметка. Актив/пасив. А ако някой се е заблуждавал, че участва в глобалния разговор за идеи и ценности, цъкайки палци и емоджита във Facebook, отдавна би трябвало да е изтрезнял от заблудата си.", "date": "2019.04.04", "title": "Да превземеш телеграфа"}
{"url": "http://www.classa.bg/%D1%81%D0%B2%D1%8F%D1%82/item/394225-%D1%81%D0%B0%D1%89-%D1%81%D0%B5-%D0%BF%D1%80%D0%B5%D1%81%D1%82%D0%B0%D1%80%D0%B0%D1%85%D0%B0-%D1%81-%C2%AB%D1%80%D1%83%D1%81%D0%BA%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0%C2%BB", "text": " да преразгледат оценката си за такова понятие като руската хибридна война, пише наблюдателят на Bloomberg Леонид Бершидски. Според автора много от предполагаемите аспекти на тази стратегия се разглеждат като част от коварния план на Москва. Този план обаче най-вероятно не съществува, както никога не е съществувал сговор между Доналд Тръмп и Владимир Путин.     В книгата на Джулия Доналдсън «Груффало», изобретателното мишле с помощта на прекомерно голямата си сянка успява да изплаши могъщото, но наивно чудовище, пише журналистът на Bloomberg Леонид Бершидски. Сега е ясно, че митът за сговор между Доналд Тръмп и Владимир Путин е представил руския президент като преувеличена заплаха, въпреки че в действителност той е по-скоро мишка. И според автора, американците, които следят Русия, трябва да търсят други грешки от подобен характер. Както смята Бершидски, не е лошо да започнем преоценка с такова понятие като руската хибридна война, която се води едновременно с използването на обикновени оръжия, кибератаки и пропаганда. Теорията на заговора, че Тръмп е руски агент, е гротескна и неправдоподобна и прилича на сценария на евтин шпионски трилър от времето на Студената война. Цялата история е построена върху изключително нестабилни основи: върху фантазиите на британски шпионин в оставка, който е взел информация от непонятен източник, върху неясните усилия на руски адвокат, които са били предприети в САЩ по поръчение на някакъв клиент, върху проекта за недвижими имоти, който никога не е стигал до сериозно обсъждане и върху други подобни неща.     Въпреки това сериозни хора решиха да повярват на всичко това, както на времето са вярвали в мощта на  . Когато СССР се разпадна, много американци бяха изумени, осъзнавайки колко са грешили преди това. , пише Бершидски. Според автора би било полезно да се разглеждат действията на Русия по отношение на Съединените щати и Запада като цяло като многовекторни, хаотични и опортюнистични. Някои от действията на Русия възможно даже не са враждебни, но са насочени към изграждане на мостове и постигане на така необходимото разрешаване на конфликтните ситуации. Други действия на Москва, като тролинг и тромава държавна пропаганда, не заслужават сериозността, с която се отнасят към тях. А на хакерските атаки може да се противодейства чрез мерки за киберсигурност. Никакъв всеобхватен подход за справяне с различните предизвикателства не може да има, сигурен е авторът. И няма да бъде възможно да се мине без потенциално полезни опити за установяване на нормално общуване с Москва. Единният фронт, според автора, е необходим само когато става въпрос за реални войни, в които загиват хора. Например, Украйна се нуждае от постоянна подкрепа от Запада, за да може да остане на европейския път. Дрънканията на Путин с ядрени оръжия също заслужават голямо внимание. „ , заключава наблюдателят на Bloomberg Леонид Бершидски.", "date": "2019.04.04", "title": "САЩ се престараха с «руската заплаха»"}
{"url": "http://www.classa.bg/%D1%81%D0%B2%D1%8F%D1%82/item/394220-%D1%82%D1%83%D1%80%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D1%89%D0%B5-%D0%B7%D0%B0%D1%81%D0%B8%D0%BB%D0%B8-%D1%80%D0%B5%D0%BF%D1%80%D0%B5%D1%81%D0%B8%D0%B2%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%80%D0%B5%D0%B6%D0%B8%D0%BC%D0%B0-%D1%81%D0%B8", "text": "Опасността: ще се увеличи и реваншизмът във външната политика Местните избори не се толкова показателни, но в случая са.   Защото резултатите са на фона на вакханалията на властта, развихрена след така “преврат”, след десетки хиляди арести, стотици хиляди уволнения и всякакви репресии.  Ердоган загуби всичките 10 най-големи градове.  Но като за всеки диктатор – явен или скрит, имитацията на демокрация се извършва, докато му е изгодно. После тя още повече се орязва, което очаквам да се случи.   На картата:       РАВНОСМЕТКАТА От 57 млн. избиратели гласуваха 46 милиона.  Около две-трети от младите ( до 27 г.) дадоха вот срещу управляващите, над 70% от по-възрастните (над 44 години) – за сегашната власт. Именно това съотношение в младоликата Турция показва колко крехък е в действителност режимът на Ердоган.  И прогнозира според мен още по-репресивна негова политика като начин да се удържи във властта.  Прогнозира и още по-националистичен, реваншистки характер в международните отношения на Турция, а това вече пряко и жизнено ни касае.   кафявото е управляващата коалиция, в която води партията на Ердоган; червеното е основния опозиционен блок, в който води Народнорепубликанската партия.  лилавото е Народната демократическа партия – нещо като брат-близнак на Кюрдската. Основана е през 2012 г. Тя е лява, социалистическа, член на Социнтерна.  синьото е партия Iyi (Партия на доброто). Тя е умерено националистическа, радетел е за влизане в ЕС, за здрави връзки с НАТО и отстраняване на корумпирания политически елит. Създадена е през октомври 2017 от отцепници от основната опозиционна Народнорепубликанска партия, но има тесни връзки с нея. ", "date": "2019.04.04", "title": "Турските избори: Ердоган ще засили репресивността на режима си"}
{"url": "http://www.classa.bg/%D1%81%D0%B2%D1%8F%D1%82/item/394221-%D0%BC%D0%B5-%D1%82%D0%BE%D0%BE-%D0%B5-%D1%81%D0%B1%D1%8A%D1%80%D0%BA%D0%B0%D0%BD%D0%BE,-%D0%B4%D0%B5%D1%84%D0%BE%D1%80%D0%BC%D0%B8%D1%80%D0%B0%D0%BD%D0%BE", "text": "Изключително интересен разговор с Владислав Апостолов  за извратения днешен феминизъм, който някога водеше важната борба за правата на жените, а днес се е превърнал в машина за печелене на пари. Съвременният феминизъм като бизнес модел, лост за влияние и съвременен рекет. Така в предаването „12+3“ журналистът Владислав Апостолов определи последните секс скандали с боксьора Кубрат Пулев и бившия вицепрезидент на САЩ Джо Байдън. Според Апостолов друг е въпросът до колко може да оправдаем подобно поведение на Кобрата, но да се интерпретира Джейн Суши като беззащитна жертва е абсурдно. „Огромният контраст между реакцията й след онази целувка, поведението на онова парти и онази абсурдна пресконференция с адвокатката-феминистка е чудотворно. Как борците за правата на жените превръщат еманципираната жена в една сгромолясала се, колабирала морално и интелектуално жертва. Не мисля, че това е целта на феминизма”. Апостолов коментира и скандала с Джо Байдън, който получи второ обвинение в сексуален тормоз, след като обяви намерение да се кандидатира за кандидат-президент на демократите. „Трудно е да го съжаляваме, защото той и партията му докараха схващането, че на жената трябва да се вярва винаги независимо от презумпцията за невинност”. Иначе според журналиста е важно да видим какво ще се случи с Байдън и дали ще успее да преодолее скандала и да се кандидатира. Това ще е знак, че силата на „движението на Ми Тутата“ отслабва. Според него движението #Ме Тоо е изключително сбъркано и деформирано. „Много е крайно! Никой не може да ги осмее, както те самите го правят. Да слагаш равенство между сексуално насилие и случаен поглед или неволно поставяне на ръката на бедрото на колежка е безумно”. Апостолов смята, че победата на Доналд Тръмп на президентските избори е резултат от извращенията на либералния елит. „Той се гавреше с него и обикновените хора получиха своя глас чрез Тръмп”.  ", "date": "2019.04.04", "title": "#Ме Тоо е сбъркано, деформирано"}
{"url": "http://www.classa.bg/%D1%81%D0%B2%D1%8F%D1%82/item/394222-%D0%B3-7-%D0%B2-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Външните министри от Г-7 се събират в петък във Франция, за да подготвят срещата на върха през август, но отсъствието на американския държавен секретар Майк Помпейо подчертава колко трудно е станало постигането на съгласие между съюзниците. Десет месеца след като американският президент Доналд Тръмп осуети усилията на останалите лидери да демонстрират единен фронт, като си тръгна по-рано от срещата, не пожела да подпише съвместно комюнике и си позволи да критикува канадския си домакин, висшите дипломати се стараят да избегнат повторение на епизода. Франция, която пое ротационното председателство на групата на най-големите индустриални държави, ограничи амбициите си, разчитайки на дребни стъпки на напредък в сфери, където консенсус може да бъде постигнат лесно, като заплахите на киберпрестъпността за демокрацията и справянето с неравенствата между мъже и жени. „Идеята е да не губим енергия по безсмислени текстове, като желанието на (президента) Еманюел Макрон е нашето председателство да направи възможен напредък по конкретни теми“, заяви, цитиран от Ройтерс, висш френски дипломат в навечерието на срещата в морския курорт Динар в Бретан.     Освен САЩ и Франция, в министерската среща участват Япония, Германия, Великобритания, Италия, Канада и Европейският съюз. Тя има ключовата цел да гарантира, че когато лидерите се срещнат в Биариц през август, между тях горе-долу ще има съгласие. Разногласията обаче между САЩ и европейските им съюзници, особено за търговията, климатичните проблеми и ядрената сделка с Иран, означава, че та, където някога е имало съгласие между тях, сега се търсят допирни точки, отбелязва Ройтерс.  „Г-7 се превърна в ООН на демокрациите – същото разцепление и блокиране“, казва пред агенцията Доминик Моаси, специален съветник към Френския институт за международни отношения (IFRI), мозъчен тръст в Париж. „Можем ли да съгласуваме обща позиция за Русия, Китай, Близкия изток? Само ограничаваме щетите“, добавя той. Държавният департамент не уточни по каква причина Помпейо няма да участва, макар че няма други ангажименти в графика си. Първият му заместник Джон Съливан ще го замени в широките дискусии, включително за кризата във Венецуела, дестабилизиращото поведение на Иран в Близкия изток и денуклеаризацията на Северна Корея, обяви Държавният департамент. След срещата си в Ню Йорк германският външен министър Хайко Маас и френският му колега Жан-Ив Льо Дриан, домакин на предстоящия форум на Г-7, изразиха съжаление за отсъствието на Помпейо. Льо Дриан заяви, че това няма да попречи на съвместната работа на Г-7, а Маас допълни, че не за първи път американски представител пропуска среща на Г-7. „Като символ това изпраща доста неприятно послание: Помпейо си има по-важна работа“, казва опитен дипломат от Г-7, базиран в Париж, и добавя: „САЩ са в изолация, но те диктуват темпото, а ние се нагаждаме“. БТА", "date": "2019.04.04", "title": "Г-7 в епохата на Тръмп"}
{"url": "http://www.classa.bg/%D1%81%D0%B2%D1%8F%D1%82/item/394223-%D1%81%D0%B5%D0%B3%D0%B0-%D0%B1%D0%B5%D0%B7-%D1%80%D1%83%D1%81%D0%B8%D1%8F", "text": "...каква икономика ще получи новият президент на Украйна   След присъединяването на Крим към Русия курсът на долара се качи от 8 на 28 гривни, а инфлацията скочи на 60 процента. Украинската икономика вече се съвзе от удара, но през управлението на следващия президент страната ще се изправи пред сериозни предизвикателства. Въпреки влошените отношения с Русия и вътрешнополитическата криза Украйна постигна през последните години съществен икономически напредък. От момента на кримската криза реалният й БВП тръгна неумолимо надолу: през 2014 г. се сви с 6,6 на сто, а през 2015 г. – с 9,8 процента. Дотам се стигна поради загубата на контрола над Крим, частичното спиране на промишлените предприятия в Донбас и стремителното скъсване на бизнес отношенията с най-големия търговски партньор на страната.     Срина се и държавната валута. Щом Националната банка на Украйна престана да обвързва изкуствено външния курс на гривнята с щатския долар, стойността на украинската парична единица спадна със 71,5 на сто. Обменният курс падна от 8 гривни за долар на 28. Централната банка похарчи повечето си запаси в чужда валута за поддържане на гривнята, затова към края на 2015 г. Украйна изпадна в технически дефолт по задължения към частни лица в размер на 15,5 милиарда долара. При това се наложи да изтърпи някои болезнени, но крайно необходими процедури – да си гарантира дългосрочен заем на стойност 17,5 милиарда долара от Международния валутен фонд и 22 милиарда от други чуждестранни финансови източници. Тутакси бе въведен плаващ курс на гривнята, което предизвика хиперинфлация, стигнала за една година – до април 2015 г. – 60 на сто. Това на свой ред рязко намали бездруго не твърде големите доходи на украинските семейства. За високата инфлация допринесе не само сриването на гривнята, но и многократното поскъпване на газа. Държавата просто нямаше как да субсидира газа и занапред – широко подкрепян от населението, този модел излезе съвсем нежизнеспособен в икономически план. Впоследствие обаче Украйна откри изход от критичното положение. Запасите й в твърда валута доближават 20 милиарда долара, макар че още през 2014 г. достигаха общо едва 6,6 милиарда. Националната парична единица стабилно се търгува на ниво 27,00 гривни за щатски долар. Инфлацията е под 10 на сто. Различните украински правителства дълги години не бързаха да осъществят двете най-непопулярни реформи – да минат към плаващ курс на гривнята и да спрат субсидиите, откъснати от реалността. Днес, вместо да изтощава държавните фондове, „Нафтогаз Украйна“ носи доходи на страната. От друга страна, отслабената гривня направи по-евтин и примамлив украинския износ. Русия получава 9 на сто от украинския износ. Източният съсед на страната все още внася най-много украински стоки, но Европейският съюз – сиреч страните-членки, взети заедно, е далеч по-важно направление за Киев. Безспорно се налага изводът, че Украйна се е преориентирала към Европа. През 2012 г. за Русия бяха предназначени близо 25 процента от целия износ на страната; през 2017 г. този дял спадна на 9,2 процента. Същевременно данни от 2017 г. сочат, че Украйна е получавала от Русия към 15 на сто от своя внос, много по-малко от цифрите за 2015 г. – 31 процента. Осезаема загуба за руските износители. Украинската икономика се възстановява с доста стабилно темпо. През 2017 г. обемът й нарасна с 2,5 на сто, през 2018 г. – с 3,3 процента. Доходите на украинците напоследък също растат, при все че ако си спомним колко дълбока бе рецесията и как протича либерализацията на газовите цени, положителният ефект засега не се усеща – ще го видим малко по-късно. Най-любопитното е, че Украйна успя видимо да намали разрива между бедни и богати и по равенство на доходите днес се нарежда сред първите страни в света. През последните години Украйна се превърна в привлекателно място за преки инвестиции от чужбина – благодарение на близостта до Европейския съюз, ниската стойност на работната сила и активната си интеграция в европейската общност. Киев започна освен това да взема заеми срещу ценни книжа – доказателство, че местният икономически климат вдъхва увереност на инвеститорите. Пред страната обаче застават и други сериозни предизвикателства. През следващите 24 месеца Украйна има да изплаща дългове на стойност към 20 милиарда долара. Тревога буди текущият дефицит на платежния баланс, тъй като се очаква влошаване на ситуацията заради слабия растеж в еврозоната и в Русия, също и с оглед рецесията в Турция. Трябват и средства за погасяване на бюджетния дефицит. Виждаме, че независимо как ще приключат президентските избори Украйна почти не разполага с пространство за маневри. Гръмките обещания на някои кандидати-популисти да вдигнат заплатите и да свалят цените на газа едва ли ще се сбъднат. Нуждите на страната от чужда валута са прекалено високи, за да ги уталожи изцяло коя да е организация освен МВФ и западните финансови източници. За да си гарантира такъв поток от кредити, Украйна трябва да продължи по пътя на реформите. Те включват борба срещу вездесъщата корупция с цел да се увеличат държавните доходи, поземлена реформа и окончателно премахване на олигархията. БТА", "date": "2019.04.04", "title": "Сега без Русия..."}
{"url": "http://www.classa.bg/%D1%81%D0%B2%D1%8F%D1%82/item/394224-%D0%B8%D0%BC%D0%B0-%D0%BB%D0%B8-%D0%BD%D0%B0%D1%82%D0%BE-%D0%B1%D1%8A%D0%B4%D0%B5%D1%89%D0%B5", "text": "НАТО беше създаден, за да \"държи Русия вън от Европа, САЩ - вътре, а германците - долу\". 70 години по-късно задачите са други, но предизвикателствата остават, включително и съмненията дали НАТО има бъдеще. НАТО бил нужен, за да \"задържи руснаците вън от Европа, американците – вътре, а германците - долу\". Това беше казал първият генерален секретар на НАТО британският лорд Хастингс Исмей. С това той изрази едно широко разпространено мнение от онези години. Започнатата от Германия Втора световна война беше току-що приключила, Съветският съюз контролираше цялата източна половина на Европа, включително и Източна Германия, а американците обмисляха дали да не се изтеглят от Европа и да я оставят да се оправя сама. Подобно нещо навярно щеше да я постави под още по-силно съветско влияние и натиск.     Германия обаче не бе държана твърде дълго време „долу“ – поне ще се отнася до западната ѝ част. Федерална Република Германия бързо си спечели достатъчно доверие, че да бъде приета за член на НАТО през 1955 година. Източна Германия пък се присъедини към командвания от Съветския съюз Варшавски договор. Студената война, по време на която равновесието между двата военни блока се дължеше на взаимното сплашване и възпиране, продължи близо 40 години. В контекста на преговорите за разоръжаване със Съветския съюз през 1988 година бившият американски президент Роналд Рейгън обяви, че Вашингтон винаги ще се съобразява с интересите на европейците: \"На първо място за мен е нуждата да съхраним силното партньорство между Северна Америка и Европа. Ние никога няма да пожертваме това партньорство в името на някакво споразумение със Съветския съюз\", каза Рейгън.   Конфликтите на новото време     През 1989/90 ситуацията се промени радикално. Комунизмът се провали, Съветският съюз са разпадна. Победителите от Втората световна война одобриха членството на Обединена Германия в НАТО. Големите промени в Европа доведоха и до това, че само в рамките на няколко години повечето бивши страни-членки на Варшавския договор като Полша, Чехия, Унгария или балтийските държави се присъединиха към НАТО. Междувременно обаче възникна ситуация, сходна с тази от времето на Студената война. Русия се чувства застрашена от източното разширяване на НАТО и отново се въоръжава. Това блокира по-нататъшното разширяване на Алианса. Грузия и Украйна например не бива да хранят надежди за скорошно присъединяване, защото НАТО не желае да си навлича нови конфликти. А конфликти - колкото щеш. От 1990-те години насам НАТО все повече разширява периметъра на своите действия извън територията на Алианса - в различни кризисни огнища по света. Първоначално този факт предизвика ожесточени дискусии в Германия, която не е забравила поуките от националсоциалистическото си минало. Междувременно обаче Германия участва в редица мисии на НАТО в чужбина - например на Балканите и в Афганистан. Един-единствен път в 70-годишната си история НАТО използва клаузата за колективна самоотбрана, според която  членовете на Алианса са длъжни да защитават всяка страна-членка, нападната отвън. Това се случи след терористичните атентати от 11 септември 2001 година. Този казус породи обаче остър спор, който разедини НАТО за дълги години. От Тръмп насам всичко се промени След встъпването в длъжност на Доналд Тръмп преди две години НАТО отново се оказа под силен натиск. Тръмп многократно поставя под въпрос смисъла на Алианса и колективния ангажимент за отбрана. През 2018 година той например запита защо САЩ да са длъжни да защитават една малка страна-членка като Черна гора, рискувайки „Трета световна война“. Освен това заплаши, че САЩ ще закрилят само онези държави от НАТО, които си плащат съответно. Тук Тръмп визира най-вече Германия, обвинявайки я, че не отделя достатъчно средства за отбрана. На последната среща на върха на НАТО Тръмп посмекчи тона, но продължи да твърди, че другите държави „използват“ САЩ: \"Ние плащаме прекалено много в бюджета на НАТО. Алиансът е много важен, но НАТО помага повече на Европа, отколкото тя на нас\", заяви той. Германската канцлерка Ангела Меркел го контрира с думите, че Германия дължи много на НАТО. \"Но Германия има и голям собствен принос към НАТО. Ние поставяме нашите военни способности в услуга на Алианса. Поддържаме сериозен ангажимент в Афганистан и по този начин представляваме и интересите на САЩ\", заяви тя. Алиансът спори за военните разходи На срещата на върха през 2014 година НАТО си постави за цел до 2024 година разходите за отбрана да се доближат до два процента от БВП на съответните страни-членки. Само малко европейски страни постигнаха тази цел през изминалата година. Военните разходи на Германия съставляваха само 1,23 процента от БВП. И в новия проектобюджет на Германия целта от два процента няма да бъде постигната. Ангела Меркел обеща до 2024 години военните разходи да се увеличат до 1,5 процента. Германските социалдемократи, които са коалиционен партньор в правителството на Меркел, неизменно блокират по-нататъшното увеличаване на военните разходи, а външнополитическият говорител на социалдемократите Нилс Шмид заяви в разговор с ДВ, че исканите от Тръмп два процента не бива да се превръщат във \"фетиш\".  ", "date": "2019.04.04", "title": "Има ли НАТО бъдеще?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394216-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес не предприемайте нищо важно и съдбоносно. Ако решите да промените себе си, не очаквайте другите да ви помагат. Щастлив ден, за консултация с адвокат, пътуване в чужбина и сключване на сделки. Основното нещо е, покрай всички тези усилия, да не забравяте за романтиката и чувствата си към любимия. ТЕЛЕЦ ( 21 април - 21 май )  Днес ще искате да изпълните не само своята работа \"перфектно\", но също така и да помогнете на колегите си. Е, това е похвално, но доста сили, ще трябва да изхабите. С финансите бъдете внимателни и давайте на заем избирателно. Тези които имат оплакавания свързани с кръвното, спешно трябва да започнат борба с лошите навици. БЛИЗНАЦИ ( 22 май - 21 Юни ) Не прибързвайте с работата, в противен случай ще трябва да преработвате всичко от нулата. Връзката ви с любимия, ще бъде в пълна хармония, така че не рушете нещо, към което от дълго време се стремите. В процеса на изпълнение на финансовите си планове, ще трябва да ги коригирате. Но ако сте разумни, до вечерта ще увеличите капитала си.   РАК ( 22 юни - 23 юли ) Перфектно ще се решават въпроси, свързани с наследство и покупка на имот. Просто се свържете с опитен адвокат или юрист. С финансите, трябва да се отнасяте внимателно. Не е препоръчително да инвестирате в бизнес, който ви е малко познат. Дори и ако приятелите ви, настойчиво го препоръчват. ЛЪВ ( 24 юли - 23 август ) Очакват ви много приятни впечатления след пътуване сред природата. Ако ви мъчат съмнения относно недовършена работата, ще пропуснете много интересни неща. Необвързаните, ги чака главозамайващ роман, покрай който ще забравят за всичко друго. Вечерта е възможна изненада от човек, с когото се познавате от деца. ДЕВА ( 24-ти август - 23 септември ) Трябва правилно да разпределите бюджета си, за да стопирате бъдещи загуби. Бизнес успехите значително , ще повлияят върху финансовото ви състояние, но спестовността трябва да е на преден план. Възможни са неприятни ситуации, свързани с проблеми на роднини. Не е необходимо, да влизате в това, от което малко разбирате.  ВЕЗНИ( 24 септември - 23 октомври) Избягвайте шумните компании, така че да не затънете в чужди дела и проблеми. Погрижете се, за неотложните си задачи. В любовта, е необходимо да станете истински ентусиаст, за да привлечете вниманието и интереса на противоположния пол. Ако вече имате семейство, тогава прекарвайте повече време с децата и съпруга. СКОРПИОН ( 24 октомври - 22 Ноември ) Денят, ще ви свари затънали в битови и домакински задължения. Макар че, сами разбирате, че това е резултат от вашата небрежност. Във финансовите въпроси, няма да се нуждаете от фантазия, а от упоритост и точно изчисляване на приоритетите. В семейния живот, всичко ще се развива добре. Но времени недоразумения и кавги няма да избегнете.   СТРЕЛЕЦ ( 23 Ноември - 21 Декември ) На всеки един момент в живота си, гледайте с усмивка. Най-вече, защото няма неразрешими проблеми, ако се заемете с тях. В любовта, един красив роман, може да не се състои, но не преживявайте толкова силно за него. В семейството, има шанс не само за разширяване на жилището, но също така и за пътуване в чужбина. КОЗИРОГ (22 Декември - 20 януари ) Ще ви привличат приключенията и вълненията, но всичко това е добре да избягвате. Особено, ако последствията от такива емоции, може да ви лишат от пари. Чудесен ден за спорт, походи в планината, както и посещение на културни събития. Ако имате някакви алергии, е необходимо да се запасите с лекарства.  ВОДОЛЕЙ ( 21 януари -  19  февруари ) Днес си вземете почивка, ако е възможно. В противен случай, умората ви, може да повлече редица заболявания и други проблеми. Може да отидете сред природата, да се отпуснете с приятели или да се занимавате с любимото си хоби. За да избегнете критични грешки и разочарования в любовта, трябва да бъдете по-нежни с избраника си.   РИБИ ( 20 февруари - 20 март ) Няма да бъдете в състояние да свършите дори половината от това, което сте планирали. Но не се отчайвайте, а се вземете в ръце. Възможна е помощ от колегите, което ще е хубаво и неочаквано. Ако преразгледате диетата си, до лятото, значително ще се преобразите и дори ще промените гардероба си с по-модерен.", "date": "2019.04.04", "title": "Дневен хороскоп 4 април"}
{"url": "http://www.classa.bg/%D1%81%D0%B2%D1%8F%D1%82/item/394217-%D0%B1%D1%80%D1%83%D0%BD%D0%B5%D0%B9-%D0%BF%D1%80%D0%B5%D0%B7-2019-%D1%80%D1%8F%D0%B7%D0%B0%D0%BD%D0%B5-%D0%BD%D0%B0-%D1%80%D1%8A%D1%86%D0%B5-%D0%BF%D1%80%D0%B8-%D0%BA%D1%80%D0%B0%D0%B6%D0%B1%D0%B0,-%D0%B1%D0%BE%D0%B9-%D1%81-%D0%BA%D0%B0%D0%BC%D1%88%D0%B8%D0%BA-%D0%BF%D1%80%D0%B8-%D0%B0%D0%B1%D0%BE%D1%80%D1%82,-%D1%81%D0%BC%D1%8A%D1%80%D1%82%D0%BD%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%BF%D1%80%D0%B8-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2-%D1%81%D0%B5%D0%BA%D1%81", "text": "Бруней беше подложен на остри критики от страна на ООН заради въвеждането на брутални наказания за деяния, смятани за престъпления по ислямското право. Султанатът вече предвижда смъртна присъда за хомосексуални двойки, която ще се изпълнява чрез убийство с камъни. Лицата, признати за виновни за кражба, ще бъдат наказвани с ампутация на ръка. Жените, които абортират, може да бъдат подложени на публичен бой с камшици. Всичко това е само част от новата наказателна реформа в Бруней, прокарана от 72-годишния султан Хасанал Болкиа.     \"Искам да видя ислямските учения да укрепват в тази страна\", обяви той в реч, излъчена по телевизията. Близо 2/3 от населението на Бруней спада към мюсюлманското вероизповедание. Новите наказания се отнасят предимно за мюсюлманите в страната, но дори останалите граждани ще са длъжни да спазват определени забрани - например, няма да имат право да поощряват децата в Бруней да приемат религия, различна от Исляма. \"Жестоко, нечовечно, унизително\" Хомосексуалните връзки са криминализирани в Бруней от години, като досега наказанието беше 10 години затвор. Смъртното наказание съществува като опция за най-тежка присъда по местното законодателство, но от 1957 г. насам не е изпълнена нито една екзекуция.     Занапред съдилищата ще имат право да осъждат на смърт всеки, който бъде признат за виновен в изнасилване, прелюбодеяние, содомия, грабеж, и обида или богохулство срещу пророка Мохамед. Наказанието за жените, осъдени за хомосексуални отношения, е 40 удара с пръчка или 10 години лишаване от свобода. Крадците ще бъдат наказвани с рязане на ръка, според новите правила. Онези, които \"убеждават, казват или окуражават\" мюсюлмански деца под 18-годишна възраст да приемат чужда религия, подлежат на глоба или затвор. Наказание \"бой с камшик\" се полага и на малолетни лица, които бъдат признати за виновни по определени престъпни състави.     Това не е първият случай, в който Бруней въвежда религиозното право редом със светските закони. Страната въведе шериата през 2014 г., но прилагането на практика на последните две фази (за престъпления, наказуеми с ампутация и пребиване до смърт с камъни) досега се отлагаше. Международната общност реагира със силно недоволство срещу промените в страната. От \"Amnesty International\" обявиха Наказателния кодекс за \"дълбоко опорочено законодателство, което съдържа състави, нарушаващи човешките права\". Върховният комисар на ООН за правата на човека Мишел Башле посочи, че реформата е \"жестока, нечовечна и унизителна... сериозен регрес по отношение на защитата на човешките права\". Говорителят на Държавния департамент на САЩ Робърт Паладино напомни, че \"правителствата имат задължението да гарантират, че всички хора, включително представителите на LGBTI-общността, може свободно да се ползва от универсалните човешки права и фундаменталните свободи, които им се полагат\". В декларацията се посочва, че САЩ се противопоставя силно на нарушенията на човешките права и всяка форма на насилие или дискриминация над лица по полов признак. \"Икономиката, глупако\" Към вълната на възмущение се присъединиха и редица популярни личности - включително музикантът Елтън Джон, актьорът Джордж Клуни, предприемачът Ричард Брансън, ТВ-водещата Елън Дедженерис, и др. Клуни публикува статия в Deadline, в която призовава за бойкот на деветте луксозни хотела, притежавани от инвестиционния фонд на Бруней. Държавата контролира собствеността на хотел \"Бевърли хилс\" в Лос Анджелис (едно от любимите места на знаменитостите), \"Плаза Атене\" в Париж, хотел \"Дорчестър\" в Лондон, \"Коуърт Парк Хотел\" в Бъркшир и др. BBC цитира правозащитника Матю Улф, според когото въвеждането на драконовски ретроградни наказания вероятно е свързано с отслабването на икономиката на Бруней. \"По този начин правителството може да засили хватката си върху властта, за да се справи с отрицателния ръст в икономиката, който заплашва да доведе до напрежение в бъдеще. В тази връзка, Бруней се опитва да привлече повече инвестиции от мюсюлманския свят, заедно с по-голям приток на туристи от ислямски страни. Тези мерки вероятно могат да се разгледат като средство за привличане на интереса от страна на ислямските пазари\", казва той.", "date": "2019.04.04", "title": "Бруней през 2019: Рязане на ръце при кражба, бой с камшик при аборт, смъртно наказание при еднополов секс"}
{"url": "http://www.classa.bg/%D1%81%D0%B2%D1%8F%D1%82/item/394218-%D0%B7%D0%B0-%D0%BC%D0%B8%D1%82%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BD%D0%B0-%D0%BA%D1%80%D0%B0%D0%B9%D0%BD%D0%BE%D1%82%D0%BE-%D0%B4%D1%8F%D1%81%D0%BD%D0%BE-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B0-%D1%81%D0%B2%D1%8F%D1%82%D0%BE-%D0%BC%D1%8F%D1%81%D1%82%D0%BE", "text": "Когато излезе новината за атентата в Крайстчърч, Нова Зеландия, много балканци останаха доста изненадани. Ако в България вниманието се фокусира върху употребата на имена от българската история, за гърците изненадата дойде от жаргонната дума \"туркофафос\", изписана върху пушката на нападателя. Буквално преведено, това означава \"ядящ турци\". Исторически погледнато, с тази дума се е изразявало почтително обръщение спрямо онези бойци, отличили се в гръцката революция от 1821 г. за освобождение от Османската империя.     Самата дума обаче има и един по-мрачен смисъл, с който съвременните гърци отдавна са свикнали и който явно е познат и на новозеландския терорист.  Това значение може да бъде проследено отново до гръцката революция, когато бойците не просто са се борели срещу османската армия за свобода, но също така са извършвали и на места етническо прочистване срещу мюсюлмани и евреи. В онези времена \"турчин\" е само османският войник, но и всеки нехристиянин. Най-тъмните аспекти на термина \"туркофагос\" все по-често биват възкресявани от крайнодесни и националистически групи, които прилагат този термин като уважително нарицателно за всеки, който е убивал мюсюлмани. Новозеландският терорист вероятно се е сблъскал с този термин и с различните му значения през времето, когато обикаля целия регион на Балканите, включително и през Черна гора, Сърбия, Босна, Хърватия и България. Само в Гърция той остава за повече от две седмици. За този терорист историята на Балканите и сблъсъка на балканските народи срещу Османската империя и мюсюлманите като цяло представлява своеобразно вдъхновение. И това не е кой знае каква изненада, ако човек следи цялостната митология, която крайнодесните и неонацистки организации изграждат в глобален мащаб. За тях Балканите представляват последния ясен терен, на който християни водят реална битка срещу мюсюлманския свят и култура - война, в която истинските убийства и геноцидът са били нещо съвсем реално. На Балканите ислямофобията е съсредоточена върху борбата срещу \"турците\" - нарицателно за всички мюсюлмани на полуострова.  Самата дума \"турчин\" се появява в текста на една от песните, които нападателят си пуска в колата преди атаката - стар сръбски националистически химн, възхваляващ Радован Караджич - осъдения за военни престъпления водач на босненските сърби между 1992 и 1995 г. В текста на песента директно се казва, че \"турците трябва да бъдат убити\" като думите се отнасят към босненските мюсюлмани, а нападателят видимо издига в култ сръбската история (на нея отделя сякаш най-голямо внимание върху оръжието си), спирайки се на национални герои като Милош Обилич, на когото в сръбското народно творчество е приписвано убийството на султан Мурад I, княз Стефан Лазаревич и други. След самото нападение в Крайстчърч бившият външен министър на Косово Петрит Селими отбеляза в Twitter, че \"войните и геноцидът, извършени от сърбите в Косово и Босна, изглежда са се превърнали във вдъхновение за мнозина крайно десни по света\". Макар да има истина в думите му, би било неточно да се обвинява единствено Сърбия за развитието на крайнодясната митология, засягаща региона. В страната продължават да се развиват жестоки националистически и крайнодесни групировки, но този проблем се споделя в много от държавите в региона. Онова, което обаче пасва точно е поставянето на събитията от войните след разпада на Югославия в центъра на тази нова крайнодясна митология. Това е единственият пример от живата памет на нашето време, в който на европейска земя (родината на цялата Западна култура) се води конфликт по религиозни причини. И именно това спомага за придаването на исторически и традиционалистки характер на ислямофобията. В тези военни конфликти от 90-те крайното дясно присъства ясно изразено. Извън местните сръбски милиции, във войните се включват и множество доброволци от различни страни - както от полуострова, така и извън него. Това явление ще се повтори след близо 20 години в Източна Украйна, където различни националистически и неонацистки групи влизат и от двете страни на конфликта. С натрупания от военните конфликти опит те след това се връщат в родните си държави, за да се включат и дори да се опитат да оформят различни социални и протестни движения там. Най-пресният пример за това е френският ветеран Виктор Алфонсо Лента, който се превърна в едно от ключовите лица в протестите на \"Жълтите жилетки\". Друг много ясен пример може да се намери в гръцката нео-нацистка партия \"Златна зора\", която събира вниманието на много крайно десни движения по света заради своя електорален успех през 2012 г. Някои научни изследвания установяват, че членове на партията са били доброволци във военните конфликти през 90-те в бивша Югославия. Нещо повече - смята се, че те са участвали в прословутото клане в Сребреница, при което са убити над 8000 босненски мюсюлмани. Установено е също така, че те са участвали и в засади срещу мюсюлмани, избягали от града. Тези крайно десни доброволци успяват да избягат от отговорност и от всички дела срещу извършителите на зверствата, а връщайки се в Гърция, те се включват в организирането на крайнодесните групи в страната. Именно техните преживявания по време на войната са в центъра на формирането на етоса и митологията на гръцката крайна десница. Други доброволци по подобен начин пренасят опита си от войните в Западните Балкани към политиката на собствените си страни. Примери за това могат да се намерят в българските милиции от \"ловци на бежанци\", патрулиращи по границата с Турция, както и в организации като БНО \"Шипка\".  Освен \"турците\" мюсюлманските бежанци от Близкия изток се явяват като активизиращ фактор за много подобни групировки с крайнодесен профил от Гърция до Северна Европа, включително и в Босна, където местните \"четници\" имат все повече и по-\"смели\" изяви в нападенията си срещу мюсюлмани. Всичко това създава един модел на митологизиране на Балканите като своеобразна \"граница\" между християнския и мюсюлманския свят, на която продължава да се води съвсем реална битка. Регионът продължава да е дом на най-голямото мюсюлманско население извън Африка и Азия и за много крайнодесни и неонацистки организации Балканите продължават да се разглеждат като централно бойно поле на битката между \"кръста и полумесеца\". Това е споменът за много реални конфликти на Балканите, включително кланета и други престъпления, които играят по-голяма роля за подсилване на самоличността на крайната десница. Затова и ако Западът иска да се бори с надигането на неонацизма и неговите ислямофобски проявления, няма друг избор, освен да се фокусира и върху Балканите - митологичната столица на ислямофобията в представите на крайното дясно.", "date": "2019.04.04", "title": "За митологията на крайното дясно на Запада Балканите са свято място"}
{"url": "http://www.classa.bg/%D1%81%D0%B2%D1%8F%D1%82/item/394219-%D0%BF%D1%83%D1%82%D0%B8%D0%BD-%D0%BE%D1%82%D0%BA%D1%80%D0%B8-%D0%B7%D0%B0%D0%B2%D0%BE%D0%B4-%D0%B7%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9C-%D0%B2-%D1%80%D1%83%D1%81%D0%B8%D1%8F", "text": "Руският президент Владимир Путин участва днес в церемония по откриването на нов завод на германския концерн „Даймлер“ за производство на „Мерцедес“ седан Е-класа и остави автограф на автомобил от този модел, предават РИА Новости и БНР.          Заводът е построен на територията на индустриалния парк „Есипово“ в Солнечногорския район на Подмосковието – северозападно от столицата. Предвижда се обемите на производството да са 25 000 автомобила годишно.  При пълна заетост новооткритите работни места ще са около 1000.  Президентът разгледа и тестовия участък на завода, където се извършват контролът по качеството и изпитанията на готовите автомобили.  Вложените средства в завода са около 16 милиарда рубли (над 250 милиона евро).  ", "date": "2019.04.04", "title": "Путин откри завод за автомобили „Мерцедес“ в Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394215-%D0%B6%D0%B5%D0%BD%D0%B8%D1%82%D0%B5-%D1%81-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD%D0%B8-%D0%B3%D1%8A%D1%80%D0%B4%D0%B8", "text": "Сътрудници на едно от световните женски списания решили да проведат проучване, резултатите от които винаги биха заинтересували хората от различни кътчета на света, особено мъжете.    Освен това самото проучване би било полезно и за производителите на дамско бельо, както и за специалистите от сферата на пластичната хирургия.    Те успели да изяснят и да съставят рейтинг на страните, в които живеят жените с най-пищни, естсвени гърди. В разследването на журналистите от списанието участвали над 400 хиляди момичета и жени на възраст от 20 до 35 години.         Да, основното условие за участието в това проучване било те да бъдат наистина натурални и по тях да няма каквито и да е намеси от пластични хирурзи.   Както и се оказало, с най-малък бюст били жителките на Азия и Африка.         А ето и почетната десетка, в които жените от тези държави имат най-пищни гърди:     10. Турция. 9. Венецуела. 8. Исландия. 7. Колумбия. 6. Холандия. 5. Великобритания. 4. Полша. 3. Ирландия. 2. Канада. 1. САЩ.     Бихте се учудили, но България въобще отсъства от тези данни, няма я дори сред седемте славянски държави, излезли напред:           7. Русия. 6. Белорус. 5. Латвия. 4. Литва. 3. Естония. 2. Украйна. 1. Полша.", "date": "2019.04.04", "title": "Жените с най-големите естествени гърди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394212-%D0%BF%D0%B0%D0%BB%D0%B0%D0%B2%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0", "text": "Случаят с 29-годишната полицайка Кейси Баркър шокира цялата американска общественост. Тя оставила 3-годишната си дъщеричка за дълги 4 часа в колата и отишла да се отдава на сексуални удоволствия с началника си. Когато се върнала, видяла, че момиченцето е в много тежко състояние.      Инцидентът е станал още през 2016 година, но съдът се произнася едва сега. Тогава полицайката привързала дъщеричката си Чайен за детското столче и я заключила. Когато се върнала, намерила детенцето припаднало. Веднага го закарала в болница, но там могли да констатират само смъртта на момиченцето.      По време на делото отново бременната Кейси се признала за виновна в непредумишлено убийство и получила наказание от 20 години лишаване от свобода. \"Когато видя полицейска кола, си представям Чайен как се задушава вътре. Обвинявам се за всичко, животът ми се промени в ад\", заявява по време на изслушването бащата на детето, който някогашната му партньорка да бъде наказана по възможно най-тежък начин.", "date": "2019.04.04", "title": "Палава полицайка..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394213-%D0%BD%D0%B0%D0%BF%D1%80%D0%B0%D1%89%D1%8F%D0%BB-%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD-%D0%B1%D1%8E%D1%81%D1%82", "text": "Топ-моделът от САЩ Емили Ратаковски публикува на своя инстаграм профил стара снимка на Ким Кардашиян. На нея участничката в риалити шоуто \"Семейство Кардашиян\" има къса прическа и позира в бял бански по време на ваканцията си.      \"Малката Ким\", пише в описанието си към снимката Емили Ратаковски и наистина, Кардашиян изглежда много по-различно.", "date": "2019.04.04", "title": "Напращял естествен бюст..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394214-%D0%BC%D0%B8%D1%81-%D0%BF%D0%BB%D0%BE%D0%B2%D0%B4%D0%B8%D0%B2-2017-%D1%81%D1%82%D0%B0%D0%B2%D0%B0", "text": "Мис Пловдив 2017 Габриела Топалова ще преподава от следващата седмица български език и литература на петокласниците от училище \"Софроний Врачански\", съобщава \"Марица\".      Там ще прекара триседмичен стаж - част от обучението в университета. Тази година хубавицата завършва българска филология в ПУ. Т Топалова вече учителства на единадестокласници от друго школо.      Тя ще продължи своето обучение в магистърска степен като журналист или актьорско майсторство.  ", "date": "2019.04.04", "title": "Мис Пловдив 2017 става..."}
