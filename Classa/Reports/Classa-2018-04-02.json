{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380394-%D0%BF%D0%B8%D0%BA%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BF%D1%80%D0%B5%D0%B4%D1%81%D1%82%D0%BE%D0%B8", "text": "Пикът на българската икономика все още предстои, като средното увеличение на БВП за този година се очаква да достигне 4.4% преди леко да се забави до 4,2% през 2019 г. Това прогнозира икономическият екип на УниКредит Булбанк в най-новия тримесечен анализ на УниКредит за икономиката на ЦИЕ. \"През изминалата година растежът получи подкрепа от два основни двигателя: износ и частно потребление. През тази и следващата години, се очаква към тях да се присъединят и инвестициите, на фона на сигнали, че след продължителен период на стагнация те отново набират инерция. Преминаването към по-балансирана структура на растежа ще подпомогне и устойчивостта на икономическата експанзия \"гласи текстът на анализа. Евростат, НСИ, БНБ, МФ, УниКредит изследвания По-добра структура на БВП и по-устойчив растеж Икономистите на УниКредит Булбанк запазват прогнозата си за висок ръст на БВП през тази година с аргумента, че забавянето през последното тримесечие на 2017 г. се дължи на временни фактори. \"Очакваме стабилно ускоряване през първото тримесечие и може би в по-малка степен през второто. Частното потребление ще продължи да бъде основен двигател на растежа през 2018 и 2019 г., но ускоряването на ръста на БВП се очаква да дойде от инвестициите \"посочват анализаторите на УниКредит Булбанк. Според тях публичните и частните инвестиции ще наберат скорост след продължил близо десетилетие период на слабост. Това ще подобри структурата на БВП и помогне растежът да стане по-устойчив. Дългоочакваното възстановяване на инвестициите е факт Първите сигнали за възстановяването на инвестициите се появиха още през миналата година, когато реалният ръст на инвестициите от 3,8% се оказа и най-силният резултат от 2008 г. насам. Изчисленията на икономистите на банката показват, че това повишение на фона на стагниращи или дори спадащи инвестиции на публичния сектор означава, че инвестициите на частния сектор са се повишили с около 7% на годишна база, в реално изражение. Очакванията за 2018 са всички компоненти на частните инвестиции да отчетат ръст. Строителството се очаква да получи подкрепа и от нарастващото търсене в сегментите на логистиката, туризма и особено административните сгради. Очакванията на експертите от УниКредит Булбанк са инвестициите в машини и оборудване също да нараснат. Секторите на преработващата промишленост, които ще са най-големите печеливши от протичащото в момента увеличаване на производствения капацитет са преработката на метали, медицински и козметични продукти и производство на части за автомобили. След като стартира от нулата преди по-малко от десетилетие автомобилостроителната индустрия днес има над 10% дял от производството в преработващата промишленост, а три четвърти от компаниите в сектора планират да увеличат производствения си капацитет, според скорошна анкета за нагласите в сектора за 2018 г. Потреблението остава основен двигател на растежа Потреблението ще остане основният двигател на растежа през 2018 г., като очакваме минимално забавяне спрямо 2017 г. основно поради по-ниския темп, с който ще се създават работни места през тази година, след като ръстът на заетостта достигна най-високата си точка през 2017 г., се посочва в макроикономическата прогноза на УниКредит. Това означава, че през 2018 частното потребление ще получи повече подкрепа от растежа на заплатите, отколкото от по-високата заетост. Очакванията на икономистите на УниКредит Булбанк са високият ръст на заплатите да продължи, с приближаването на икономиката до пълна заетост. \"Ръстът на заплатите отразява недостига на работна сила, който след като първоначално се наблюдаваше най-вече в сектори, които използват нискоквалифициран труд, постепенно обхваща и останалата част от икономиката\" се посочва още е анализа. Това може да доведе до структурни трансформации, като компаниите започнат да насочват повече трудови ресурси към секторите с по-висока добавена стойност, или да променят начина си на производство, като мигрират към технологии, които използват по-малко работна сила за сметка на повече капитал , \"Трябва да се има предвид, че подобни процеси не винаги протичат гладко и при определени обстоятелства могат да бъдат съпътствани от временно увеличаване на нормата на безработица, което е и една от причините, да сме по-предпазливи в нашите оценки за перспективата пред растежа на икономиката в средносрочен план \"завършва анализът.", "date": "2018.04.02", "title": "Пикът на българската икономика предстои"}
{"url": "http://www.classa.bg/component/k2/item/380395-%D0%BE%D0%BF%D0%B5%D1%80%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%87%D0%B5%D1%81%D1%82", "text": "Дълго подготвяна бе премиерата на „Янините девет братя\" в Софийската опера. Затова, когато завесата се вдигна за пръв път пред публика на 22 март, залата притаи дъх в очакване на изненадата. Българско оперно заглавие рядко се появява в афиша, а творбата на Любомир Пипков, макар призната за начало на модернизма в музикално-сценичното ни изкуство, е поставяна твърде рядко. Една от малкото предишни постановки е на Пламен Карталов, но на сцената в Русе. Сега маестрото отново се връща към творбата, която от десетилетия изкушава фантазията му, за да ѝ придаде по-различна, по-модерна „опаковка\". Наситена с фолклорни елементи и същевременно модерно зрелищна. Писана през 30-те години на ХХ век, „Янините девет братя\" е позната на малцина специалисти. Сюжетът – да, известен е: Яна има деветима братя рудари, най-големият от които, Георги Грозника, избива от завист и ревност останалите, но възмездието идва от ръката на собствената му сестра... Каква обаче е музиката? Как една фамилна трагедия изглежда в очите на съвременния човек? И как общата атмосфера на България от края на XIV век, когато османците малко по малко завладяват земите ни, ще „стои\" в днешния политически контекст? Много бяха въпросите, надеждите – също, макар с известен скептицизъм. В първите сцени всичко изглежда и звучи леко странно, действието върви бавно, а солистите, пренавити от желанието си да са перфектни, някак не го постигаха. В антракта заваляха полярни коментари на различни езици, тъй като в залата присъстваха десетки оперни директори и експерти от Европа и Северна Америка. Чуваше се и „много ми харесва\", и „не ми харесва\". Но никой не оспори факта, че Пипков е написал вълнуваща музика, преплитайки европейската традиция с българската. След антракта представлението сякаш се събуди. Действието стана по-наситено, солистите се „разпяха\", хорът и оркестърът извайваха красиви музикални картини. Впечатляваща сценография и костюми (включително кукерски и бабугерски), дело на Свен Йонке и Станка Вауда. Силно присъствие на Петър Бучков в образа на Георги Грозника. В ролята на Яна слушахме Габриела Георгиева, на Ангел – Костадин Андреев. На сцената бяха още Румяна Петрова, Гергана Русекова, младите надежди Ангел Антонов, Емил Павлов, Калин Душков, Росен Ненчев, Валентин Ватев, Николай Войнов, Стефан Димитров и др. „Янините девет братя\" не е обикновена драма със сълзлив семеен сюжет. Пипков, който е и съавтор на либретото, е писал опера за честта на народа си без задръжки от политическа коректност. Поразяващата чума присъства буквално и метафорично на фона на опожарените села.", "date": "2018.04.02", "title": "Опера за българската чест"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380396-%D1%88%D0%BE%D1%83%D1%82%D0%BE-%D0%BD%D0%B0-%D0%BA%D0%B0%D0%BD%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BA%D0%B0%D0%BA%D0%B2%D0%B8-%D0%B3%D0%B8-%D1%81%D0%B2%D1%8A%D1%80%D1%88%D0%B8%D1%85%D0%B0-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%B8-%D0%BA%D0%B0%D0%BC%D0%B5%D0%BD%D0%B0%D1%80%D0%BE%D0%B2", "text": "Съботната програма на БНТ досега включваше публицистичното предаване „Плюс това“ сутринта и хумористичното „Шоуто на Канала“ вечерта. Познайте кое от двете махат от началото на април. „Шоуто на Канала“ – ще въздъхнете с облекчение. То си беше мъчително за гледане. Човек чак да се изчерви от плитките и евтини хуморески и кресливите гърчове на актьорите – неудобна работа. Ами че то вече и по най-малките читалища самодейците не играят такива плитки сценки, ще речете, правилно го махат.       Не, не махат него. Премахват от програмната схема „Плюс това“. То има грехове, които са се оказали непоносими. В това предаване се канеха не политици, а хора, които не са в краткия списък за посещение в телевизиите. Темите бяха значими. Събеседниците бяха компетентни. Говореха спокойно, покриваха различни гледни точки. Водещите не правеха кълбо напред и кълбо назад, за да забавляват зрителите. „Плюс това“ предлагаше един час смисъл на фона на съботно-неделните сутрешни лакърдии с познатите до втръсване глави от политиката и шоу бизнеса. Аргументът за премахването му е, че имало нисък рейтинг. Такава е съдбата и на „Светът в седем“, половинчасовото предаване за международна политика в петък вечер. Също време, в което думата имаха журналистите, а не политиците. И по същата причина – нисък рейтинг. Не бях права, когато писах, че програмният директор в БНТ Емил Кошлуков не работи, защото годината си тече, а все още няма програмна схема. То се оказа още по-лошо – той работел. И като не можа да „изработи“ доброто предаване „Денят започва с култура“ , компенсира с две други предавания. Малко работа му остава още, добрите предавания в БНТ не са много. С „Вяра и общество“ а-ха да се справи с помощна на Волен Сидеров, но колегията в телевизията написаха декларация в защита, която г-н Кошлуков прочете на зрителите от немай къде с интонация на шут.    Може пък това да му е природната интонация на човека, той така си води и предаването. Остана още само една „История.бг“ , която май също може да се опъва, защото след назначението на Кошлуков там цъфна една професорка, позната от ТВ 7, която толкова не се върза със спокойния и професионален тон на предаването, че после някой явно тупна по масата и рече, че това е предаване за умни хора, не за свраки.   Да се спира предаване в обществена телевизия заради нисък рейтинг е като да се спре в училището таблицата за умножение, защото има нисък рейтинг, и да се замени с „Шушана“, защото има висок. Обществената телевизия затова се издържа от бюджета, защото има функция, която не е печеливша, за разлика от частните комерсиални телевизии. Обществената телевизия трябва да върши работа от обществена значимост. От нея не се очаква да печели и забавлява, а да образова, възпитава, да сплотява обществото около ценности. Спирам с лекцията, тя е толкова неизбежна за журналистиката, колкото таблицата за умножение в училището и всеки би трябвало да я знае.   Ако в БНТ не я знаят – лошо. Защото това е поредното място, което ще бъде съсипано от некадърност и невежество. Ако обаче я знаят – още по-лошо. Защото то означава, че не им се виждаме достатъчно прости. Все още тук-там нечий мозък щрака и това пречи на безмозъчните да се правят на важни необезпокоявано. Все още стои въпросът този народ около какво ще се обедини – около ценности или около „Шушана“? В контекста на БНТ – около „Плюс това“ или около „Шоуто на Канала“? Предлагат ни да е около шоуто на канализацията.", "date": "2018.04.02", "title": "Шоуто на канализацията - какви ги свършиха Кошлуков и Каменаров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380392-%D0%BD%D1%8F%D0%BC%D0%B0-%D1%80%D0%B0%D0%B7%D0%BD%D0%BE%D0%B1%D0%BE%D0%B9-%D0%BF%D0%BE-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81%D0%BA%D1%80%D0%B8%D0%BF%D0%B0%D0%BB", "text": "Няма разнобой в ГЕРБ за позицията на България по случая „Скрипал\", решението отчита на първо място националния интерес. Така коментираха пред БНР българската позиция депутатът от управляващата партия Тома Биков и Румяна Бъчварова, началник на кабинета на министър-председателя Бойко Борисов. В петък след заседание на Съвета за сигурност към Министерския съвет Борисов обяви, че България няма да гони руски дипломати заради натравянето на бившия агент и дъщеря му, както това направиха повечето страни членки на ЕС и НАТО. От БСП още в края на седмицата адмирираха позицията на премиера, но подчертаха разликата с мнението на партийния му заместник и председател на парламентарната група на ГЕРБ Цветан Цветанов, който призова за пълна солидарност с мнозинството в евроатлантическия пакт. „В ГЕРБ има два герба. Единият е на Бойко Борисов, а другият е на Цветан Цветанов, единият държи изпълнителната власт, а другият – парламентарната. Цветанов, който е твърд атлантик, защитава позицията на Америка и Англия с всяка капка от своята политическа енергия. Бойко Борисов е в ролята на балансьор и под тази роля минава и българското европредседателството. Първо беше балансьор с Турция, сега и с Русия\", каза депутатът от БСП Стоян Мирчев в интервю за предаването „Неделя 150\". Според него премиерът е реагирал правилно, защото няма неоспорими доказателства за вина на Русия за покушението срещу Сергей Скрипал: „Има много повече неясноти, отколкото отговори по случая „Скрипал\". Да прибързваме с решение е грешно, защото в момента светът се намира пред прага на новата Студена война и ние не можем да участваме в засилването на тези процеси\", заяви Мирчев. Според депутатът Тома Биков обаче ГЕРБ е единен зад позицията на Бойко Борисов по случая „Скрипал\": „Цветанов каза, че България е солидарна с Европа и Великобритания, подчерта, че българското членство в НАТО и ЕС е безусловно. Нищо по-различно от това, което е в българската позиция по отношение на този казус\". Биков добави, че позицията на българското правителство е отворена: „В нея се казва, че искаме да получим още доказателства и ние ще вземем необходимите мерки. Как така с една декларация ще затворим темата? Искаме да видим всички гледни точки, но оставяме една отворена врата към Русия, защото международната обстановка е изключително тежка и сложна и това нас пряко ни засяга\". Също пред БНР началникът на кабинета на министър председателя Румяна Бъчварова обяви, че решението България да извика за консултация посланика си от Москва, и то само за две седмици, отчита на първо място националния интерес. Разбирам различните виждания по този въпрос на хората от десния сектор, каза Бъчварова, но не прие определения като „позор\" и „липса на съюзническа солидарност\". „Особените виждания на нашите коалиционни партньори също са един от аргументите, с който тази позиция е съобразена\", допълни Бъчварова. Две от трите националистически организации в Обединените патриоти – „Атака\" и ВМРО, твърдо се обявиха против обтягане на отношенията с Кремъл.", "date": "2018.04.02", "title": "Няма разнобой по скандала Скрипал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380387-%D1%81%D0%B8%D0%B4%D0%B5%D1%80%D0%BE%D0%B2-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%BC%D0%B0-%D0%B7%D0%BB%D0%B0%D1%82%D0%B5%D0%BD-%D1%88%D0%B0%D0%BD%D1%81-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BC%D0%BE%D1%81%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%B7%D0%B0%D0%BF%D0%B0%D0%B4%D0%B0", "text": "България не е нито Великобритания, нито Франция. България има един добър, златен шанс в момента с европредседателството. Борисов има шанс да направи мост като с Ердоган и Запада. Да го направи с Русия. Един такъв ход на България се очаква. Това заяви лидерът на Атака и председател на ПГ на „Обединени патриоти\" Волен Сидеров в ефира на БНТ. „Въпреки представеното напрежение знам, че има желание за нормализирането му.   Борисов има шанс да направим това домакинство, защото аз го виждам като домакинство, Путин да се срещне с Юнкер на българска земя. Борисов натрупа опит в такава дипломация\", уточни Сидеров. По думите му това е следващата логична стъпка. „Решението да не се експулсират дипломати е добро.   Това щеше да попречи на енергийни и бизнес проекти на България. Безспорно е добро. Сигурно нямаше да е така, ако коалицията беше ГЕРБ-реформатори, а не ГЕРБ-патриоти. Искам да се лаская, че нашето присъствие е добро\", каза още националистът. При нас е добре, че премиер и президент застанаха на една позиция. Аз ще работя за това да бъдем домакин на една такава среща. Той коментира и случая „Скрипал\". „Малко непрофесионално беше направена тази история със Скрипал.    Тези дни се пошегувах, че нивото на британските служби е паднало, защото малко нескопосано беше направена тази случка\", посочи Сидеров. Според него Русия става все по-самостоятелна държава, което дразни западния контрапункт. „Случаят „Скрипал\" помогна за организацията на руснаците да гласуват. Дори и тези, които не са желани да гласуват за Путин, го направиха, защото се почувстваха застрашени в условията на една такава Студена война.\", заяви Сидеров. „Разминаваме се с това, че той не е съгласен с това, което се случи в Крим.    Според нас това е желанието на хората. Ние имахме там 6 наблюдатели. В случая с Крим аз не виждам нарушени норми. Колкото до това, че Русия е фактор и трябва да се съобразяваме с нея е така. Никой не казва, че г-н Доган не е анализатор.\", коментира Сидеров мнението на Ахмед Доган за Русия.", "date": "2018.04.02", "title": "Сидеров: Борисов има златен шанс да направи мост между Русия и Запада"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380388-%D0%BF%D1%80%D0%BE%D1%84-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BE%D0%B3%D1%80%D0%BE%D0%BC%D0%BD%D0%BE%D1%82%D0%BE-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5-%D0%B7%D0%B0%D0%B4-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-,-%D0%BA%D0%BE%D0%B5%D1%82%D0%BE-%D1%82%D1%8A%D1%80%D1%81%D0%B8-%D0%B2%D0%BE%D0%B9%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%B4%D0%B0%D0%BB%D0%B0%D0%B2%D0%B5%D1%80%D0%B0-%D1%81-1000-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Ситуацията на международната сцена е изключително драматична, а България влиза в съвсем нова роля. Около това се обединиха политическият математик Михаил Константинов и политическият психолог Антоанета Христова в предаването \"Беновска пита\" по Канал 3.    „Мисля, че отдавна събитията, които се случват в България трябва да се разглеждат в по-широк контекст. Те не могат да бъдат разглеждани само от местна гледна точка\", обяви Константинов. „Мисля, че срещата във Варна бе успешна. Много е интересна обаче ситуацията със скандала между Великобритания и Запада с Русия. Какво се случи?. Резултатът беше изгонване на 120 шпиони от двете страни. Изгонени бяха професионалните разузнавачи. Това и преди се е случвало, но не в такъв мащаб.    Така и от двете страни останаха без кадровото си разузнаване, което може да бъде много лошо. Казахме, не искаме тези шпиони, докарайте нови. Но това може да е много опасно, тъй като новите шпиони нямат тези контакти\", каза професорът. Относно причината за зараждащия се конфликт той коментира: „Най-тежката конспиративна теория е, че някои търси конфликт. Търси конфликт между управлението на САЩ и Русия. Това обаче, което мен ме притеснява е, че световните дългове са достигнали до 1000 трилиона долара.    Те са абсолютно невъзвращаеми и никой не смята да ги връща. Ако тези финансови боклуци трябва да бъдат върнати по нормален начин, това ще е много страшно за банковите институции. Ако има обаче война, то те тези пари ще отидат за война. На много хора им трябва война. Трябва им да е малка и да е далеч от тях.    Тя обаче няма да е малка\". Професорът смята, че позицията на правителството, да не гони руски дипломати, е разумна. „Ние застанахме на страната на разума и доказателство за това е, че никой още не ни е атакувал за това. България трябва да отстоява позицията си, а за конкретни действия, трябва да искаме конкретни доказателства\", допълни той.    „Ние взехме изключително разумно решение. И това е исторически момент, в който България заема нова роля\", каза от своя страна политическия психолог Антоанета Христова и разкри каква точно е тази роля. „Това е ролята на много сериозен международен посредник. Свързан с няколко позитивни силни страни, които притежаваме ние. И второ със специфичния си стил, с който премиерът успя да се превърне в посредник. Ако 1999 г. Иван Костов се опита да влезе в тази роля и това бе неуспешно, това се случи сега.    Случи се заради няколко фактора – личност на премиера, балканския фактор, обусловен от географското положението и международната ситуация и разбира се факта, че сме членове на Европейския съюз и НАТО\", добави тя. Относно политическата ситуация в страната, засега професорите прогнозират стабилност. „Поне в близките няколко месеца ще имаме стабилна конфигурация. Поне, защото не може да се прави дългосрочна прогноза. Международната ситуация наистина е много драматична. Не можем да коментираме какво точно ще се случи след края на председателството. Силите ще се прегурпират.    Те в момента се концетнтрирали върху постоянния сблъсък, а не върху дневния ред на хората\", каза Христова. Проф. Константинов обаче изтъкна факта, че всъщност има постоянство в резпределението на силите. „Това, което мен ме удивлява е постоянството, което се наблюдава в основните политически сили\", допълни Михаил Константинов.", "date": "2018.04.02", "title": "Проф. Константинов разкри огромното задкулисие зад случая \"Скрипал\", което търси война заради далавера с 1000 трилиона долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380389-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B8%D0%B5-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%B0%D0%BC%D0%B5-%D0%B5%D1%81,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0%D0%BC%D0%B5-%D0%BE%D1%82%D0%BA%D1%80%D0%B8%D1%82%D0%B8-%D0%BA%D0%B0%D0%BD%D0%B0%D0%BB%D0%B8-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3-%D1%81-%D1%80%D1%83%D1%81%D0%B8%D1%8F", "text": "      Решението на България по случая \"Скрипал\" е решение на суверенна държава. В това бе категоричен министърът на отбраната и вицепремиер Красимир Каракачанов в сутрешния блок на Нова телевизия.   Решението е взето на багата на информация от съответните служби, никой не ни е притискал. Тук няма място за фили и фоби. Ние председателстваме ЕС, трябва да имаме открити канали за диалог с Русия, смята Каракачанов. И подчерта, че ролята на Русия в атентата срещу бившия полковник от ГРУ не е доказана.   България е в сложна ситуация - от едната страна конфликтът в Украйна, от другата - Сирия, затова трябва да действаме балансирано, продължи той. Според Красимир Каракачанов, ако се докаже вината на Русия, ще действаме решително. Стига сме мислели като по времето на комунизма - каквото каже Москва, бием токове и казваме \"Тъй вярно!\", коментира Каракачанов. Според него много от най-яростните атлантици са бивши комунисти или с \"червено\" потекло.   Ако нещо се случи, големите \"атлантици\" ще се скрият някъде, смята вицепремиерът.   В съзнанието на хората се е изградил стереотипът - българските политици вземат решение под натиск, посочи военният министър. И даде пример - искат да затворим блоковете в Козлодуй - затваряме ги.   Имаше тревожни сигнали от партньорски служби във връзка с космическата станция \"Тянгун 1\" - от Италия и Испания, не скри Каракачанов.", "date": "2018.04.02", "title": "Каракачанов: Ние председателстваме ЕС, трябва да имаме открити канали за диалог с Русия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380390-%D0%B3%D0%B5%D0%BD-%D0%B1%D1%80%D0%B8%D0%B3%D0%BE-%D0%B0%D1%81%D0%BF%D0%B0%D1%80%D1%83%D1%85%D0%BE%D0%B2-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BF%D0%BE-%D1%81%D0%BB%D1%83%D1%87%D0%B0%D1%8F-%E2%80%9E%D1%81%D0%BA%D1%80%D0%B8%D0%BF%D0%B0%D0%BB%E2%80%9C", "text": "„Ние не погледнахме фактите в очите по случая „Скрипал\", а пренесохме дебата на русофили и русофоби\", обясни ген. Бриго Аспарухов.   България успя да удовлетвори и двете страни, коментира в сутрешния блок на бТВ ген. Бриго Аспарухов.   „Лошото е, че не се знае кой е поръчал отравянето на Сергей Скрипал и дъщеря му, кой го е извършил, но Русия е виновна\", каза той.   Експертът призова всички да погледнем нещата в очите им и поясни, че най – малко Русия е виновна. По думите му. тайните доказателства винаги са много съмнителни. „Ние не погледнахме фактите в очите по случая „Скрипал\", а пренесохме дебата на русофили и русофоби\", обясни ген. Бриго Аспарухов.   Никога няма да излезе истината по случая „Скрипал\", категорично заяви той и поясни: „Шпионажът е вечен и ще бъде вечен, работи по всяко време и това е най – силното оръжие на една държава\".   \"Говори се вече и за Трета световна война. Ако избухне такава, никой няма да разбере\", добави ген. Аспарухов.   Той напомни и как преди 26 години е имало опит да бъде отровен. Спасил го е това, че не е изпил кафето с отровата, което му е било сервирано.", "date": "2018.04.02", "title": "Ген. Бриго Аспарухов: Никога няма да излезе истината по случая „Скрипал“!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380391-%D0%BA%D0%B8%D1%82%D0%B0%D0%B9-%D0%BD%D0%B0%D0%BB%D0%B0%D0%B3%D0%B0-%D0%BD%D0%BE%D0%B2%D0%B8-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8", "text": "Китай налага нови мита върху американски стоки като ответна мярка за налозите, одобрени от американския президент Доналд Тръмп върху вноса на стомана и алуминий.   Китайското министерство на финансите обяви, че новите мита влизат в сила от днес.       Решението е взето след предупрежденията, отправяни от китайските власти през последните седмици при изострящия се търговски спор със Съединените щати   Китай увеличава с 25% налога върху осем внасяни от САЩ продукта, включително свинско месо, и налага ново 15-процентово мито върху 120 внасяни стоки, включително редица плодове.", "date": "2018.04.02", "title": "Китай налага нови мита върху американски стоки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380393-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%BD%D0%B0%D0%B9-%D1%89%D0%B0%D1%81%D1%82%D0%BB%D0%B8%D0%B2%D0%B0", "text": "През 60-те години на XIX век Финландия пострада от глад, който уби около 9% от населението ѝ. Оттогава страната измина дълъг път. В началото на месеца тя бе определена като най-щастливата страна в света от Мрежата на ООН за решения за устойчиво развитие. Три от северните ѝ братовчедки – Норвегия, Дания и Исландия, заеха следващите места. Финландците могат да се похвалят и с много други първи места. През последните години страната им бе определяна като най-стабилната, най-свободната и най-безопасната от различни организации. Може би това е разбираемо, но в държава, където температурите се колебаят около -20 градуса по Целзий, а някои райони едва виждат слънчева светлина в голяма част от годината, какво прави местните толкова щастливи? Световният доклад за щастието използва глобални данни от Gallup, за да измери доколко са доволни хората от живота си. След това изследователите се опитаха да обяснят различията, използвайки променливи величини, като БВП на човек, социална подкрепа, дълголетие при здравословен живот, свобода на избор, щедрост и липса на корупция. Разликите между първите страни са малки и първите пет не са се променяли от години. За пръв път тазгодишният доклад измери щастието на имигрантите и Финландия оглави и тази категория. Това подсказва, че щастливите общества са тези с подпомагащи социални системи и институции, които правят по-труден провала за хората. Освен това те желаят повече да приемат и интегрират имигранти. Не е за учудване, че най-бедните и кръвопролитни държави са най-окаяни – няма какво да се чества в раздираните от войни Йемен или Сирия. Тайната за щастието на Финландия може би е колко скучна е държавата. Финландска поговорка сумира това добре: „Щастието е да притежаваш вила в горещо лято и картофена нива\". Безплатното образование, щедрите отпуски при майчинство и здравословният баланс между работа и живот гарантират на хората времето и средствата да се отдават на удоволствията си независимо колко са светски. Над 80% от финландците се доверяват на полицията, образованието и здравеопазването. А поради прогресивния данък и преразпределението на богатството начинът на живот на богатите и бедните не е драматично различен. Нито пък този на мъжете и жените. Широко е разпространено убеждението, че Финландия е сред най-добрите места в света да си майка или работеща жена. Макар че равнището на самоубийствата е стряскащо високо, Финландия ги намали с 30% след 2000 г. Щастието на имигрантите произтича от силната мрежа за подкрепа и интеграционната политика, но и от факта, че там имигрантите идват от места, които са близки по култура, като Естония и Русия. Класацията съдържа някои изненади. Най-щастливите страни не са задължително и най-богатите. Макар че през последните 40 г. САЩ удвоиха доходите на човек от населението, те паднаха на 18-о място, с 5 надолу в сравнение с 2016 г. Великобритания е 19-а. Изследователите цитират затлъстялост, депресия и пристрастяване към опиоидите сред факторите, дърпащи надолу богатите страни. Нещо повече, хората с различна възраст, култура и социална прослойка дефинират различно щастието. Жителите на Латинска Америка отговориха, че са значително по-щастливи, отколкото би трябвало, ако се съди по богатството на страните им, корупцията или високото равнище на насилие, тъй като тяхното щастие е свързано със силни семейни взаимоотношения. Други културни фактори и национални характеристики също могат да играят роля. Във финландския съществува думата „сису\", която означава стоическо постоянство и характер – както ви се харесва.", "date": "2018.04.02", "title": "Финландия - най-щастлива"}
{"url": "http://www.classa.bg/%D1%81%D0%B2%D1%8F%D1%82/item/380386-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D0%BA%D0%B0%D0%B4%D0%B0%D1%84%D0%B8-%D0%BD%D0%B5-%D1%83%D0%BC%D0%B8%D1%80%D0%B0-%D0%BA%D0%B8%D1%82%D0%B0%D0%B9-%D0%BC%D0%BE%D0%B6%D0%B5-%D0%B4%D0%B0-%D1%83%D0%B1%D0%B8%D0%B5-%D0%BF%D0%B5%D1%82%D1%80%D0%BE%D0%B4%D0%BE%D0%BB%D0%B0%D1%80%D0%B0-%D1%81-%D0%BF%D0%B5%D1%82%D1%80%D0%BE%D1%8E%D0%B0%D0%BD", "text": "Муамар Кадафи искаше да се въведе в Африка единна валута, подкрепена от златото, но жестокото убийство през 2011 г. не позволи той да види реализирана мечтата си - да се търгува петрол във валути, различни от долара и да се сложи край на доминацията на тази валута в Близкия изток. Сега, инициативата на покойния либийски лидер може да бъде изпълнена от Пекин.   \"Китай може да си позволи да се опита да унищожи монопола на долара в търговията с петрол\", казват валутните стратези в TeleTRADE. Експертите подчертават, че азиатската нация не само се радва на привилегировано роля в световната икономика с набиращия популярност ренминби (юан), но също така и \"е защитена с ядрен щит.\"   Анализаторите отбелязват, че, вместо страх от катастрофални последици, Пекин може да очаква от опитите си да свали долара дори \"по-голяма тежест за юана\".   \"Китай е най-големият потребител на петрол в света, и следователно всички световни производители на суровините ще трябва да приемат стратегията на китайските власти\", добавят те.   Според експертите, сега е идеалното време за стартиране на петроюана, докато някои от най-важните страни производителки на петрол - Русия, Иран и Венецуела, са под натиск от санкции на САЩ.   От гледна точка на геополитиката на Русия, това със сигурност е от полза за намаляване на ролята на долара в международната търговия. И вече е направено - не забравяйте ръста на златните резерви на страната. Отбелязва се, че договорите в юани също ще позволят търговията с петрол без одобрение от САЩ.   Въпреки че китайската инициатива да замени петродолара все още се разглежда под лупа от страна на инвеститорите и се нуждае от подкрепата на други страни като Саудитска Арабия, Пекин вече е предприел първите стъпки в тази посока, след като миналия понеделник започна да издават фючърси за петрол, деноминирани в юани.", "date": "2018.04.02", "title": "Мечтата на Кадафи не умира: Китай може да убие петродолара с петроюан"}
{"url": "http://www.classa.bg/%D1%81%D0%B2%D1%8F%D1%82/item/380381-huawei-%D0%BF%D0%B0%D1%82%D0%B5%D0%BD%D1%82%D0%BE%D0%B2%D0%B0-%D1%82%D0%B5%D0%BB%D0%B5%D1%84%D0%BE%D0%BD,-%D0%BA%D0%BE%D0%B9%D1%82%D0%BE-%D1%81%D0%B5-%D1%81%D0%B3%D1%8A%D0%B2%D0%B0-%D0%BA%D0%B0%D1%82%D0%BE-%D0%BA%D0%BD%D0%B8%D0%B3%D0%B0", "text": "Китайската компания Huawei е решена да навлезе на пазара на сгъваеми смартфони, както технологичните гиганти Samsung и Apple. По-рано тази седмица се появиха първите снимки на патента за устройството, с екран, който може да се сгъне като книга, информира специализираният портал Gizmo.   Въпреки че патентът е подаден още на 19 септември, документът току-що е бил разкрит от портала на Световната организация за интелектуална собственост.   Предложението се състои от мек механизъм на сгъване и твърда структура, подобна на шарнир, която му позволява да се затвори и да приеме размер, подобен на този на конвенционален \"смартфон\". Когато бъде разгърнато, устройството се трансформира в по-голям таблет.   Патентът обаче не дава подробности за функционирането на устройството при сгъване, което прави трудно да се разбере как ще бъдат управлявани уведомленията, дали ще има някакви прикачени файлове или външен дисплей, който да показва важна информация като часа или нивото на зареждане на батерията.   Наличието на сгъваем панел включва използването на гъвкаво стъкло или друг материал, устойчив на огъване. В момента не е известна датата на пускането му, въпреки че не се очаква да се случи скоро.   За съжаление усилията на други конкуренти за разработване на сгъваеми екрани - като Samsung и неговия Galaxy X, също няма да бъдат пуснати скоро поради трудностите, свързани с разработването на тази технология.", "date": "2018.04.02", "title": "Huawei патентова телефон, който се сгъва като книга"}
{"url": "http://www.classa.bg/%D1%81%D0%B2%D1%8F%D1%82/item/380382-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D1%8A%D1%82-%D0%BD%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%BA%D0%B5%D0%BC%D0%B5%D1%80%D0%BE%D0%B2%D0%BE-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%BB%D0%B5%D0%B4-%D1%82%D1%80%D0%B0%D0%B3%D0%B8%D1%87%D0%BD%D0%B8%D1%8F-%D0%BF%D0%BE%D0%B6%D0%B0%D1%80-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80", "text": "Управителят на руската провинция Кемерово, Аман Тюлеев, реши да подаде оставка след пожара в търговски център, който отне живота на 64 души.   \"Направих всичко възможно, запознах се със семействата на жертвите, аз се опитах да се реши въпросът за помощта. Отново предлагам моите най-дълбоки съболезнования, но ние трябва да продължим да живеем\", каза Тюлеев в речта си, добавяйки, че оставката му е \"справедливо решение, обмислено и единствено правилното\".   \"С такова тежко бреме не може да се изпълнява поста на губернатор\", обясни политикът.   73-годишният Тюлеев е управлявал руската провинция от 1997 г. насам. Сегашният му мандат изтича през 2020 г.   Сред 64-те жертви на пожара, настъпил на 25 март в търговския център, имаше 41 деца. Самият губернатор загуби племенница в зловещия инцидент. По-рано през седмицата губернаторът лично се извини на руския президент Владимир Путин за трагедията и обеща да предостави цялата необходима помощ на семействата на жертвите.", "date": "2018.04.02", "title": "Губернаторът на провинция Кемерово подаде оставка след трагичния пожар в търговски център"}
{"url": "http://www.classa.bg/%D1%81%D0%B2%D1%8F%D1%82/item/380383-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D1%81%D0%B0%D1%89-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8%D1%82%D0%B5-%D1%81%D0%B8-%D0%B2%D0%BE%D0%B5%D0%BD%D0%BD%D0%B8-%D1%83%D1%87%D0%B5%D0%BD%D0%B8%D1%8F", "text": "Точно както е планирано, ново съвместно военно учение на Южна Корея и американските войски започна вчера, съобщава новинарската агенция Yonhap, цитирайки служители на отбраната от Южна Корея.   Според доклада, повече от 11 500 американски войници ще участват в това четириседмично обучение, наречено \"Foal Eagle\", заедно с около 300 000 южнокорейски войници.   Традиционно съюзниците обикновено започват тези учения, най-големите за годината, в края на февруари или началото на март, за период от два месеца. Тази година обаче военните изчакаха до края на олимпийските и параолимпийските игри в Пьончан за да ги започнат, като също така намалиха продължителността им до един месец.   Служителите уточняват, че в ученията тази година не се предвижда участието на важни стратегически активи на САЩ, като супер превозни средства или ядрени подводници.", "date": "2018.04.02", "title": "Южна Корея и САЩ възобновяват съвместните си военни учения"}
{"url": "http://www.classa.bg/%D1%81%D0%B2%D1%8F%D1%82/item/380384-%D1%81%D1%82%D0%B8%D0%BB%D1%8A%D1%82-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B8%D0%B7%D0%B8%D1%80%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BC%D1%80%D0%B5%D0%B6%D0%B8", "text": "Първата дама на Северна Корея веднага се превърна в хит в социалните мрежи в Китай, заради стила, показан при придружаване на съпруга й Ким Чен-ун, в изненадващото му посещение в Китай. Китайските модни експерти един през друг коментираха роклите на съпругата на севернокорейския лидер, съобщава South China Morning Post.   Ри Сол-джу, бивша звезда на песента в родината си, беше снимана от китайските медии да облече най-малко три различни комплекта дрехи по време на двудневния си престой в Пекин.   На церемонията по посрещане, Ри носеше късо яке с камилов цвят с подходяща пола и обувки в телесен цвят. Първата дама също носеше огърлица, обеци и ярка брошка, оформена като розово-златна пеперуда.   По време на посещението си в китайската академия на науките, Ри носеше бяло сако и ябълково зелена рокля, с кафява цветна брошка и кожена чанта. На официалния обяд с китайския президент с Си Дзинпин и съпругата му Пън Лиюен, съпругата на Ким Чен-ун носеше рокля от две части, цвят слонова кост с флорални орнаменти по врата и ръкави с меки къдри.   Уилям Танг Тат-чи, дизайнер от Хонг Конг, заяви, че стила на севернокорейската първа дама е \"изтънчен\", но в същото време \"поостарял\". Той обаче призна, че бил впечатляващо изненадан, тъй като тя идва от затворена страна, където достъпът до модата е ограничен. Ри все още е загадъчна фигура и малко неща са известни със сигурност за живота й. Ким обяви брака си с нея през 2012 г., а някои анализатори предполагат, че е родена през септември 1989 г., така че тя е вероятно на 28 години. Смята се, че двойката има три общи деца. Ким Чен-Йo, по-малката сестра на Ким Чен-ун, наскоро представила страната си на Зимните олимпийски игри в Южна Корея, се спекулира, че също е била в Пекин на тайно посещение, преди потвърждаване посещението на брат й.", "date": "2018.04.02", "title": "Стилът на съпругата на Ким Чен-ун революционизира китайските социални мрежи"}
{"url": "http://www.classa.bg/%D1%81%D0%B2%D1%8F%D1%82/item/380385-%D0%BD%D0%B5-%D1%81%D0%B8-%D0%B8%D0%B3%D1%80%D0%B0%D0%B9%D1%82%D0%B5-%D1%81%D1%8A%D1%81-%D1%81%D0%BC%D1%8A%D1%80%D1%82%D1%82%D0%B0-%D0%B8%D1%80%D0%B0%D0%BD-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%B2%D0%BE%D0%B9%D0%BD%D0%B0", "text": "Говорителят на Министерството на иранските външните работи, Бахрам Касеми, е разкритикувал силно Мохамед Бен Салман, след като Саудитският престолонаследник в скорошно интервю предположи възможността за война между двете страни след 10 или 15 години.   \"Това новак в делириум, който все още е твърде малък за ботушите си, или не знае какво е война, или не е учил история, или за съжаление не е говорил с разумно лице\" цитира Касеми Ал Джазира.   Освен това, говорителят каза, наследникът на трона в Рияд, на 32, \"да не си играе на зарове със смъртта\" и поиска висшите саудитски сановници да му напомнят за съдбата на бившия иракски лидер Саддам Хюсеин, постигнала го след като заговори \"за изтребление на иранската нация. \"   \"Мравката, която се опитва да се сравнява с орела, се втурва да загине\", изрецитира говорителят ирански стих, от поема от тринадесети век, след което поиска от персийските лингвисти на саудитското кралско семейство да преведат адекватно този стих на принца.   Реакцията на Министерството на външните работи на Иран идва след като Мохамед бин Салман в интервю за Wall Street Journal, публикувано в четвъртък призова международната общност да окаже икономически и политически натиск върху Иран, за да се избегне най-лошият сценарий: война между Саудитска Арабия и Иран, която може да се случи през следващото десетилетие.   Саудитският принц настоя, че новите санкции срещу Иран \"ще създадат по-голям натиск върху режима, а провал в тази област, е вероятно да доведе до война с Иран след 10-15 години.\"", "date": "2018.04.02", "title": "\"Не си играйте със смъртта\": Иран отговаря на Саудитския престолонаследник за възможна война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380377-%D0%B8%D0%BC%D0%B0-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5-%D0%B2-%D0%B3%D0%B5%D1%80%D0%B1-%D0%BC%D0%B5%D0%B6%D0%B4%D1%83-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "      „В момента има разделение в ГЕРБ между Бойко Борисов и Цветан Цветанов. Единият държи изпълнителната власт, другият – парламентарната. Видна е позицията на Цветанов, който е твърд атлантик, защитаващ страната на Америка и Англия с всяка капка от своята политическа енергия. Явно постоянните закуски, на които ходи през океана показват силно влияние на това, което прави в държавата. От друга страна – Борисов в момента е в ролята на балансьор.”     Това заяви пред БНР народният представител от ПГ на „БСП за България” Стоян Мирчев по повод решението на премиера, да не се гонят руски дипломати от страната ни. Той обясни, че Борисов е приел ролята на балансьор по време на европредседателството – първо с Турция, а сега с Русия. „Борисов осъзнава, че за него ще е пагубно, ако заеме солидарната позиция, която заема Цветанов, а именно крайната позиция, и то без никакви доказателства на този етап”, поясни той.   Според него въпросът сега е дали Борисов ще отстъпи пред партньорите от Англия и Америка, или ще намери сили да принизи Цветанов. „Радвам се, че Борисов се съгласи, защото бяхме подготвили декларация, която беше надполитическа и умерена, защитаваща българските национални интереси. ГЕРБ не се съгласиха с нея, но на практика премиерът Борисов се съгласи с нея”, добави Мирчев.   Народният представител бе категоричен, че България не може да има крайна позиция по темата, като редица европейски държави, подтикнати от Великобритания, която няма никакви неоспорими доказателства, че Русия има вина по казуса „Скрипал”. „Аз се радвам, че дъщерята на Скрипал се оправя от нервнопаралитичния газ, от който се умира за 60 секунди”, каза Мирчев.   „В момента светът се намира на прага на нова студена война и ние не бива да участваме в засилването на тези процеси, а да търсим възможност за затопляне на отношенията и да се предотвратят такива действия”, категоричен бе Мирчев. Той приведе примери с Австрия и Германия, като първата страна отказа да изгони руски дипломати, докато няма твърди доказателства, а втората замени едни дипломати с други.", "date": "2018.04.02", "title": "Има разделение в ГЕРБ между Борисов и Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380378-%D0%BD%D0%B8%D1%89%D0%B5%D1%82%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%B5%D0%B4%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8", "text": "Новата Студена война? Глупости, драги, тази война, било “студена” или “гореща”, не е прекъсвала поне хиляда години! И няма да прекъсне…   Гледам и слушам напоследък поредните напъни на “високо” интелигентни български политици и анализатори, които, ох Боже, се притесняват, че се повтарят годините на “Студената война”?!…   Уважаемите дами и господа, и драгите другарки и другари, очевидно имат предвид идеологическото противопоставяне между Източния “Комунистически блок” и Западната “Демократична общност” от предходната историческа ситуация, тоест преди 1989 г.?!…   Единствено Велислава Дърева се опита да осмисли този проблем в малко по-далечна перспектива от миналото, поне от сто години насам, което й прави чест! Друг е въпросът, че тази война има хилядолетно измерение, което поредните идеологически ограничени български политици и техния обслужващ “анализаторски” персонал няма как да проумеят!…   Защото, уважаеми и драги, тази възпроизвеждаща се война няма идеологически, а цивилизационен характер! Идеологическият сблъсък през целия ХХ в. е само конкретно, макар и замаскирано проявление, на хилядолетната война между Западната католическо-протестантска и Източната православна цивилизация, уважаеми и драги!…   Не знам как да ви го обясня по-просто, защото вие сте свикнали да четете бавно и трудно, а да се опитвате да обяснявате действителността лесно и просто, тоест чрез въобразените за истинни идеологически клишета! Няма как да стане, уважаеми дами и господа, драги ми другарки и другари, защото познанието е мъчително индивидуално преживяване, което носи лична тъга, а не масово ликуване от споделени “всеобщи” идеологически мантри!… Ще се опитам, все пак, макар че съм повтарял тези неща многократно, не само в книгите си, но и в коментарите си в Поглед Инфо…   Великата схизма от 1054 г. не е толкова по отношение на интерпретацията на триадата Господ-Отец, Господ-Син и Светия Дух, а също и на ролята на Пресветата Божия Майка Дева Мария, колкото спрямо амбициите на Римо-Католическата Църква за глобална хегемония, която дори регламентира човешкото убийство в “Името на Христос”!… Тази непомерна претенция за господство над света обаче, на първо място винаги е срещала, среща и ще среща съпротивата на Източната Православна Църква, тоест идеята на Европейския Запад да владее човечеството винаги минава през необходимостта да бъде унищожен Европейския Изток, поне хиляда години по-назад в историята!… А превръщането на Русия в многовековен Стълб на Православието съвсем естествено ще съсредоточи западната агресия тъкмо срещу нея – идеологическият камуфлаж през ХХ в. чрез измисленото противопоставяне между фашизъм и комунизъм в началото, и между демокрация и комунизъм впоследствие, само ще прикрива тъкмо тази хилядолетна вражда, тоест война, било “студена”, било “гореща”, в една или друга историческа ситуация! Сблъсъкът, уважаеми дами и господа, драги ми другарки и другари, винаги е бил цивилизационен, каквото и да ви говорят днешните измислени български политици и анализатори!… Войната винаги е била и ще бъде на първо място между Западната католическо-протестантска и Източната православна цивилизация, докато всичко останало е впоследствие, то идва след това!…   Големият парадокс, уважаеми и драги, който днешните “високо” образовани български политици и анализатори или не могат да разберат, или поради лични меркантилни причини не желаят да споделят, е, че България, която е неразделна част, дори чрез българската кирилица и субект на Източната православна цивилизация, след слугинският “цивилизационен избор” спрямо НАТО и Европейския съюз пребивава в лагера на собствения си цивилизационен враг – Западната католическо-протестантска цивилизация! Не знам дали можете да проумеете докрай днешният български абсурд, уважаеми и драги – да си хилядолетна част, дори и субект на Източната православна цивилизация, но днес да си политически, икономически и военен васал на нейния исторически цивилизационен враг – Западната католическо-протестантска цивилизация?!…   Знам, че скъпите ви “високо” образовани политици и анализатори няма как да проумеят тази днешна българска драма, която със сигурност ще досъсипе българската държава, но съм длъжен да ви предупредя, а пък вие правете това, което смятате за нужно!… Във всеки случай, нито индивидуалната, нито цивилизационната екзистенция, може да се възпроизвежда безпрепятствено, ако е лишена от собствената си идентичност!…   Това е положението, уважаеми дами и господа, драги ми другарки и другари!  ", "date": "2018.04.02", "title": "Нищетата на поредните български политици и анализатори!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380379-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D1%81%D1%82%D1%80%D0%B0%D1%81%D1%82%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0", "text": "Днес е Велики понеделник, първият ден от Страстната седмица за православните християни. През следващите седем дни до Великден църквата и вярващите посвещават на възпоменания за последните дни от земния живот на Спасителя Господ Иисус Христос - неговите страдания, кръстна смърт и погребение.   Всеки ден от тази седмица се нарича Велик и през него се извършват специални църковни служби.   На Велики понеделник Иисус Христос влиза в Йерусалимския храм и го намира пълен с търговци. Божият Син изгонил търговците, защото храмът е дом за молитва, а не тържище. В Евангелието се говори за проповедта на Иисус в храма и изреченото от него проклятие над безплодната смокиня - символ на човешката душа, която не познава молитвата, покаянието и не носи духовни плодове, припомня \"24 часа\".     На Велики вторник Христос проповядва в храма и дава своите последни нравствени наставления, разказва притчата за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.   На Великата сряда Христос е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.   На Велики четвъртък е произнесена смъртната присъда над Иисус Христос и е потвърдена от Пилат Понтийски.   Той е разпнат. Разпети петък е Денят на великите страдания на Иисус. Христос приел смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат; разпънат е на Голгота между двама разбойници и издъхва в мъки. Станало слънчево затъмнение и земетресение.   Великата събота е Ден на оплакването и погребението на Иисус Христос от майка му Света Богородица и жени, носещи миро. Гробът му е запечатан и пред него е поставена стража (вечерта в петъчния ден - тогава църквата отслужва Опело Христово).   На следващия ден е светлото Христово възкресение. Отново службата започва през нощта. Неделният ден е започнал от залез слънце на съботния ден. След полунощницата в църква свещеникът изнася светлината и призовава вярващите да дойдат и вземат светлина от незалязващата светлина, понеже Христос е възкръснал.", "date": "2018.04.02", "title": "Начало на Страстната седмица"}
{"url": "http://www.classa.bg/%D1%81%D0%B2%D1%8F%D1%82/item/380380-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D1%81%D1%82%D0%B0%D0%BD%D1%86%D0%B8%D1%8F-%D0%B8%D0%B7%D0%B3%D0%BE%D1%80%D1%8F-%D0%BD%D0%B0%D0%B4-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD", "text": "Космическата станция \"Тянгун-1\" се разруши изцяло при влизането си в земната атмосфера в понеделник над централната част на Южния Тихи океан, съобщиха от Китайската програма за пилотирани космически полети (CMSP).      Апаратът, който бе излязъл от контрол през 2016 година се завърна на Земята малко по-рано от предвиденото. По-рано съобщенията бяха, че падането е станало около 00:42 часа UTC, което означаваше над южната част на Атлантика край Сао Паоло. Именно така гласяха първите доклади.    След това мястото на падането бе променено заедно с часа \"По-голямата част от съоръжението се разруши във фазата на навлизане в атмосферата\" твърди агенцията в специално съобщение.    Рискът за човек да бъде засегнат от отломък с над 200 грама тегло беше 1 на 700 милиона. Хората нямат никакво основание да се притесняват, бяха съобщили от агенцията. Сателитът, чието падане бе предвидено през 2016 година, навлезе в плътните слоеве и се разруши над Тихия океан напълно около 00:15 часа UTC (03:15 часа бълг.вр.)", "date": "2018.04.02", "title": "Китайската станция изгоря над Тихия океан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380376-%D0%BF%D0%B5%D1%81%D1%82%D1%8F%D1%82-%D0%BE%D1%82-%D0%BC%D0%BB%D1%8F%D0%BA%D0%BE-%D0%B8-%D1%8F%D0%B9%D1%86%D0%B0-%D0%B2-%D0%BA%D0%BE%D0%B7%D1%83%D0%BD%D0%B0%D1%86%D0%B8%D1%82%D0%B5", "text": "  В най-разпространените козунаци в търговските вериги тази година не са открити синтетични багрила, но те изобилстват от Е-номера и заместители. В 11 от 16 продукта вместо мляко има заместители, а при една марка са спестени дори и яйцата или друг техен заместител. Това показва проучване на организацията \"Активни потребители\", което анализира състава на индустриално приготвени козунаци. Информацията е извлечена от етикетите, т. е. от това, което самите производители са декларирали. Отделно е проведен и лабораторен тест за наличие на оцветителя Е102 (тартразин). В проучването са включени 16 марки козунаци, закупени от търговски вериги и Женския пазар в София през март.   Преди 6 години изследване на „Активни потребители“ установи наличие на синтетични жълти багрила в козунаците, придаващи „апетитен“ цвят на продуктите вместо яйцата, напомнят от организацията. Тази година оттам са повторили и тестовете за наличие на жълти бои, за да разберат дали производителите продължават да използват тази спорна „иновация“ в иначе често рекламираните като „домашни“ и по „бабина рецепта“ козунаци.", "date": "2018.04.02", "title": "Пестят от мляко и яйца в козунаците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380371-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%82%D0%B8%D1%82-%D1%87%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86", "text": "  През осмия век животът на Христовата църква на Изток бил разстроен от иконоборческата ерес. Повечето от византийските императори от онова време сами били иконоборци, покровителствали иконоборците и издавали постановления и наредби срещу почитателите на светите икони.      Защитниците на православното учение били гонени, отстранявани от служение, заточвани и притеснявани по най-различни начини.    Поради това мнозина от тях доброволно напускали светския живот, уединявали се в пустинни места и там се предавали на молитва и духовни подвизи. Укрепнали духовно, те отново се връщали в градовете и ставали смели защитници на православното учение.   Такъв бил и блаженият и свят отец Тит. От малък той обикнал Христа, напуснал светския живот и станал монах. Целия си живот той прекарал в молитва и монашески подвизи, като проявявал кротост и смирение, любов към ближните и милосърдие. За този му свят живот Господ удостоил верния Си служител Тит с дар на чудотворство. Твърдо убеден в истината на православното учение по въпроса за почитанието на светите икони, преподобни Тит се проявил като непоколебим защитник на истината.", "date": "2018.04.02", "title": "Св. преподобни Тит Чудотворец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380372-2-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1512 г. - Испанският мореплавател Хуан Понсе де Леон достига източното американско крайбрежие и нарича полуострова Флорида.   1861 г. - Йосиф Соколски е ръкоположен от римския папа за архиепископ на Униатската църква в България.   1889 г. - Американецът Чарлз Хол патентова нов метод за производство на алуминий.   1912 г. - Проведени са първите изпитания на презокеанския лайнер Титаник.   1915 г. - В България е дадена амнистия за престъпления по печата, при избори и при публични събрания.   1917 г. - Първа световна война: Американският конгрес гласува САЩ да влязат във война с Германия.   1917 г. - С Декрета за отмяна на вероизповедалните и национални ограничения е премахната Линията на уседналост в Русия.   1924 г. - С Определение № 1 на Върховен касационен съд на основата на Закона за защита на държавата са забранени БКП, Партията на труда, БКМС и техните синдикални и кооперативни организации.   1956 г. - Започва Априлският пленум на ЦК на БКП, който осъжда култа към личността на Вълко Червенков, и Тодор Живков застава начело на БКП.   1958 г. - Националният съвет по аеронавтика на САЩ е преобразуван в НАСА.   1962 г. - Йемен става член на ЮНЕСКО.   1962 г. - Отбелязано е раждането на 8-милионния българин.   1964 г. - СССР изстрелва космическия апарат Зонд 1.   1972 г. - Актьорът Чарли Чаплин се завръща в САЩ за първи път, откакто е обявен за комунист по време на Маккартизма.   1978 г. - По CBS започва излъчването на сапунената опера Далас, което продължава 13 години.   1982 г. - Фолкландска война: Войната започва с нахлуването на Аржентина на Фолкландските острови.   1989 г. - Ясер Арафат е избран за президент на самопровъзгласилата се палестинска държава.   1992 г. - В Ню Йорк, мафиотският бос Джон Готи е осъден на доживотен затвор за убийства и рекет.   1996 г. - Русия и Беларус подписват договор за по-тясно политическо и икономическо сътрудничество в рамките на ОНД.   2004 г. - Членство на България в НАТО: С издигане на българското знаме в Брюксел се обявява присъединяването на България към НАТО.   2005 г. - Умира папа Йоан Павел II на 84-годишна възраст, милиони католици пътуват до Рим, Италия, за да му отдадат последна почит.  ", "date": "2018.04.02", "title": "2 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380373-%D0%B4%D0%BE%D1%81%D0%B8%D0%B5%D1%82%D0%BE-%D0%BD%D0%B0-%D1%8E%D0%BB%D0%B8%D1%8F-%D0%BA%D1%80%D1%8A%D1%81%D1%82%D0%B5%D0%B2%D0%B0-2-%E2%80%93-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D0%B5%D0%BD-%D0%B4%D0%B8%D0%B0%D0%BB%D0%BE%D0%B3-%D0%B8-%D0%BC%D0%B0%D0%BB%D0%BE%D1%86%D0%B5%D0%BD%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F", "text": "    Бел. ред.  – В следващите редове са извадки от досието на Юлия Кръстева, с псевдоним „Сабина” в документите на Първо главно на ДС. Тя изпадна в сложно положение, защото отрича категорично и заплашва със съд всеки, който публикува твърдения, че е сътрудничила на службите.   Публикуването на досието предизвика спорове сред силно чувствителните на тема ДС. Някои защитават Кръстева, изтъкват факта, че в досието няма писани от нея информации, а от офицери, които са разговаряли с нея и тя им е предавала маловажна или общоизвестна информация за хора от френските културни среди, за дейци на френската компартия и български емигранти.     Други изтъкват факта, че Кръстева-Сабина е била реален регистриран сътрудник на Първо главно на ДС, външното разузнаване, и смятата, че досието й е прочистено, както на други известни личности, още през 1990 г. Някои подчертават, че Кръстева е била на левичарски и промаоистки позиции.   Спорът повдига още веднъж въпроса за досиетата, който в България изглежда ще продължи и 50 години след падането на комунизма.   Юлия Кръстева заминава на специализация във Франция през 1966 г. Към онзи момент е била отлична студентка, преди това отлична ученичка, примерна комсомолка, работила е във в. „Народна младеж”. Родителите й не са от средите на тогавашната номенклатура, баща й е касиер на Светия синод.    При заминаването й офицер от ДС е разговарял с нея и поискал тя да им сътрудничи, като я предупредил, че в Париж ще я потърси човек от негово име. Кръстева се съгласила. В документите има информация, че с нея в Париж са се срещали двама офицери от ДС, тя приела да им помага. Регистрирана е като сътрудник чак през 1971 г., отбелязано е, че е „надеждна” и „на правилни идейно-политически позиции”.   Междувременно Кръстева става най-младия професор във Франция на 34 години, а по-нататък се утвърждава като изследователка – лингвист, семиотик, философ, психоаналитик, чието име и включено сред 100-те мислители на XX век класация на сп. „Форин Полиси“, редом с Умберто Еко, Орхан Памук, Вацлав Хавел и др.   …   И нтересен е диалогът между Кръстева и службите от момента, в който на родителите й през 1974 г. е отказано да посетят семейството на Кръстева във Франция. В този период диалогът се възобновява, но това е особен диалог. За него можем да съдим от информацията от 12.IV.1976 на „Антонов“:   „…Очевидно желае родителите й да дойдат, но се опитва да действа по начин, който е характерен за нея – да получи нещо от нас, без обаче насреща да даде нещо”. Антонов добавя и че „по-правилно ще е да се отиде на едно открито изясняване с нея – ще помага или не”.  През октомври 1975 г. Кръстева вече очаква дете. При среща с агент Кръстев „отхвърли моите намеци, че не показва готовност да помага на нашата страна или че се е ангажирала с противни на нашата тези”  В информация от 13.10.75 се казва:  „В работата с нея трябва да сме особено внимателни, за да не разкрие още в самото начало нашите интереси”. Същата информация гласи, че Кръстева се „оправдава” за подписан през 1968 г. апел в подкрепа на жертвите в Чехословакия. Обяснила е на агента, че „нямало как да откаже“.  Горе-долу по това време датира опита на службите да се насочат към съпруга на Кръстева. Намерения, за които по-нататък в досието спира да се споменава.  11.11.75, от Дринов:   „От известното на центъра и разказаното от Кръстева се направи извод, че Сабина няма сериозни възможности за провеждането от нея на активни мероприятия”…. „С такава възможност е съпругът й”. Според информацията тази възможност включва и „работа срещу Китай”. В документ „План за 1976 г.” от Антонов се нарежда „да се изяснят възможностите на Сабина и съпруга й за работа по обектите на проникване”.  Същевременно в края на 1975 г. Сабина „отлага осъществяването на среща по телефона за месец март“.  В дописка от 16 март 76 г. се казва, че:  „Моето мнение е, че бъдещото развитие на отношенията със Сабина (особено чрез мен) би се улеснило, ако се разреши на родителите й да дойдат във Франция“.   През 10.IV.78 г. в информация от Антонов е казано:  „Използвах случая да я питам дали Юда не е станал член на Комисията на интелектуалците. „Побърза да каже, че нито го е виждала, нито е чувала за него”.   В началото работното дело на Сабина, през II.1970 г. Любомиров пише, преразказвайки информация, получена от Юлия Кръстева:   „По време на чехословашките събития членът на ръководството на френската компартия Льороа нескрито за близкото обкръжение симпатизирал на либерализирането. След навлизане на войските на Варшавския пакт, същият взел отрицателно становище и осъдил тези наши действия. Впоследствие при корекция на позициите на партията и той коригирал официално своето становище, но в приятелски кръг продължавал да осъжда тези наши действия и досега“. (Информация за прояви на дейци от френската компартия“).  Във формуляр след информацията с по-дебел химикал е отбелязано, че тя е „малоценна“ и с блед и различен химикал, явно в различно време – че е „ценна“.   Следващата информация за отношението към събитията в Чехословакия, отново е определена като „малоценна“.  „Напоследък френската и периодична преса вдига много шум около публикуването на книга на чехословашкия писател Антонин Лием… Лием бил близък с Арагон и чрез него навлязъл в лит. среди”. „Източникът се познавал добре с Лием от посещенията му в България до 1966 г., когато той имал добро положение в Чехословакия като ръководител на сектор в културния живот на страната тогава”.   10.XII.70. Информация относно прояви на френската културна общественост. Определена като „малоценна“ и „неценна“, „откъслечна“, и най-важното - „несекретна“.   В същия документ най-долу, очевидно в опит да се въведе дисциплина, са дефинирани следните „постоянни задачи”:  „Да се старае да разкрива идеологически центрове във Франция, които водят различна работа срещу България и социалистическия лагер”.  Информациите от този период са придружавани с оценка „малоценна“.   На 22.III.1971 в работното дело е записано, че досега „са получени две информации” и относно тях се коментира, че: „Сведения от такъв характер не представляват интерес за Центъра, защото не изясняват задачи от плана или номенклатурни въпроси”.   Добавя се още, че „Задачи на източника не можем да поставим, защото от двете съобщения не се виждат възможностите”   На 5.5.71 Любомиров пише: „данните са много общи и известни, поради което остават неизползвани”.   Кръстева говори общоизвестни факти. В една от информациите ясно личи и резервираност да говори за него: „Съпругът й Филип написал нова книга – художествена, но пропита с елементи, обслужващи китайската кауза. Въздържа се да даде по-подробна характеристика”.   След среща, за която е съобщено, че Кръстева не се явява, на 8.III.72 тя „за първи път не бързаше да се прибере… Обяснявам си го със спора за ролята на левите организации”, казва Любомиров.   „Тъй като тя се опита, въпреки очевидното й антисъветско настроение, да ме убеждава, че водели разяснителна работа и то само на идеологическия фронт и не участвали в антисъветски манифестации, наложи се да й покажа апела-протест (срещу жертвите в Чехия). „Отговори, че е направила това от човещина и прочие несъстоятелни доводи”.   Агентът казва и, че Кръстева „отново е уклончива за среща”, добавяйки че въпреки това предлага да продължат връзката и да се чака мнение, докато се вземе окончателно становище по връзката.  За някои е непростим самия факт, че Кръстева формално се е съгласила да бъде сътрудник. Същевременно на база на съдържанието на досието може да се зададе въпросът доколко реално е сътрудничила и доколко това неутрализира формалното й съгласие.  Стереотипът за вписаните като сътрудници на Държавна сигурност,  споменат в началото на тази статия, заличава всички съществуващи нюанси на една такава принадлежност. А такива нюанси определено съществуват, както посочва и случаят „Сабина“. При всяко досие трябва да се има предвид, че съдържанието може да каже много повече от формата.  Остава и другият въпрос – дали отново поради стереотипи е възможно на едно и също съдържание да бъде различно погледнато според различните очи? Разбира се, че да.", "date": "2018.04.02", "title": "Досието на Юлия Кръстева 2. – Възобновен диалог и малоценна информация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380374-%D0%B4%D0%BD%D0%B8-%D0%BF%D1%80%D0%B5%D0%B4%D0%B8-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B0%D0%B3%D0%BD%D0%B5%D1%88%D0%BA%D0%BE%D1%82%D0%BE-%D1%81%D0%BA%D0%BE%D1%87%D0%B8", "text": "Седмица преди Великден сме свидетели на скок в цената на агнешкото месо в търговските обекти в цялата страна. Тази година килограм българско агнешко месо струва средно между 13 и 16 лева, за разлика от вносното, което е значително по-евтино.   Въпреки това обаче изкупната цена от фермите на родните производители е 5 лева за килограм живо тегло, което според тях не стига дори за покриването на разходите им.     И въпреки че фермерите са принудени да продават стоката си толкова евтино, в търговските обекти цената на агнешкото месо започва от 13, а на места достига и до рекордните 16 лева за килограм.   Повечето хора са категорични, че заради изключително високата цена тази година няма да купят агнешко за празника, информира Bulgaria ON AIR.   А преди празника от Агенцията по безопасност на храните вече започнаха масови проверки за качеството и произхода на яйцата, козунаците и месото в цялата страна.", "date": "2018.04.02", "title": "Дни преди Великден цената на агнешкото скочи!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380375-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%83%D0%B1%D0%B5%D0%B6%D0%B8%D1%89%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B8%D0%B7%D0%B3%D0%BE%D0%BD%D0%B5%D0%BD%D0%B8-%D1%80%D1%83%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8-%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8", "text": "Сидеров се е заклел във вечна любов на Бойко Борисов и е обещал, че поне една година няма го нарича „курв@”, а Каракачанов и Симеонов изразили своето мнение, че това е по-добра новина и от съобщението, че китайският космически боклук няма да падне върху територията на страната ни.      По оповод на това решение, Корнелия Нинова в свой пост във Фейсбук написа: „Другарю Борисов, с вас вече освен по мъжки, мога да се разбера и по женски. Молодец!“   В мотивите си премиера посочва, че като председатели на съвета на Европа, ние трябва да бъдем солидарни с нашите европартньори и съюзниците ни от NATO и с това решение даваме възможност на всички държави да си разчистят кагебейско-путинския бардак по посолствата, а ние ще ги съберем тук за да са под око и да не могат да тровят този или онзи из свободния свят.    От друга страна в България има няколокостотин хиляди имота – жилища и апартаменти на руски граждани, които стоят празни и хващат паежини в момента и така ще ги напълним и почиситим за лятото. Най-важният аргумент за това свое решение, Борисов формулира така:   „Като дойдат тук братушките, ще ги пусна на Цацаров и на Гешев да ги разследват и разпитат за Скрипал. И ще установим истината за да я кажем на целия свят! Както установихме истината за Яневагейт, за ЧЕЗ, за източените милиарди от ДДС, за стотиците показни убийства, за КТБ, за аферата с Мишо Бирата, за „ало, Ваньо“, за Белене и тн. Ако трябва ще им дам и Цецоу да им помага, дори Пеевски съм готов да го направя шеф на ДАНС, само и само да излезе истината и да спасим света и западните Балкани от война.” Край на цитата.   БОЕЦ оставяме без коментар това решение, но си запазваме правото д коментираме друг път.    ", "date": "2018.04.02", "title": "България предлага убежище на всички изгонени руски шпиони и дипломати!"}
{"url": "http://www.classa.bg/%D1%81%D0%B2%D1%8F%D1%82/item/380367-%D0%BA%D1%80%D0%B0%D0%B9-%D0%BD%D0%B0-%D0%B3%D0%B5%D0%BE%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D1%82%D0%BE%D0%B2%D0%B0", "text": "От днес - 1 април, влиза в сила регламентът, който ще позволи да ползваме в целия Европейски съюз абонамента си за онлайн цифрови услуги. „Съвсем наистина и в никакъв случай на шега ще можете да използвате вече всеки един онлайн закупен абонамент за филми, музика, игри, книги навсякъде в Европа, както го правите сега у дома. До този момент не беше възможно да използвате абонаментите като HBO Go, или Нетфликс, или Спотифай, когато сте ги закупили у дома и пътувате в чужбина по работа или на почивка. Това вече ще бъде възможно благодарение на правилата, които приехме в Европейския парламент\", заяви Ева Майдел, евродепутат от ГЕРБ/ЕНП. Каква е целта на регламента?      Целта е да се гарантира, че европейските граждани, които купуват или се абонират за филми, спортни предавания, музика, електронни книги и игри в своята държава членка по произход, имат достъп до тях, когато пътуват или временно пребивават в друга държава от ЕС.    Кой ще извлече полза от новите правила? Потребителите, които пребивават в ЕС: благодарение на новите правила те ще могат да гледат филми и спортни събития, да слушат музика, да изтеглят електронни книги или да играят на електронни игри, когато посещават или временно пребивават в други държави от ЕС. Доставчиците на услуги за онлайн съдържание: те ще могат да осигуряват трансгранична преносимост на онлайн съдържание за своите абонати, без да се налага да придобиват лицензи за други територии, в които абонатите им пребивават временно. Интересите на носителите на права са защитени, за да се избегнат злоупотреби. Трябва ли доставчикът да предлага същата услуга, независимо къде пътува абонатът? Какво ще стане с услуги за видео по заявка, като например Netflix, които се предлагат в повече от една държава в ЕС?    Да, доставчиците на платени услуги за онлайн съдържание (като услугите за излъчване онлайн на филми, телевизионни предавания или музика) са длъжни да предоставят на своите абонати същата услуга, където и да се намира абонатът в ЕС. Услугата трябва да се предоставя в други държави членки по същия начин, както в държавата членка на пребиваване. За Netflix например, ако временно сте в чужбина, навсякъде в ЕС ще имате достъп до същия подбор (или каталог), който ползвате вкъщи. Новите правила не възпрепятстват доставчиците на услуги да предлагат допълнителни възможности на своите потребители, когато са в чужбина — като достъп до съдържание в държавата, в която пътуват. Доставчикът на услуги сам решава дали да позволи, или да поддържа достъп до местното съдържание, в допълнение към задължението си съгласно регламента. Има ли ограничение във времето?    Какво се предвижда за случаите, когато човек живее в една държава, а работи в друга и всеки ден пътува? Регламентът за преносимостта обхваща ситуации, в които абонатите временно са в чужбина. В регламента не се дава определение на това понятие. Това, което се има предвид обаче, е абонатът да се намира в държава членка, различна от неговата държава членка на пребиваване.    Обхванати са различни случаи, включително ваканционни и служебни пътувания. Новите правила не съдържат ограничения за срока, през който потребителят може да използва възможността за преносимост, ако пребивава в друга държава членка. Доставчиците на услуги следва да информират своите абонати за точните условия на офертите си за преносимост. Например ако живеете в Белгия и там се абонирате за платена услуга за стрийминг на музика, в други държави членки ще имате достъп до същия подбор от музика, както у дома си в Белгия.    За Вас това онлайн съдържание ще бъде преносимо и когато ежедневно пътувате до друга държава членка, като например Франция или Люксембург. Как доставчиците на услуги за съдържание ще проверяват държавата на пребиваване на своите потребители? Доставчикът на услуги ще трябва да проверява държавата на пребиваване на абоната. Това ще се прави при сключване и подновяване на договора. Доставчиците на услуги ще могат да проверяват държавата на пребиваване, като използват информация, предоставена от абоната.    Регламентът съдържа изчерпателен списък на средствата, чрез които може да се извършва тази проверка, така че да не се нарушава неприкосновеността на личния живот на потребителите. Може да се използват например данни за извършено плащане, документ за платена лицензионна такса за радиотелевизионни услуги, договор за интернет или телефонна връзка, проверка на IP адреси или декларация на абоната за адреса му на пребиваване. Доставчикът на услуги ще може да прилага не повече от две средства за проверка от списъка, включен в регламента. Всякаква обработка на лични данни трябва да се извършва в съответствие с правилата на ЕС за защита на данните. Регламентът прилага ли се и за безплатни онлайн услуги?    Доставчиците на безплатни услуги за онлайн съдържание имат възможност да избират дали да се възползват от новите правила. След като веднъж решат да участват и позволят преносимост съгласно регламента, за тях ще се прилагат всички правила по същия начин, както за платените услуги.    Това означава, че абонатите ще трябва да се регистрират, за да могат да имат достъп до съдържанието и да го използват, когато са временно в чужбина, а доставчиците на услуги ще трябва да проверяват държавата членка на пребиваване на абоната.    Как може потребителят да знае кои безплатни онлайн услуги са обхванати? Ако доставчиците на безплатни услуги за онлайн съдържание решат да се възползват от новите правила за преносимост, те са длъжни да информират своите абонати за решението си, преди да предоставят услугата. Тази информация може да се публикува например на уебсайтовете на доставчиците. Обхванати ли са обществените радио- и телевизионни оператори? Мога ли да гледам BBC, Arte и други програми?    Обхванатите от регламента услуги за онлайн съдържание може да включват и услуги, които се предлагат от обществени радио- и телевизионни оператори. Даден оператор влиза в обхвата на регламента, ако са изпълнени следните условия: потребителят вече има достъп до услугите посредством различни устройства и не е ограничен само до една конкретна инфраструктура, телевизионните програми са достъпни за потребители, чиято държава на пребиваване е проверена от доставчика, и услугите за онлайн съдържание се предоставят срещу заплащане или доставчикът доброволно е решил да се възползва от новите правила за преносимост. Мога ли да гледам филми на радио- и телевизионни оператори онлайн в друга държава — например да гледам в Белгия филми на испанска или естонска телевизия?    Ако даден радио- и телевизионен оператор, който излъчва онлайн съдържание във Вашата държава членка по произход, е обхванат от новите правила за преносимост, ще можете да гледате това съдържание, докато се намирате временно в друга държава членка. За разлика от това, новите правила за преносимост не обхващат достъпа от Вашата държава по произход до съдържание, което се предлага в друга държава членка.    За някои телевизионни и радиопрограми обаче потребителите биха могли да се ползват от разпоредбите на предложения Регламент относно онлайн предавания на излъчващите организации и за препредаването на телевизионни и радиопрограми, по който в момента се водят преговори. Така радио- и телевизионните оператори и продуцентите ще разполагат с допълнителна възможност да предоставят трансграничен достъп до повече програми (вж. информационния документ).    Какви проблеми решава регламентът? Хората, които пътуват или временно пребивават в други държави от ЕС, често се сблъскват с ограничения — достъпът им до услугите за онлайн съдържание може да бъде прекъснат или ограничен. За много хора — особено при кратки пътувания — не е удобно да купуват абонамент за местна услуга; понякога предпочитаните от тях филми и сериали не се излъчват или са само на чужд език. Абонат, който се опитва да гледа филми, използвайки своя скандинавски абонамент за Home Box Office (HBO), докато е на почивка в Италия, вижда съобщение, че услугата „е достъпна само в Швеция, Норвегия, Дания и Финландия\". Френски потребител на онлайн услугата MyTF1 за филми и сериали не може да вземе под наем нов филм по време на своята командировка в Обединеното кралство.    Потребителите например са можели да гледат само съдържанието, което вече са изтеглили на своето преносимо устройство. Потребителите на белгийската услуга за филми Universciné не трябва да забравят да изтеглят филма, който са взели под наем, преди да предприемат пътуване в друга държава от ЕС. Те не могат да използват възможността за стрийминг или да изтеглят филми, когато са извън своята държава. Тези проблеми ще бъдат решени чрез новите правила за преносимост. Ограниченията във връзка с преносимостта на абонаменти за онлайн музикални услуги (като Spotify или Deezer) или електронни книги са по-незначителни. Не е изключено обаче в бъдеще да се появят ограничения, затова днешните правила са важни и за тези услуги. Новите правила отнасят ли се за преносимостта на онлайн абонаментите за спортни предавания? Да, ще бъдат обхванати различни услуги за онлайн спортно съдържание.    Тук се включват услуги, при които спортните предавания са част от платена услуга за телевизионно онлайн съдържание (напр. услуги за стрийминг, като Zattoo в Германия) или от пакет за онлайн услуги (напр. Sky Go), както и случаите, когато спортни организатори създават специална услуга за онлайн съдържание. Доставчикът на услуги ще може ли да налага такса за преносимост?    Не, съгласно новите правила доставчиците на онлайн съдържание няма да могат да налагат на абонатите допълнителни такси за трансграничната преносимост на своето съдържание. Какво предвиждат новите правила за случаите, когато доставчикът на услуга започне да ограничава музикалните произведения, филмите или игрите, които са достъпни при пътуване в чужбина? Когато пътуват, абонатите на платени услуги за онлайн съдържание и на включени в обхвата безплатни услуги за онлайн съдържание ще имат същия достъп до тези услуги, както в своята държава членка. Това означава, че в другата държава членка достъпът до услугата ще бъде същият, както у дома: ще се предлага същото съдържание, в същия обхват, на същия брой устройства и със същия брой функционални възможности.    Всякакви действия, които доставчикът би могъл да предприеме, за да попречи на абонатите да имат достъп или да ползват услугата, докато са временно в друга държава членка — например ограничения във функционалните възможности на услугата — са в противоречие с регламента. Това означава, че доставчикът не може да ограничава каталозите от заглавия на музикални произведения, филми или телевизионни сериали, които са на разположение, когато пътувате в друга държава членка.    Основните доставчици на онлайн съдържание имат ли техническа готовност да прилагат новия регламент от днес, 1 април? Комисията поддържа тясна връзка с основните доставчици на услуги за онлайн съдържание (като платформи за телевизионни предавания, филми, музика, спорт и др.) и получи от тях положителни отзиви, според които въвеждането на новите правила за преносимост протича гладко и по график. Според сведенията, с които разполагаме, възникналите проблеми вече се преодоляват. Комисията ще продължава да следи отблизо този процес.    Регламентът е задължителен по отношение на платените услуги. Доставчиците на безплатно съдържание могат да решат да се възползват от новите правила, но за тях това не е задължително. Някои доставчици на услуги вече обявиха намерението си да се включат (YLE във Финландия, RTBF в Белгия). Сега, след като новите правила започнат да се прилагат, Комисията очаква и други да последват примера им.    ", "date": "2018.04.02", "title": "Край на геоблокирането! Вижте какво означава това"}
{"url": "http://www.classa.bg/%D1%81%D0%B2%D1%8F%D1%82/item/380368-%D0%BD%D0%B0%D0%B4-1000-%D1%82%D1%83%D1%80%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B1%D1%8F%D0%B3%D0%B0%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B5%D1%80%D0%B4%D0%BE%D0%B3%D0%B0%D0%BD", "text": "Всички те са обвинени от властите в родината си „участие в опита за държавен преврат\" Над 1000 турски дипломати, държавни служители и членове на техните семейства са кандидатствали за убежище в Германия след осуетения опит за преврат в Турция през юли 2016 г., предаде ДПА, цитирана от БТА.     До началото на март са подадени 288 молби от турски граждани с дипломатически паспорт и 772 от турци със служебни паспорти, съобщи германската федерална служба за мигранти и бежанци.     Турският президент Реджеп Тайип Ердоган обяви извънредно положение и предприе чистка на политическите си опоненти и предполагаемите поддръжници на преврата, припомня ДПА. Около 50 000 души бяха изпратени в затвора, а други 150 000 държавни служители бяха уволнени или временно отстранени от длъжност.   Само през 2018 г. над 1400 турски граждани са кандидатствали за убежище в Германия. Общият брой на молбите за миналата година е достигнал около 8500, като повече от една четвърт от тях са били удовлетворени. През 2016 г. са одобрени само 8 процента от близо 5700 молби за убежище от турски граждани.", "date": "2018.04.02", "title": "Над 1000 турски дипломати бягат в Германия заради Ердоган"}
{"url": "http://www.classa.bg/%D1%81%D0%B2%D1%8F%D1%82/item/380369-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D1%81%D0%BB%D1%83%D1%87%D0%B0%D1%8F%D1%82-%D1%81%D0%BA%D1%80%D0%B8%D0%BF%D0%B0%D0%BB-%D1%89%D0%B5-%D1%81%D0%B5-%D0%BE%D1%82%D1%80%D0%B0%D0%B7%D0%B8-%D0%BD%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Отношението към проекта „трябва да бъде преразгледано от политически, икономически и етични съображения\", смята президентът на Украйна   Украинският президент Петро Порошенко смята, че инцидентът в Солсбъри с бившия руски шпионин Сергей Скрипал ще има последствия при реализирането на проекта за газопровода „Северен поток-2\", предава Нова тв.     „Убеден съм, че нападението с използване на отровно вещество в британския град Солсбъри ще има последствия за „Северен поток-2\", заяви президентът Порошенко в публикувано интервю в германската медийна група „Функе\", цитирано от телевизията. Порошенко заяви, че отношението към проекта „трябва да бъде преразгледано от политически, икономически и етични съображения\".     Порошенко отбеляза, че при реализирането на „Северен поток-2\" поради намаляване на транзита на газ Киев ще губи годишно около 2 млрд. долара. „Освен това „Газпром\" може рязко да съкрати доставките на газ от Европа на Украйна, което може да доведе до отслабване на страната ни\", твърди държавният глава.   До момента разрешение за строителството и експлоатацията на газопровода е издадено само от Федералната служба за навигация и хидрография на Германия. Сега следва проектът да получи разрешение от националните регулатори на още четири държави, през чиито територии ще преминава тръбата – Русия, Финландия, Швеция и Дания.", "date": "2018.04.02", "title": "Порошенко: Случаят \"Скрипал\" ще се отрази на \"Северен поток-2\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380370-%D1%81%D0%B5%D0%BA%D1%81,-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA,-%D0%B1%D0%B5%D0%B7-%D1%80%D0%BE%D0%BA%D0%B5%D0%BD%D0%B4%D1%80%D0%BE%D0%BB", "text": "Махмурлукът може да има хиляди медицински обяснения, но причината е само една – и не е онова, което си мислите, а това, което си казвате сутрин, когато главата е по-тежка от задника, едното око гледа наляво, а другото – накъдето му падне, стените се местят, а вратата се отваря винаги на другата страна. Какво си казвате? Ами – деветдесет процента от българите ругаят главата си проста за стореното предишния ден.     Добре че е „МОНИТОР”, да ни вдигне самочувствието и увереността, че не сме толкова прости – той препоръчва просто лечебно средство –  „Сексът помага срещу махмурлук” . Организмът произвеждал незнамкакво си, което  . А, доколкото не винаги след алкохолни подвизи в леглото може да се открие сродна душа, вестникът препоръчва и друго –   В общи линии – самостоятелно.     Когато човек чете подобни препоръки, започва да се съмнява, че писалият ги изобщо някога се е напивал. Да не говорим за другото. Не е добре да се работи само по източници, братя, живата практика е истинският учител!   В „24 часа” откриваме как една благородна инициатива може да се превърне в пародия – на церемонията за награждаване на достойните българи според вестника „ Достойните благодарят от учителите до Вселената”.  Както на всяко награждаване, хората благодарят – на родителите, на децата, на учителите си, един – на Господ, а друг –    А Той? Премиерът? Неговата благодарност е откроена с едър шрифт – както се полага на премиерска – „Благодаря, че сте в България и сте останали във Враца”. Нерде Вселената, нерде Враца, би рекъл някой на майчиния си език, но кои сме ние, та да преценяваме благодарностите Му!   „СТАНДАРТ” пък ни разбива с криминалното си откритие – жестоко битово убийство в Пловдив се оказа разкрито не от кого да е –  . Малко съчувствие към трагедията не би навредило, но по-важ­ното е хартията на вестника да се продава, нали така!   „ТАБЛОИД” скача с главата надолу в политиката с анализа на гимнастическите умения на президента –  „След коремно от Радев чакаме шпагат от Деси” . Пробвахме да открием нещо като ирония в написаното – дори заехме лупата, с която секретарката разчита неграмотните почерци в писмата – няма такова нещо.      От политиката таблоидното издание се пре­хвърля към природните аномалии –  „Американец се хвали с два члена” , разобличаване на легенди –  „Майка Тереза била мафиотка, обирала трупове”  и – отново здравни препоръки:  „Халюциногенните гъби лекуват депресия”. Ако страдате от махмурлук и препоръчаното в началото лечение не помогне, със сигурност ще изпаднете в депресия поне до обяд – хапнете гъбка, ще ви стане по-добре!   А вестника можете да пуснете в синия контейнер, та поне да има някаква полза от него.", "date": "2018.04.02", "title": "Секс, махмурлук, без рокендрол"}
{"url": "http://www.classa.bg/%D1%81%D0%B2%D1%8F%D1%82/item/380365-%D1%81%D0%BA%D1%80%D0%B8%D0%BF%D0%B0%D0%BB-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%BD%D0%B0%D0%BF%D1%8A%D0%BB%D0%BD%D0%BE-%D0%BE%D0%BA%D0%B0%D0%B7%D0%B0-%D1%81%D0%B5,-%D1%87%D0%B5-%D1%82%D0%BE%D0%B2%D0%B0-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D0%B5-%D1%82%D0%BE%D0%B9", "text": "Оставете го тоя Скрипал вече, стига сте се престрували, че ви пука или знаете нещо. Използвахме го за привличане на внимание, но той така или иначе е в тази роля. Ако на първи април не можем да си позволим фалшива новина, значи нещата наистина са прецакани.     А сега по същество. Ще бистрим геополитиката, за да не останем и ние по-назад.    Представяте ли си за секунда, ако този човечец и дъщеря му не живееха в китното Солсбъри, а в Родъръм. В единия случай съчувстваме на Великобритания, която не желае на нейна територия да се разлива новичок, без значение пресен или изветрял.   За Бога, Тери Пратчет живееше наблизо и Солсбъри звучи като място, с което свестният човек е нормално да е солидарен. В Родъръм пък избухна нечуван скандал с посегателство над деца, пакистански насилници и политически чадъри (да не се бъркат с шпионските). Самата Великобритания не би била солидарна с Родъръм, ако там се пусне нервно-паралитичен газ за домакински нужди.   Ех, Великобританийо, не те знаем колко точно си Велика, ама много те мислим напоследък.    То ни така, ни иначе. Хем не щеш да си в едно европейско семейство с нас и ни мислиш за най-долни муфти, които хрантутиш, хем искаш ние да те харесваме по принцип. За себе си си права, но, ти, уважаема, вече не си само Премиършип, Бийтълс и „гласовете на българите в чужбина\".   Една грамадна каша от проблеми си и сме напълно солидарни с теб, че искаш да се хванеш за нещо голямо и стабилно като нова Студена война. Наистина ли правиш тая услуга на Путин като го кастваш в ролята на Великия злодей?   Не го ли виждаш, че е едно плешиво чиче с ботокс, оглавило друга проблемна каша, при това смачкана икономически. (Тук сега и русофили, и русофоби плюнчат калема, да обяснят как не е баш така).   Ако твоето е тежката менопауза на една империя, неговото е класическото „на гол тумбак чифте пищови\" на повехналата мъжественост. Новичокът за вас си е чист феромон.   Възбудата е във въздуха, баба и дядо ще си спомнят май младините. Сега да видим кой ще се опита да е отгоре с вехтите си скелети от гардероба.   Колко детинско и незряло е да разсъждаваме така, нали?! Хайде да поиграем на големи, викате. Да се престорим, че не сме мърлявите циганчета на Студената война, вечните просяци, без значение на чия улица са клекнали.   Европа е щедра на кинти от фондове, ама са много меки с бежанците. Руснаците имат горива, обаче не дават да гъкнеш. Ето ви основата на политическото ни позициониране с всичките му проблеми, но разбира се, играем го, че казусът е едва ли не културен и се делим на разцноцветни комсомолци. Българската Цветница е далеч по-добро име за национално описание от Великден, Коледа или Гергьовден.   Ние с вас изпуснахме момента да пораснем, уви.    И точно сега е малко нелепо да го очакваме от себе си. Или от някого, когото сме избрали да е главатар на хлапашката ни квартална банда. Нали знаете, че нито на Изток, нито на Запад ни имат за кой знае колко свестни, и това, уви, не е от тия дни.   Ние сме си тук в ролята на подхвърлено дете и цял живот се чувстваме такива, нищо, че вече сме досадни 40 годишни девственици, които още живеят ту при единия, ту при другия от техните. Имахме право на избор, викате. Избор към кого от нежелаещите да ни отглеждат да наклоним везните на привременните мерки.    Поредният пропуснат шанс да се почувстваме като част от нечие дисфункционално семейството.   Единствената ни останала утеха е да си мислим, че сме важни за някого и за нас се карат мама и тате, а не за да си разделят окаяното имущество след поредния развод.   Нали за нас се карате, ей, големите? Моля ви, излъжете  ни, че сме ви важни, поне да не ни е напразно цивренето и страховете, че ще останем пак гладни насред собственото си напишкано.", "date": "2018.04.02", "title": "Скрипал се възстанови напълно! Оказа се, че това изобщо не е той!"}
{"url": "http://www.classa.bg/%D1%81%D0%B2%D1%8F%D1%82/item/380366-%D0%BD%D0%B5-%D0%B5-%D0%B2%D1%8F%D1%80%D0%B0-%D0%B2-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8%D1%82%D0%B5-%D0%B2%D1%8F%D1%80%D0%B0-%D0%B2-%D1%85%D0%BE%D1%80%D0%B0%D1%82%D0%B0-%D0%B5", "text": "На 1 април 1976-а в Деня на шегата съвсем не на шега се появява компания, която вече 42 години стои зад някои от най-важните технологични открития. В основата на Apple Computer Inc., както се казва първоначално, са Стийв Возняк и Стийв Джобс.   Още отначало си проличава, че Джобс е едновременно човек с невероятни идеи, вдъхновение за целия екип, но и труден характер .   Почти не може да бъде разубеден в спор и държи всичко да е по конец. През 1984-а той дори е премахнат от борда на директорите с аргумента, че вреди на компанията с прекомерните си претенции.   Въпреки че следващият му проект - NeXT - се оказва сравнително успешен, така и не става сред водещите играчи в индустрията на Силициевата долина.   През 1996-а именно Apple купуват NeXT и Джобс официално се връща в собствената си компания. След завръщането му се появява операционната система на Apple - Mac OS, както и новия продукт - iMAC.   Успехите за технологичния гигант започват да идват един след друг и Джобс има главна роля за това.    През януари 2007-а по негово настояване от името на компанията отпада думата \"Computer\"- доказателство, че има желание да се развива в много повече области.   Интересно е, че в продължение на няколко години той работи буквално за 1 долар на годинa, но това не му пречи да е изключителен перфекционист. Носят се истински легенди за начините, по които постига амбициите си. Слуховете стигат до това, че вместо да промени детайли, които го дразнят, Джобс е карал служителите си да започват от абсолютната нула наново, за да изглежда всичко, както е решил.   Стийв е известен и с вдъхновяващите си лекции, на които заедно с педантичната му личност истински проличава чарът и въздействието, които той може да оказва над околните.   И колкото и противоречив да беше Джобс, няма как да не се вдъхновим от тези 13 цитата на съоснователя на Apple Inc...   \"За мен няма значение дали ще съм най-богатият човек в гробището. Да си легна вечер и да знам, че съм направил нещо прекрасно - ето това има значение за мен\"   \"Хората, които са достатъчно луди, за да си мислят, че могат да променят света, са тези, които всъщност го правят\"   \"Бъдете мярка за качество. Някои хора не са свикнали да работят в среда, в която се очаква съвършенство\"   \"През последните 33 години се поглеждам в огледалото и се питам 'Ако днес беше последният ден от живота ми, щях ли да искам да правя това, което правя'. И ако отговорът е 'Не' твърде много дни подред - знам, че трябва да променя нещо\"   \"Убеден съм, че половината от това, което дели успешните предприемачи от неуспешните, е постоянството\"   \"Винаги съм бил заинтригуван от по-революционните промени. Не знам защо. Може би защото са по-трудни. Те са далеч по-стресиращи. И обикновено минаваш през период, в който всички ти казват, че си пълен провал\"   \"Да ме уволнят от Apple беше най-хубавото, което ми се е случвало някога. Тежестта на успеха беше заменена от лекотата на това да бъдеш начинаещ отново. Това беше един от най-креативните периоди в живота ми\"   \"Любимите ми неща в живота не струват пари. Очевидно е, че най-ценният ресурс, с който разполагаме, е времето\"   \"Горд съм толкова с нещата, които сме направили, толкова и с тези, които не сме. Иновациите означават да казваш 'Не' на много неща\"   \"Трябва да имате смелостта да следвате сърцето и интуицията си. Те някак си знаят какви всъщност искате да сте\"   \"Когато сте дърводелец, правейки красив скрин, вие няма да използвате за гърба му шперплат, въпреки че ще гледа към стената и никой няма да го вижда. Ще знаете, че е там и затова ще използвате красиво парче дърво. За да спите спокойно през нощта, заради естетиката и заради качеството\".   \"Дизайнът не е просто начинът, по който нещо изглежда или се усеща. Дизайнът е в това как работи\".   \"За мен не е вяра в технологиите. Вяра в хората е\"   И понеже Джобс не беше човек на излишния драматизъм и сълзи, завършваме с едно от многото мемета с него и с Бил Гейтс, с който Стийв поддържа приятелски отношения:          ", "date": "2018.04.02", "title": "\"Не е вяра в технологиите. Вяра в хората е\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380358-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D1%81%D0%B8-%D0%BF%D1%80%D0%B8%D0%B1%D1%80%D0%B0-%D0%BA%D1%80%D1%8A%D1%88%D0%BA%D0%B0%D1%87%D0%B0", "text": "Поп дивата Мария Илиева си прибра кръшкача Георги Михайлов, от когото роди син преди месеци. Певицата прости на младока забежките с други жени, но и му спря достъпа до социалните мрежи, пише \"Телеграф\". Само преди седмици изтекоха тайни чатове на Георги с млади момичета. На един от тях се виждаше как певецът изпраща сърчица на непозната в инстаграм, а друго момиче се обръща към него с „мечо\".      Само няколко дни след издънката, всички профили на Георги бяха затрити. Той изчезна от социалните мрежи, а малко по-рано този месец Мария Илиева обясни, че двамата не живеят под един покрив, оправдавайки се, че любимият й е зает с бизнесдела.    Запознати до двамата споделят, че изчезването на Георги от интернет не е случайно и причината за това е големият скандал, който изпълнителката му вдигнала, след като видяла флиртовете му с други жени. Звездата била бясна от своеволното поведение на мъжа си, който по този начин уронвал имиджа й. Мария била категорична, че ако флиртовете на мъжа й не приключат, няма да му позволи да вижда сина им.    Бизнесменът не искал да се кара с майката на малкия Александър, заради което предпочел да бъде мъж под чехъл, само и само певицата да е доволна. Обещанието, че няма да се закача с други жени обаче, не било достатъчно за изпълнителката. Тя го принудила да заличи профилите си навсякъде и да спре да се занимава с други жени.", "date": "2018.04.02", "title": "Мария Илиева си прибра кръшкача"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380359-%D0%B3%D0%BE%D0%BB-%D0%B1%D0%B0%D0%BD%D0%B4%D0%B8%D1%82-%D0%B8%D0%B7%D0%B2%D1%8A%D1%80%D1%88%D0%B8-%D0%BA%D1%83%D0%BF-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F", "text": "Млад жител на руския град Иркутск извърши куп престъпления в рамките на няколко часа. В малките часове на 27 март почерпеният младеж откраднал лек автомобил, с който малко по-късно катастрофирал.  \r\n   След като зарязал ударената кола, решил да се разходи както майка го е родила в едно от местните заведения.  \r\n   \r\n   За капак се намъкнал в чужд вход и задигнал саксия.  \r\n   Полицията в Иркутск разпространи видео, в което призовава всички жители на града да окажат съдействие с цел установяване самоличността на младия човек. \r\n    В крайна сметка, осъзнавайки какви ги е натворил, младежът сам се предал в полицията. \r\n        ", "date": "2018.04.02", "title": "Гол бандит извърши куп престъпления"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380360-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Необходимо е, да съберете волята си в юмрук и да работите, докато трудът ви, не донесе плодове. Ако ситуацията във финансовата сфера се промени към по-добро, не бързайте да харчичте пари и не организирайте пазаруване. Колкото по инициативни сте в личния си живот, толкова по-добре за по-нататъшните отношения с любимия човек. Опитайте се, да не говорите твърде много за себе си. ТЕЛЕЦ ( 21 април - 21 май )  Очаква ви щастлив ден, ако преди това сте работили върху себе си. Има шанс да реализирате желанията си, без специални загуби и съмнения. Благоприятен ден, за тези които работят в областта на икономиката, политиката и строителството. Разумният подход към отношенията с любимия човек, ще ви помогне да откриете нови хоризонти и дори да експериментирате. БЛИЗНАЦИ ( 22 май - 21 Юни ) Поради прекалената си упоритост, може да навредите на себе си и вашите колеги. Може да отчуждите онези, които преди това, са ви помагали искрено. Необвързаните, могат да се влюбят, а семейните не трябва да изясняват отношенията си със съпруга, особено в присъствието на други. Може да получите проект, който ще ви донесе ползи.   РАК ( 22 юни - 23 юли ) Отстоявайте своето мнение, за да намерите и укрепите своето място под слънцето. Проблемите в кариерата, ще бъдат решени, благодарение на постоянството и здравия ви разум. Не търсете нови приятели, а също и се откажете от откровени разговори с близките. За да се отървете от песимистичното настроение, трябва да се заемете с йога и да релаксирате. ЛЪВ ( 24 юли - 23 август ) Трябва да бъдете толеранни към всеки, с когото съдбата ви сблъска. Бъдете организирани и гъвкави, ако става дума за нова работа. Откажете се от хазарт, инвестиране на пари и оферти с търговски характер. Ако сте прекалено сдържани в чувствата, това ще доведе дисхармония в отношенията с вашият възлюбен. ДЕВА ( 24-ти август - 23 септември ) Възможна е среща с лице, от което зависи вашата бъдеща кариера. Вярвайте повече на себе си, а не на думите на другите хора. За да постигнете стабилност, не се бавете с инвестициите. Има възможност да намерите нещо, което отдавна сте загубили. В допълнение, може да се сдобрите с някой и да установите топли отношения. ВЕЗНИ( 24 септември - 23 октомври) Сами, ще успеете да се справите с промените в личната сфера. Ще започнете да гледате към някои неща по различен начин, което ще ви е от полза. Перспектива в работата очаква онези, които незабавно решават всички професионални проблеми. Вярвайте на колегите, но също така бъдете бдителни при подписването на документи. Вечерта ви чака пътуване.   СКОРПИОН ( 24 октомври - 22 Ноември ) Възможно е спешно бизнес пътуване, подписване на договори и ново запознанство в любовен план. Толкова много впечатления ще получите днес, че ще бъдете възхитени. Сложностти могат да се появят с получаването на пари. Особено, ако прехвърляте на лична сметка. Опитайте се да останете спокойни, пред лицето на всякакви ситуации.   СТРЕЛЕЦ ( 23 Ноември - 21 Декември ) Може отчаяно да се влюбите в човек, който преди не ви е бил симпатичен. Странно, но факт. Ако разберете, че чувствата идват от сърцето, тогава не спирайте това. Работата ви, ще изисква максимална подреденост и вникване подробно в детайлите. Компетентно управлявайте средствата и бъдете по-икономични. КОЗИРОГ (22 Декември - 20 януари ) Трябва да станете по-малко критични в оценките си, за действията на околните. Ако покажете хладнокръвие, това ще е за добро. Интуицията ще ви помогне да разрешите дългогодишен проблем, свързан с вас и близък приятел. Ще откриете за себе си нещо, което преди ви е изглеждало незначително. От рискови и опасни спортове, трябва да се откажете.  ВОДОЛЕЙ ( 21 януари -  19  февруари ) Трябва да покажете компетентност по тези въпроси, които ще обсъждате с колегите и шефа. Ако изкажете мнение, аргументирайте се. Строго планирайте пътуванията, работните моменти и личната сфера, така ще постигнете положителни резултати. Благоприятна и полезна за вас ще бъде среща с приятел-бизнесмен.   РИБИ ( 20 февруари - 20 март ) Очаква ви натоварен ден. Вие ще бъдете в центъра на вниманието, ще направите интересна екскурзия и ще създадете добри контакти. Творческите личности, трябва да покажат своя талант, независимо от наличието на пари или влиятелни връзки. Способни сте на много, ако слушате интуицията си. За среща, по-добре изберете друга вечер.", "date": "2018.04.02", "title": "Дневен хороскоп 2 април"}
{"url": "http://www.classa.bg/%D1%81%D0%B2%D1%8F%D1%82/item/380361-%D0%BC%D0%B8%D1%82-%D0%BB%D0%B8-%D0%B5-%D1%85%D1%80%D0%B8%D1%81%D1%82%D0%BE%D0%B2%D0%BE%D1%82%D0%BE-%D0%B2%D1%8A%D0%B7%D0%BA%D1%80%D0%B5%D1%81%D0%B5%D0%BD%D0%B8%D0%B5", "text": "              Едно от най-прочутите библейски чудеса е как Моисей разделил Червено море и спасил народа на израилтяните, като го превел по суша. Учените смятат, че такова разделяне може да бъде обяснено със законите на физиката: водата се е отдръпнала вследствие на силен източен ураганен вятър, който би могъл да образува проход през водата. Друг пример е Потопът. Учените го обясняват с края на ледниковия период, причинил покачването на нивото на моретата и океаните. Разтопяването на глетчерите е скъсало ивица земя, отделяща Черно море, и това е предизвикало апокалиптично наводнение в района. Убедителни ли са тези обяснения?   Томас Зьодинг:  Не, такива обяснения са убедителни само отчасти. Да вземем например темата за възкръсването на Христос от мъртвите – то по дефиниция надхвърля границите на времето и пространството. И в този случай научното обяснение достига собствените си граници. Това не означава, разбира се, че трябва непременно да го отхвърляме.       Томас Зьодинг:  Твърди се дори, че Исус създавал илюзията, че ходи по водата, а всъщност крачел по каменни блокове. Или пък че използвал прикритието на сутрешната мъгла над Генисаретското езеро. Аз не вярвам в тези истории. Според мен, Библията трябва да се чете точно.    В нея се казва, че на апостолите им се явила визия край езерото. Те са видели нещо. Явило им се е нещо, за което няма естествено обяснение. В езика на Библията това е т.нар. \"явление\". Това означава, че между Бог и човек има някаква комуникация.    И това е нещо, което никой медик не може да обясни с медицината, никой физик - с физиката, и никой биолог – с биологията. Това е по същество въпрос на вярата. Теологията има задачата да пропагандира подобни теми като въпроси на вярата, и точно по тази причина аз съм много скептичен към всякакви научни опити за обяснение на тези явления, каквито и Вие цитирахте. Томас Зьодинг:  Възкресението по начало е събитие, което надхвърля историческата сфера. Има хора, които са повярвали, че Исус Христос е възкръснал от мъртвите, и техните свидетелства са описани в Новия Завет. Повтарям: в Новия завет са описани свидетелства за това, а не самото възкръсване на Исус.     В Ерусалим се намерили жени, които казали, че отишли до гроба, а той бил празен. И те не можели да си обяснят това. Но после един Божи глас им казал, че гробът е празен, защото Исус е възкръснал от мъртвите. Имало хора, които сметнали, че онези жени говорели небивалици. Но в крайна сметка възкръсналият се явил и на тях, а те го помислили за призрак. Но Исус ги заговорил, казал им: \"Вижте ме добре. Аз съм Исус!\"   Това са двата най-важни момента: че гробът е бил намерен празен, за което естествено няма обяснение; и че възкръсналият се явява. Това показва, че Бог не е сключвал съюз с големите учени от онова време, а с обикновените хора, които са имали връзка с Бога. Това е от огромно значение, защото Бог живее в сърцата на хората.  ", "date": "2018.04.02", "title": "Мит ли е Христовото Възкресение?"}
{"url": "http://www.classa.bg/%D1%81%D0%B2%D1%8F%D1%82/item/380362-%D0%BF%D1%80%D0%B5%D0%B4%D0%B8-50-%D0%B3%D0%BE%D0%B4%D0%B8%D0%BD%D0%B8-%D0%BA%D0%BE%D0%B3%D0%B0%D1%82%D0%BE-%D1%82%D0%B5%D1%80%D0%BE%D1%80%D1%8A%D1%82-%D1%81%D0%B5-%D0%BD%D0%B0%D1%81%D1%82%D0%B0%D0%BD%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "                Трима бивши членове на \"Фракция Червена армия\" (RAF) все още се укриват. През ноември миналата година Федералната криминална служба на Германия публикува нови снимки на издирваните Ернст-Фолкер Щауб, Буркхард Гарвег и Даниела Клете. Нова серия от нападения е насочила властите към групата. Тези нападения нямат политически характер или мотивация, а просто са били нужни на терористите, за да финансират високите си разходи в дълбока нелегалност.     Не, страницата RAF с оставените от нея кървави следи в 30-годишната ѝ дейност не е затворена. Независимо от някои проблясъци на закъсняло разкаяние, като например срещата на бившата активистка от RAF Зилке Майер-Вит със сина на убития през 1977 г. индустриалец Ханс Мартин Шлайер - за да му поиска прошка.     Тази страница не може да бъде затворена включително защото все още не са докрай разкрити престъпленията, извършени от ляворадикалната групировка в периода 1970 - 1998 година. Става въпрос за убийства, експлозии и нападения с над 30 жертви и повече от 200 ранени.     Не е изяснена досега и ролята, изиграла Службата за защита на конституцията (контраразузнаването) за превръщането в терористи на части от студентското протестно движение от края на 1960-те и началото на 1970-те години. Според хамбургския политолог Волфганг Краусхар, ключова фигура в тази връзка е агентът на службата Петер Урбах.   \"Урбах играе важна роля в превръщането на едно малко, но здраво ядро на тогавашното протестно движение във военизирана, и в крайна сметка в терористична групировка\", казва той за ДВ. Например когато на 11 април 1968 година един десен радикал стреля по студентския лидер Руди Дучке и го ранява смъртоносно.    Две хиляди гневни студенти тогава се отправят към сградата на издателство \"Шпрингер\", чийто всекидневник \"Билд\" масивно подстрекава общественото мнение срещу студентските протести и Дучке.    Урбах също е пред сградата на \"Шпрингер\" - с кош, пълен с коктейли Молотов, които тикал в ръцете на разтърсените и разгневени демонстранти. Урбах дори услужливо им показвал как да си служат с тях, за да опожарят колите край сградата.     Агентът на контраразузнаването Урбах е първият, който снабдява лявата протестна сцена с огнестрелно оръжие, продължава Краусхар. Според него Урбах е агент-провокатор с влияние в средите на тогавашната извънпарламентарна опозиция.    Какво е накарало властите, вкл. западните съюзници - американците, британците и французите, които чак до германското обединение са изпълнявали и контролни функции - да дадат такъв простор на действие на човек като Урбах? Целта вероятно е била да се дискредитират демонстрантите и изобщо лявото извънпарламентарно протестно движение, като бъдат подтикнати към агресивни действия.     Не бива да се забравя, че RAF наистина е най-известната, но не и единствена лявотерористична група. Съществували са също така групировки като \"Революционни клетки\", както и \"Движението 2 юни\" - денят, в който през 1967 г. студентът Бено Онезорг е застрелян от един полицай.    С групата \"Тупамарос Западен Берлин\" пък в Германия се настанява терорът: началото е поставено с пъклен план, осуетен само по една случайност - бомбен атентат е трябвало да покоси 250 евреи в Берлин, събрали се на 9 ноември 1969 да отбележат 31-та годишнина от погрома на Кристалната нощ. И в този атентат отново е замесен агентът на Урбах.    Историкът Михаел Зонтмайер казва по този повод следното: \"Можете ли само да си представите - с тази бомба, набавена от човек на Службата за защита на конституцията, от този Петер Урбах, е трябвало да бъде нападната еврейска институция в Берлин! Това е началото на тероризма в Западна Германия, в Западен Берлин.\"   Не бива да смятаме, че Службата за защита на конституцията или пък самият Урбах са замисляли да поставят бомбата. Но се налага изводът, че държавните служби са били готови допълнително да наливат масло в бушуващия тогава огън.", "date": "2018.04.02", "title": "Преди 50 години: когато терорът се настани в Германия"}
{"url": "http://www.classa.bg/%D1%81%D0%B2%D1%8F%D1%82/item/380363-%D0%B5%D0%B2%D1%80%D0%BE%D0%BF%D0%B0-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D1%8A%D1%82-%D0%B5-%D1%87%D0%B0%D1%81%D1%82-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%B0", "text": "            В германския дебат за исляма се забелязва интересна каузалност: винаги, когато баварските политици оповестяват, че ислямът не бил част от Германия, в речите си те припомнят за \"еврейско-християнските\" корени или традиции на страната. Същевременно се премълчава, че християнско-еврейската традиция в немалка степен се изразява в това, че християни са преследвали, прогонвали и убивали евреи. И когато в европейските домове по Великден пъстрим яйца, това сякаш би трябвало да ни напомни на какво стъпва християнският антиюдаизъм: а именно - обвиняваме евреите, че са предали Христос.     В продължение на близо 2 000 години евреите са гонени от християните. През 1492 те са прогонени от днешна Испания - по силата на Алхамбрийския декрет, след като в продължение на столетия преди това те са живели там под мюсюлманско управление. Много от тези евреи намират убежище в Османската империя по покана на султан Баязид Втори. На него се приписват следните думи: \"Колко глупави трябва да са испанските крале, за да прогонват най-добрите си граждани и да ги предоставят на най-върлите си врагове.\"   В османски градове като Солун и Сараево евреите живеят в продължение на векове - до идването на нацизма. Това са исторически факти, които може би се осъзнават, когато говорим за \"еврейско-христянски\" традиции и същевременно за мюсюлмани, които \"внасяли\" антисемитизъм. Не е нужно обаче човек да познава тези исторически зависимости, за да е наясно колко абсурдни са приказките за \"вносния антисемитизъм\". Трябва само да се знае, че нацистка Германия е извършила най-голямото престъпление в историята на човечеството - шоа (изтреблението на евреите).     Германия, антисемитизъм, внос - да се състави интелигентно изречение, в което влизат тези три думи, просто е невъзможно. Освен може би следното: Антисемитизмът в Германия не е внесен. Антисемитизмът всъщност е най-големият експортен шлагер от Германия, много преди колите, бирата и сандалите \"Биркенщок\".   Германците са народ, който успява да издигне до държавна политика сигурността на Израел и борбата срещу антисемитизма, и същевременно обаче цяла година да чества реформатора Мартин Лутер, призовавал да се палят синагогите и да се пречи на равините да си вършат работата - под страх от смъртно наказание.     Антисемитизмът е част от Германия и от Европа. Ще го срещнем и при десните, и при левите, както и в центъра. При професорите и при работниците, при Ханс и при Али.   Да, има антисемитски нагласи при мюсюлманите в Европа и в Германия. даже трябва да говорим за това, не само защото 85-годишната Мирей Кнол, оцеляла в Холокоста, беше убита в парижкото си жилище с антисемитски мотиви. И не само защото недалеч оттам преди една година еврейката Сара Халими беше блъсната от балкона от своята мюсюлманска съседка с викове: \"Аллах е велик!\". И защото недалеч от Бранденбургската врата в Берлин на антисемитска демонстрация беше запалено израелско знаме.     Не, проблемът не е \"ислямът\" - защото ислямът не е единен. Има много мюсюлмански държави, в които антисемитизмът е издигнат в държавна политика. Има я Саудитска Арабия, която изнася салафизъм; и има Ислямска Република Иран, която неведнъж е заплашвала да унищожи Израел. А сред мюсюлманите в Европа и Германия има и неколцина, които намират това за добре.   Съществуват ислямистки съюзи, които толерират това проповедници на омразата да говорят в джамиите. Съществува \"политически ислям\", представян от някои от тези съюзи. Съществуват и видни политици, които сключват държавни договори с тези проповедници и участат в подиумни дискусии с хора, които оправдават нападенията срещу евреи.   Трябва да говорим за това как ще се отнасяме занапред към този проблем - макар че сред левите и либералите има хора, които са против подобни дебати. Те подозират в тях \"ислямофобия\" и не забелязват, че предоставят на десните една много важна тема. Близкоизточният конфликт се води не само в Израел, Газа и палестинските автономни територии - този конфликт се води и в берлинския квартал Нойкьолн.     През декември миналата година, когато Доналд Тръмп призна Ерусалим за столица на Израел и уж умерената палестинска партия Фатах оповести \"три дни на гнева\", аз разбрах за това не от медиите. Разбрах го от моите съседи на \"Зоненалее\" - може би най-арабската улица в цяла Германия. Има ли сблъсъци в Близкия изток, собствениците на малки магазинчета отрупват витрините със сувенири с палестинския флаг, който се развява над Израел. На тези карти Израел просто не съществува - заличен е.   На пропалестински демонстрации в Нойкьолн обикновено виждаме големи групи мъже, които скандират антисемитски лозунги.   Повечето антисемитски престъпления в Германия биват извършвани обаче от десни екстремисти. И когато десните дрънкат за \"вносен антисемитизъм\", който идвал от мюсюлманите, най-добре е човек да им покаже среден пръст.   Истина е обаче също, че не е препоръчително вечерно време да се разхождаш по \"Зоненалее\" с кипа. А годината е 2018-а. В Германия. И е крайно време да направим нещо срещу това.   Кръсто Лазаревич е роден в Босна и Херцеговина и като дете е избягал заедно с родителите си в Германия. Днес той живее в Берлин. Работи като журналист и публицист и пише за различни немскоезични медии.", "date": "2018.04.02", "title": "Европа Антисемитизмът е част от Германия. И от Европа."}
{"url": "http://www.classa.bg/%D1%81%D0%B2%D1%8F%D1%82/item/380364-%D0%BD%D0%B5-%D0%B5-%D0%BA%D1%8A%D1%81%D0%BD%D0%BE-%D0%B4%D0%B0-%D1%81%D0%B8-%D0%BE%D1%81%D0%BD%D0%BE%D0%B2%D0%B5%D1%82%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Разочаровани ли сте от България? Може би не е твърде късно да си основете собствена държава. Ако ви звучи шантаво - имайте предвид, че по света има много \"микронации\" - малки, самообявили се за страни групи хора без признат суверенитет. И броят им нараства.   На всеки две години те се събират на MicroCon - глобална асамблея, вдъхновена от ООН.   Отчасти политическа фантазия, отчасти театър на абсурда, събранието на микронациите показва различни степени на отдаденост на идеята. Нарастващата тенденция включва измислен фолклор, монархия или управленска система. Някои като например президентът на Молосия - Кевин Бо - отделят голямо внимание на реалистичните детайли, докато други \"държавни глави\" явно управляват само във въображението си.   Както можете да се досетите, немалка част от микронациите се намират в САЩ, но броят им по света се увеличава.   Зад флаговете, гербовете и униформите обаче всеки си има причина за основаването на собствена държава. Ежедневните професии на тези лидери варират от треньор в Националната гвардия на САЩ до мениджър в \"Дисниленд\".     Те са мотивирани да са крале, кралици, президенти, графове. Може да се питате доколко са нормални, но никой от тях няма психични проблеми. Дали наистина искат независимост? Повечето всъщност осъзнават, че това ще е твърде трудоемко. Но ето някои от най-любопитните \"държави\".   Република Молосия - Дейтън, Невада   Република Молосия е микронация, основана от Кевин Бо близо до Дейтън, щата Невада. Въпреки че повечето микронации са просто тийнейджъри, които обявяват спалнята си за суверенна, Молосия дори има свои пощенски марки и валута.   Въпреки това знамето й не блести с особена оригиналност - то е обърната обратно версия на флага на Сиера Леоне. Пустинята не е най-благоприятното място, така че президентът Бо има нужда от знаме, което се подменя лесно.       Руритания - Стоун Маутин, Джорджия   Руритания е основана от кралица Анастасия, още когато е тийнейджърка. Пълното й име е кралица Анастасия София Мария Хелен вон Рубенрот Елфбърг и поставя началото на Руритания преди около 50 години.   Името идва от три романа на Антъни Хоуп, където държавата е описана като абсолютна монархия с католическа релгия. Според Анастасия това да е кралица, макар и самопровъзгласила се, я спира да се отказва. Кралицата все пак има задължения...     Юберстад - Маунтлейк, Вашингтон   Юберстад е основана от крал Адам и някои негови приятели от гимназията в предградията на Сиатъл. Приоритети в държавата са безкешовата икономика, пряка демокрация и силни закони за защита на околната среда. Републиката е обявена на 13 юли 2015-а. Според създателите й целта е да покажат на света какво означава истинска утопия. Както можете да се досетите, държавата се издържа предимно от земеделие.   Основната медицинска помощ в границите на Юберстад се състои в даване на билкови отвари и лосиони.     Калсахара   Името е комбинация от \"Калифорния\" и \"Сахара\" - Калсахара. Намира се в Калифорнийската пустиня и се простира на 120 акра в южната й част. Територията е колонизирана през октомври 2017-а от Травис МакХенри. Той е Великият дюк на Калсахара и е с доживотна власт. Любопитна подробност е, че за кратко е бил служител в правителството на Молосия. Държавата има и собствени военни сили, чиято основна задача обаче е да се справя със сезонните наводения.    ", "date": "2018.04.02", "title": "Не е късно да си основете собствена държава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380357-%D0%B2%D0%BB%D0%B0%D0%B4%D0%BE-%D0%BA%D0%B0%D1%80%D0%B0%D0%BC%D0%B0%D0%B7%D0%BE%D0%B2-%D0%BF%D0%BE%D0%B1%D0%B5%D1%81%D0%BD%D1%8F", "text": "Владо Карамазов е яхнал метлата покрай зачестилите филми, в които се търси евтина работна ръка и се наемат непрофесионални актьори. Според него това съсипва професията и иска спешно да се наложат някакви санкции, да се промени законът и не всеки, който пожелае, да стане актьор. „Бих им дал двегодишна присъда в Софийския затвор\", гневи се актьорът и продуцент. „Много мразя, когато непрофесионалисти завземат сферата на професионалистите\", твърди Карамазов. Българският секссимвол казва, че актьорското майсторство е една много трудна професия, в която минават години, докато станеш добър.      В последно време наблюдаваме обаче, че все повече продукции се правят от обикновени хора със съвсем различни от актьорството професии. „Тези примери показват, че всеки би могъл да стане актьор, което не е вярно. Чувам от тези непрофесионални актьори, че имат театрални школи!? Бих им дал двегодишна присъда в Софийския затвор   . Това е съсипване на млади хора, тотално объркване и обезценяване на нашата професия, за която даваме целия си живот. Започваме да ставаме добри след десетата година в тази професия. А изведнъж идват някакви хора, стават звезди от пошли телевизионни предавания за два месеца и те вече се водят актьори, което не е честно\", беснее Владо.    Предполага се, че визира нашумелия тийнсериал „София ден и нощ\", в който участват само аматьори. Новият български филм „Немезис\" също е препълнен с жадни за слава личности. Там участват популярни с нещо звезди, но далеч от професията на актьора. Бизнесдамата Ваня Червенкова играе мутра, фолкпевицата Антонина е майка на нарко зависимо момиче, в чиято роля пък влиза певицата Марина Кискинова. Главната роля е поверена на човек, който изкарва прехраната си като оператор на фолк клипове.    Отскоро Владимир Карамазов се е запалил по ново хоби – фотография. В този ред на мисли държи да отбележи, че няма да взима хляба на фотографите. Купил си е модерна и скъпа техника, с която запечатва всичко, което провокира вниманието му. Няма за цел да го превръща в средство за печелене на пари.", "date": "2018.04.02", "title": "Владо Карамазов побесня"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380356-%D0%BA%D0%BE%D1%8F-%D0%B3%D0%BE%D1%80%D0%B5%D1%89%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B8%D0%B7%D0%BC%D0%B5%D1%81%D1%82%D0%B8-%D1%81%D0%B5%D0%BB%D0%B5%D0%BD%D0%B0", "text": "Джъстин Бийбър отново бе засечен в компанията на красива блондинка и този път медиите успяха да разберат в чии обятия певецът се възстановява от неотдавнашната раздяла със Селена Гомез.      Горещата девойка се оказа моделката Баскин Чемпиън, която обожава да споделя откровени снимки в \"Инстаграм\", съобщава \"Дейли Мейл\".      Двойката бе заснета от папараци след концерта на Крейг Дейвид в Лос Анджелис, където те отишли заедно с приятели.      Съобщава се, че Бийбър обръщал специално внимание на новата си приятелка.      Според думите на очевидци, по-голямата част от времето си певецът прекарал именно с Баскин, която той романтично прегърнал по време на една от песните.      Самата моделка танцувала само около Бийбър. Най-вероятно, Баскин се е запознала с Бийбър чрез сестра си, която се среща с негов добър приятел.      Двамата влюбени изглеждали доста щастливи, когато си тръгвали от концерта, въпреки че певецът наскоро претърпя тежък разрив с Гомез.      Според информацията причината за раздялата е била майката на певицата, която се противопоставяше на връзката им.      ", "date": "2018.04.02", "title": "Коя гореща красавица измести Селена"}
