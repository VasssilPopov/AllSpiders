{"url": "http://www.classa.bg/%D1%81%D0%B2%D1%8F%D1%82/item/399426-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D1%81%D0%B8%D1%80%D0%B8%D1%8F-%D0%B1%D0%B5%D0%B7-%D1%81%D1%8A%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-%D1%81%D1%8A%D1%81-%D1%81%D0%B0%D1%89,-%D0%B7%D0%B0%D1%8F%D0%B2%D0%B8-%D0%B5%D1%80%D0%B4%D0%BE%D0%B3%D0%B0%D0%BD", "text": "Турция възнамерява да започне прилагането на собствен план на операция източно от Ефрат в Сирия, ако през следващите няколко седмици не успее да постигне съгласие със САЩ за контрола на турските военни над региона, заяви президентът Тайип Ердоган. По-рано Анкара и Вашингтон постигнаха споразумение за създаване на координационен център за съвместни операции и планирана зона за сигурност в северна Сирия източно от Ефрат. Официален Дамаск категорично се противопостави на това споразумение, тъй като според сирийското правителство това е посегателство на суверенитета и териториалната цялост на Сирия и нарушава международното право.     \"Ако нашите военни не контролират източната част на Ефрат следващите няколко седмици, тогава ще изпълним плана си на действие. Нямаме много време и търпение. Нека никой не се опитва да ни мами, използвайки “Ислямска държава” като извинение. Тази терористична организация (сирийските кюрдски Сили за народна самоотбрана), които почти унищожихме, намериха убежище зад гърба на нашия съюзник (САЩ), създават друг проблем за нас”, заяви Ердоган на церемония по дипломирането във военния университет в Истанбул. Той добави, че Турция няма намерение да се отказва от членството в НАТО или от своите съюзници.  ", "date": "2019.09.02", "title": "Турция може да започне операция в Сирия без съгласуване със САЩ, заяви Ердоган"}
{"url": "http://www.classa.bg/%D1%81%D0%B2%D1%8F%D1%82/item/399427-times-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%B8%D1%80%D0%B0%D0%BD-%D0%B4%D0%B0-%D0%BF%D1%80%D0%B5%D0%BA%D0%B0%D1%80%D0%B2%D0%B0-%D0%BD%D0%B5%D1%84%D1%82%D0%B0-%D0%BF%D1%80%D0%B5%D0%B7-%D0%BA%D1%80%D0%B8%D0%BC", "text": "Страхувайки се от американските санкции, редица държави отказаха да купуват нефт от Иран и на него му стана по-трудно да го доставя. Както отбелязва Times, Москва и Техеран станаха по-близки на фона на враждата със САЩ и затова Русия предложи Иран да транспортира нефта през Волго-Донския канал от Каспийско до Черно море, използвайки пристанищата на Крим. Русия предложи на Иран помощ за заобикаляне на американските санкции върху износа на нефт, пише Times. Той ще позволи транспортирането на нефта през пристанищата му в Крим, а изданието нарича този жест  . Преди това Иран изпращаше нефт в Сирия и Турция през Суецкия канал. Въпреки това, след като САЩ се оттеглиха от договора за иранския атом, този път стана проблематичен. Страните, които купуват ирански нефт или помагат за транспортирането му, рискуват да попаднат под американски санкции. Въпреки това обаче, руските власти заявиха, че Иран може да използва руския Волго-Донски канал за прехвърляне на нефт от Каспийско в Черно море.  , цитира изданието думите на руския чиновник Георги Мурадов.     Официално Иран все още не е дал отговор, но, както отбелязва авторът на статията, тази възможност може да добави пространство за маневриране на нефтената му промишленост. Според анализатори, поради санкциите, износът на нефт е спаднал от 2,5 милиона барела на ден до 0,5 милиона. Турция през май отказа да внася ирански нефт. Освен Сирия, Иран продава нефт и на Китай. Но САЩ все още не са започнали да налагат санкции на Китай, опасявайки се, че те могат да навредят допълнително на търговските отношения между двете страни. Както отбелязва авторът на статията, отношенията на Русия със САЩ се влошиха и тази обща вражда с Вашингтон сближи Техеран и Москва. Така представителят на ВМС на Иран заяви, че те ще проведат съвместни учения с Русия преди края на тази година в северните райони на Индийския океан и в Оманския залив.", "date": "2019.09.02", "title": "Times: Русия предложи на Иран да прекарва нефта през Крим"}
{"url": "http://www.classa.bg/%D1%81%D0%B2%D1%8F%D1%82/item/399428-newsweek-%D0%B2-%D1%80%D1%83%D1%81%D0%B8%D1%8F-%D1%81%D0%B5-%D0%BF%D0%BE%D1%81%D0%BC%D1%8F%D1%85%D0%B0-%D0%BD%D0%B0%D0%B4-%D0%BE%D0%BF%D0%B8%D1%82%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D1%83%D1%80%D0%B5%D0%B4%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D1%81-%D0%BF%D1%83%D1%82%D0%B8%D0%BD", "text": "След като Доналд Тръмп настоятелно поиска завръщането на Русия в „Голямата седморка“, известното руско телевизионно предаване „60 минути“ показа пародийно музикално видео, в което американският лидер твърди, че си признава на Владимир Путин, че иска да го види. Според Newsweek, съдейки по тона на програмата, руснаците са се присмивали на опитите на Тръмп да получи благоразположението на руския си колега. \r\n В известното руско предаване „60 минути“  , след като американският лидер обяви, че иска да се види с руския си колега на следващата среща на върха на  , съобщава Newsweek. Вярно е, както подчертава изданието, другите лидери приеха предложението на ръководителя на Белия дом без ентусиазъм. \r\n           В броя, посветен на събитията във френския Биариц, където се проведе срещата на върха на G-7, програмата „60 минути“, излъчена по държавния канал Русия-1, показа музикално видео. Във видеото, сглобено от различни изказвания на американския президент, замесени с вмятания с руския лидер, който свири на пиано, Тръмп   песента Señorita на американските музиканти Шон Мендес и Камила Кабело. \r\n „ , думите на песента звучат уж от името на Доналд Тръмп, надявайки се на близка среща с Путин. Също така, както отбелязва Newsweek, в композицията се споменава град Маями, в който американският лидер предложи да се проведе следващата среща на върха. Според публикацията в студиото на „60 минути“ клипът предизвика усмивка сред гостите и съдейки по тона, с който бяха представени изявленията на ръководителя на Белия дом, опитите на Тръмп да   в Русия бяха възприети като  . \r\n Освен това, най-вероятно гостите на \"60 минути\" оцениха коментарите на американския президент за   на Крим*, въпреки че, разбира се, те не споделят позицията по отношение на самия факт на  . На пресконференцията в Биариц Тръмп припомни, че Крим е пропуск на предшественика му Барак Обама. Един от гостите в студиото на руската програма дори саркастично отбеляза   тактика на сегашния американски лидер за дискредитиране на Обама и каза, че анексията на Крим е  на администрацията на демократичния президент, защото възпрепятства сближаването на Русия и Западна Европа, което Вашингтон не искаше. \r\n \r\n   \r\n Превод: М.Желязкова \r\n", "date": "2019.09.02", "title": "Newsweek: В Русия се посмяха над опитите на Тръмп да уреди отношенията си с Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399429-%D0%BC%D0%B0%D1%89%D0%B0%D0%B1%D0%BD%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0", "text": "Мащабна полицейска операция в столицата. Жандармерия и полиция нахлуха рано тази сутрин в квартал \"Христо Ботев\". От МВР потвърдиха за провежданата акция, но не уточняват каква е целта й. По информация на NOVA десетки полицейски служители претърсват адреси в квартала. Към момента няма данни за арестувани.", "date": "2019.09.02", "title": "Мащабна полицейска операция в столицата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399430-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%B2-%D1%86%D0%B8%D0%BA-%D0%B7%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "От 2 септември Централната избирателна комисия (ЦИК) започва да приема документи за участие в предстоящите наесен избори за общински съветници и кметове. Партиите и коалициите могат да се запишат до 11 септември. От Централната избирателна комисия напомнят, че за кметския вот действа правилото за уседналост, т.е., както избирателите, така и кандидатите, трябва да са имали постоянен или настоящ адрес не по-малко от шест месеца преди датата на изборите - 27 октомври. Желаещите да се включат в местния вот партии и коалиции могат да се регистрират всеки ден от 09.00 до 17.00 часа в сградата на Народното събрание (пл. „Княз Александър I\"). Със свое решение ЦИК вече назначи всичките 265 общински избирателни комисии. Членовете на комисията одобриха и план-сметката за подготовката и произвеждането на изборите, които ще струват на бюджета общо 70,7 млн. лв., съобщава БГНЕС. От тези средства по бюджета на ЦИК за организационно-техническа подготовка са предвидени 10 млн. лв. От тях 350 000 ще отидат за възнаграждения на всички заети по трудови и граждански договори, а 8 950 000 лв. ще са необходими за отпечатване на бюлетините и обработката на данните. За разяснителна кампания за начина на гласуване са отделени 600 000 лв., а други 100 000 лв. за обучение на членовете на избирателните комисии. Това ще бъде първата предизборна кампания, за провеждането на която политическите сили ще могат да получават финансова помощ от юридически лица и еднолични търговци, съгласно новите правила, приети с последните промени в Закона за политическите партии. По традиция ПП ГЕРБ ще се регистрира първа. Необходимите документи ще бъдат внесени в ЦИК от членове на ИК на ГЕРБ точно в 9.00 часа.", "date": "2019.09.02", "title": "Започва регистрацията в ЦИК за местните избори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399431-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D1%80%D0%B0%D0%B9%D0%BE%D0%BD-%D0%B2%D0%B8%D1%82%D0%BE%D1%88%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D0%B8%D0%BC%D0%BE%D1%82%D0%BD%D0%B8-%D0%B0%D1%84%D0%B5%D1%80%D0%B8", "text": "Жителите на район Витоша искат незабавна оставка на кмета, заради имотни афери – предстоят и протести, които ще затворят основни булеварди Гражданските сдружения в район Витоша на Столична община, които са подписали това прессъобщение настояваме за незабавна ОСТАВКА на кмета инж. Теодор Петков. Решението ни е провокирано от получената информация за многобройните имотни афери на Кмета и семейството му, за които прилагаме и документи. Смятаме, че е абсолютно неморално такъв човек да продължи да управлява район на Столична община, както и каквато и да било обществена институция. Наясно сме, че след няколко месеца предстоят избори, но не смятаме, че трябва да чакаме чак до изборите – настояваме инж. Теодор Петков да освободи поста на Кмет на район Витоша незабавно.   Смятаме, че е абсолютно неморално такъв човек да продължи да управлява район на Столична община, както и каквато и да било обществена институция. Наясно сме, че след няколко месеца предстоят избори, но не смятаме, че трябва да чакаме чак до изборите – настояваме инж. Теодор Петков да освободи поста на Кмет на район Витоша незабавно. Следващите дни ще обявим и дата за протест, при който ще блокираме основни пътни артерии в района. Всички станахме свидетели как от ГЕРБ постъпиха отговорно при значително по-малко съмнителни имотни сделки и отстраниха техния заместник-председател, като сега с интерес ще наблюдаваме как ще постъпят от СДС. Не само ще наблюдаваме, но и сме готови да реагираме незабавно. Очевидно е, че макар не навсякъде незаконно, то поне при всяко положение е неморално да се използва служебно положение за лично обогатяване. Знаем, че Кметът ще се опита да политизира нашия протест и да ни обвини в политическа атака, но ние неведнъж сме заявявали, че сме политически неутрални. За нас не е важно кметът от коя партия е – ние сме готови да съдействаме на всеки, който работи честно, почтено, който приема гражданските организации като партньори, а не като врагове, всеки който споделя, а не укрива информация от гражданите. Нашият кмет Теодор Петков обаче е олицетворение на обратното. Прилагаме всички (засега) документи, както и описание на имотните сделки, за които ни е известно. На 03.06.2004 г. майката на Кмета купува ½ от първи етаж от сграда на ул. Обелско шосе №11, собственост на Общинско дружество. Става въпрос за 868 кв.м., в сделката влиза и 1/6 от имот 4314 кв.м., и всичко това го закупуват с разрешението на общинския съвет на цена 83 400 лв. Цената е меко казано скандална и е далеч под данъчната оценка и в пъти под пазарната. В нотариалния акт е видимо, че данъчната оценка е много по-висока от цената за която е придобит имотът. Впоследствие, на 12.08.2004 г., майката на Кмета заменя нейната половина от първия етаж на сградата с другата половина, която е собственост на дружество, представлявано от гражданин на р Република Гърция, чийто дял е 754.20 кв.м. Майката на кмета разменя своята част за по-малка квадратура, но никъде официално не са декларирани суми, които са получени за тези 113 кв.м. По-късно на 12.09.2006 г. Майката на Кмета му дарява нейната част от сградата. На 02.11.2006 г. дареният му имот Кметът продава за 409 500 лева, а първоначално бе закупен от общинското дружество за 83 400 лв. Нотариалните актове за тези сделки, благодарение на които Кмета се сдобива с няколкостотин хиляди лева можете да видите в прикачените файлове 1, 2, 3 и 4. На 01.10.2002 г. майката на Кмета купува имот от Общинско дружество. Имотът е 2100 кв.м. в Модерно предградие и е закупен на цена 10.95 лв./кв.м. – далеч под пазарната цена. За тази сделка нотариалният акт е в прикачен файл 5. На 18.03.2002 г. майката на Кмета купува имот от Общинско дружество. Имотът е 540 кв.м. в Модерно предградие и е закупен на цена 12 000 лв. – далеч под пазарната цена. На 20.04.2006 г. майката на Кмета му дарява придобития с решение на Общинския съвет парцел 540 кв.м в Модерно предградие, който купи за 12 000 лв. от общинското дружество и той вече е собственост на нашия кмет. На 17.07.2006 г. Кметът продава дарения му имот 540 кв.м. в Модерно предградие за 140 000 лв. Нотариалните актове за тези сделки са в прикачени файлове 6, 7 и 8. На 18.03.2003 г. Кметът купува ателие в кв. Павлово 42 кв.м.,  мазе 3.22 кв.м. и таванско помещение 4.40 кв.м.  на цена 18 200 лв., колкото е и данъчната оценка на имота, но далеч под пазарната. Очевидно или има данъчно престъпление, ако сделката не е описана на реална стойност, или по някакъв начин продължават да се снабдяват с евтини имоти, както тези от общинското дружество преди това. Нотариалният акт за тази сделка е в прикачен файл 9. На 13.05.2005 г. жената на Кмета купува апартамент в кв. Борово от 54 кв.м. на цена 27 016 лв., колкото е и данъчната оценка на имота, но е много под пазарната. Най-вероятно сделката не е направена на реалната стойност, което всъщност е данъчно престъпление. На 20.12.2007 г. бащата на Кмета купува 1/3 част от къщата на ул. Шейново в Центъра на София със застроена площ 127 кв.м., парцел 536 кв.м.  за 26 000 лв., което е далеч под пазарната цена за такъв имот. Очевидно или има данъчно престъпление, ако сделката не е описана на реална стойност, или по някакъв начин продължават да се снабдяват с евтини имоти, както тези от общинското дружество преди това. Нотариалният акт за тази сделка е в прикачен файл 10. На 25.08.2009 г. майката на Кмета купува 1/4 част от къща на ул. Шейново за 40 000 евро. Нотариалният акт за тази сделка е в прикачен файл 11. На 05.11.2012 г. Кметът придобива по давност апартамент 56 кв.м. в гр. София на ул. Шипка и след това го продава за 129 000 лева. Нотариалните актове за тези сделки са в прикачени файлове 12 и 13. На 27.06.2013 г. майката на Кмета купува от фирма в съдружие с още една жена парцел 856 кв.м. в квартал Бояна на цена 25 евро на квадратен метър, което е много под пазарната цена. Нотариалният акт за тази сделка е в прикачен файл 14. На 16.07.2014 г. майката на Кмета купува в с. Герман парцел 2100 кв.м. на цена 10.50 евро, което е много под пазарната цена. Нотариалният акт за тази сделка е в прикачен файл 15. На 12.12.2014 г. Кметът купува 506 кв.м. във “Витоша ВЕЦ Симеоново“ на цена 24 000 лв., колкото е и данъчната оценка на имота, но тази цена е далеч под пазарната. Нотариалният акт за тази сделка е в прикачен файл 16. На 26.05.2015 г. Кметът купува в съдружие с още двама младежи имот 656 кв.м. в кв. Драгалевци на ул. Ваклинец на цена 21 000 евро, която е близка до данъчната, но е далеч под пазарната стойност. Нотариалният акт за тази сделка е в прикачен файл 17. На 31.05.2016 г. майката на кмета купува в район Витоша, Манастирски ливади – запад апартамент 66,68 кв.м., 4,799% от общите части и 2,418% идеални части от мястото на цена 50 хил. евро без ДДС. Нотариалният акт за тази сделка е в прикачен файл 18. На 14.11.2017 г. Кметът купува 1900 кв.м. на Язовир Искър на цена 39 117 лв. Нотариалният акт за тази сделка е в прикачен файл 19. Кметът също така придобива и тези два имота: На 13.09.2016 г. закупува общински имот от Община Белово и вече е частна собственост на Кмета. На 28.02.2019 г. Кметът закупува имот 11 807,000 декара в с. Нови Хан, Община Елин Пелин. Имотите ги закупува от фирма, която е в същия офис с фирмата, от която майка му преди това купува парцела в с. Герман. Парцелът е огромен и е в близост до къщата на Биг Брадър. Документ от Имотния регистър на Елин пелин е в прикачен файл 20.   ЗА ВРЪЗКА С ГРАЖДАНСКИТЕ СДРУЖЕНИЯ:", "date": "2019.09.02", "title": "Незабавна оставка на кмета на район Витоша заради скандални имотни афери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399432-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%B7%D0%B8%D0%BC%D0%B0-%D0%BD%D0%B0-%D1%80%D1%8A%D1%87%D0%BD%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BA%D0%B0%D0%BC%D0%BF%D0%B0%D0%BD%D0%B8%D0%B8,-%D0%BD%D0%BE-%D0%BD%D0%B5-%D0%B8-%D0%BA%D1%80%D0%B8%D0%B7%D0%B8", "text": "Много е лесно да обикаляш страната с държавен ресурс и да раздаваш парите, събрани от хората. И да се хвалиш, че взимаш кампания на ръчно управление. Да сте видели да са взели криза на ръчно управление? Да сте видели напоследък премиера на горящо сметище или на падналия мост във Варна, или в някоя ферма, където избиват животни? При криза се покриват, докато се размине и изключват микрофоните на журналистите, за да няма неудобни въпроси”, заяви в Шумен Корнелия Нинова.         “Обратно на всички внушения и интриги, че шуменската ни организация е разцепена и че се очаква скандална конференция, всичко се случи спокойно, разумно и отговорно пред това, което ни предстои. В продължение на три часа обсъждахме платформа и мерки за подобряване на качеството на въздуха, инфраструктурата, училищата и здравеопазването, социалните услуги”. Това обяви пред медиите в Шумен председателят на БСП Корнелия Нинова. По думите й, с голямо мнозинство конференцията е одобрила кандидатурата на Венцислав Венков за кандидат за кмет. Той ще бъде подкрепен и от други партии и граждански сдружения, които искат промяна в управлението на общината. Запитана за действията на БАБХ, Нинова отговори: “БАБХ са инструмент за изпълнение на правителствени решения. За чумата отговорност носи Министерски съвет и премиерът. Кой проспа година и половина и даде пари за бутафорната ограда? Правителството и Порожанов. Кой реши да се отпуснат триста лева за почистване на дворовете и нито лев за плащане по пазарни цени? Правителството”. Според нея унищоженият роден сектор ще бъде компенсиран с внос и цените се увеличават. “Политиката в сектор животновъдство, търговската политика, салдото, внос- износ - това са все въпроси на държавната политика. Къде се скриха по тези въпроси министри и премиер? Много е лесно да обикаляш страната с държавен ресурс и да раздаваш парите, събрани от хората.И да се хвалиш, че взимаш кампания на ръчно управление.    Да сте видели да са взели криза на ръчно управление? Да сте видели напоследък премиера на горящо сметище или на падналия мост във Варна, или в някоя ферма, където избиват животни? При криза се покриват, докато се размине и изключват микрофоните на журналистите, за да няма неудобни въпроси\", каза още Нинова. “Ние не стояхме безучастни. Предложихме пет конкретни мерки за преодоляване на кризата с животните и в помощ на икономиката и на хората. Всичко отхвърлиха”,    припомни лидерът на БСП.", "date": "2019.09.02", "title": "Корнелия Нинова: Борисов взима на ръчно управление кампании, но не и кризи"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/399433-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BA%D0%BB%D0%B8%D0%BC%D0%B0%D1%82-%D0%BF%D1%80%D0%B5%D0%B7-%D0%B5%D1%81%D0%B5%D0%BD%D1%82%D0%B0", "text": "Политическата есен ще бъде по-динамична от очакваното, но няма да доведе до трайна промяна в климата. Няколко едновременно развиващи се процеса ще определят равновесието на политическата система. На повърхността изглежда, че местните избори ще имат най-съществено значение за перспективите пред управляващата коалиция. Резултати от местни избори никога не са водили до политическа криза, но е налице очакване, че този път по отношение на големите градове и най-вече на столицата евентуална загуба на управляващите би могла да се превърне във фактор за промяна в политическата ситуация. Местните предизборни коалиции запазват значението си на експериментална лаборатория по отношение на следващите парламентарни избори. Управляващата на национално равнище коалиция няма да се възпроизведе в същия си вид почти никъде. Това означава, че партийният профил на местната власт ще продължи да се различава съществено от този, който определя националната политика. Стратегията на ГЕРБ се променя съществено след европейските избори по посока на идентифицирането на потенциален стратегически съюзник в лицето на СДС. На свой ред, на местно равнище БСП, АБВ и други леви формации ще търсят по-добри възможности за взаимодействие. Залогът е различен. При ГЕРБ става дума по-скоро за стратегическа промяна, която да гарантира устойчивост, докато при БСП приоритет е управлението на щетите от напрежението между националното ръководство и местните структури. Партиите от Обединени патриоти ще търсят възможности за оптимално позициониране в местната власт – като ресурс за стабилизиране на присъствието си в националната политика, но и като временен заслон при евентуално разгръщане на политическа криза. Техните шансове са различни. Съвместното явяване на ВМРО и НФСБ би могло да е успешно и за двете формации, независимо от пропорциите в подкрепата за тях. По-вероятно е останалите патриотични и националистически формации да последват двете формации или поне ВМРО, за да си осигурят представителство в местната власт. В същото време \" Атака \" се намира в риск от относителна загуба на влияние, която би могла да доведе до нова фаза на радикализиране. В условията на относителна изолация и при ограничените си ресурси в местната власт, \"Атака\" би могла да потърси по-активно взаимодействие с радикални формации от левия политически спектър, включително и за да се противопостави на управляващата коалиция. ДПС  ще се стреми към стабилизиране на резултатите от европейските избори и укрепване на позициите си в регионите, където традиционно присъства. Кризата, предизвикана от  ДОСТ  изглежда преодоляна, но Движението все по-често ще трябва да се конкурира с други политически субекти, за да запази досегашното си влияние. Воля ще се бори за стабилизиране на регионалното си влияние, след като се оказа че участието й в законодателната власт не може да гарантира съществено национално представителство. Изглежда, че тя ще се завърне към профила на останалите бизнес-партии, които възникнаха на местно равнище и се установиха трайно в българския политически пейзаж. Бизнес партиите  и техните партньори биха могли да направят своето голямо завръщане след 2007 година, когато за първи път демонстрираха своите възможности. Трайното размиване на партийния профил в местната власт и практиката на „плаващи” мнозинства в общинските съвети, прави именно тези политически субекти много по-ефикасни при постигането на конкретни цели. Изглежда, че на много места дори парламентарно представени партии ще търсят взаимодействие с местните бизнес коалиции. Новите политически субекти, които са в процес на конструиране, не разчитат на местните избори, освен като на платформа за политическа реклама. Нито един от обявените до този момент проекти няма стратегическа перспектива за трайно присъствие в управлението на всички равнища. Популистката претенция винаги е насочена към централната власт и традиционно възприема местното самоуправление като „бавна писта”, като второстепенно и пренебрежимо по значение присъствие в политическия живот Част от ключовите проекти на управляващото мнозинство и правителството навлизат в своята решителна фаза. Динамиката на управлението ще нарастне в изборния период, но освен това предстои приемането и на стратегически решения с дългосрочни последствия. Предстоят важни решения по отношение на енергийните проекти. Важно е модернизацията на Българската армия да продължи, независимо от съпротивата на кръговете, които успяваха досега да блокират този процес. Стратегическо значение имат реформите в администрацията и усилията за промяна в модела на стратегическо планиране и управление. Изборът на нов главен прокурор  фокусира за кратко общественото внимание върху развитието на процесите в съдебната власт, но те ще имат все така ключово значение за качеството на управлението. Тук не става въпрос само за отмяната на мониторинговия механизъм, а за устойчивостта на самите институции на съдебната власт. Налице са всички предпоставки противопоставянето да продължи, но поне засега то няма потенциала да предизвика нито нова вълна от реформи, нито системен политически ефект. Предстои поредният преходен период, в който би трябвало да се генерира енергия и подкрепа за структурни и функционални промени, които да повишат гаранциите за върховенство на правото и равенството на гражданите пред закона. Едновременно с това предстои формирането на новата Европейска комисия и определянето на мандата на българския комисар в нея. От гледна точка на управленския процес в България, предстои оценката на постигнатото по оперативните програми и подготовката на новия програмен период в съотвествие с приоритетите на председателя на Комисията Урсула фон дер Лайен. След края на българското председателство на Съвета на Европейския съюз темата за качеството на европейската интеграция на България отново е извън общественото внимание, но именно тя ще определи перспективите за присъединяване към еврозоната и Шенгенското пространство. Времето е кратко и ще бъдат необходими много интензивни усилия за съгласуване и извеждане на приоритетите на България спрямо профила на новата Комисия. По всичко изглежда, че той ще бъде доминиран от разбирането за необходимостта да бъде осигурен преход към бъдещ нов договор за Европейския съюз, но именно в подобни периоди възниква т. нар. „прозорец на възможности”, от който България трябва да се опита да се възползва. Местните избори ще бъдат решително изпитание за  Демократична България . По всичко изглежда, че т.нар. градска десница ще стане още по-градска, фокусирайки усилията си само към постигането на добри резултати в големите градове. От една страна това изглежда разбираемо, доколкото традиционната електорална подкрепа е съсредоточена именно там. От друга – това е допълнителна, вторична форма на изолация, която скъсява хоризонта пред ДБ по отношение на следващите парламентарни избори. Именно в големите градове ДБ ще трябва да се конкурира и с НПО-партиите, с които не успява да постигне единодействие. Това може да се окаже риск пред постигането на желаните от тях резултати. Климатичните промени не се свеждат само до качеството на атмосферния въздух или до температурните амплитуди. В българския политически климат въздухът няма да стане по-чист, но няма да се стигне и нов „парников ефект”. Локалните „бури” ще отминат бързо, без да озонират в достатъчна степен местния климат. Основните политически фактори не са заинтересовани от резки промени, които биха могли да освободят пространство за бързо навлизане на нови партии или движения. Но съсредоточени в усилията си да запазят равновесие или да стабилизират позициите си там, където се намират в момента, политическите партии могат да се окажат неспособни да разпознаят симпомите на промяната, която вече е в ход.    ", "date": "2019.09.02", "title": "Политическият климат през есента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399434-%D0%BA-%D0%B4-%D0%BF-%D0%B3%D0%B5%D1%80%D1%87%D0%B5%D0%B2-%D0%B2%D1%8A%D0%BD-%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5-%D0%BE%D1%82-%D1%85%D1%80%D0%B0%D0%BC%D0%B0", "text": "  – Цитиран съм неточно. Гафовете на морската ни власт станаха твърде много. Дадох пример с танкер BADR, който може да доведе до обявяване на нашето териториално море за рискова за корабоплаването зона. Много други са примерите, които могат да бъдат дадени – например фрапиращите корупционни практики, свързани с чуждестранното участие в спасителни операции. Все гафове, които са публично известни не само у нас.     – В едно изречение – няма кораби под български флаг. Родните корабособственици избират други флагове, не заради по-ниския контрол, а поради недоверието на банките, отпускащи кредити за закупуването на нови кораби, към българската морска власт. Такова „недоверие“ бе подчертано и в отида на IMO, който никак не бе ласкав, а в доклада от него бе посочено, че държавата няма стратегия за изпълнение на всички задължения и отговорности, съдържащи се в задължителните инструменти на IMO, по които сме страна.      Положението в момента не е розово и ще стане още по-зле, ако ИА „Морска администрация“ не бъде децентрализирана. Налична е и една постоянна група от чиновници в ИАМА и министерството, която от години разсипва елементи от морското ни стопанство в явен конфликт на интереси и корупционни практики. Тези хора си въобразяват, че са недосегаеми, но трябва да знаят, че 12-ия час наближава и те ще понесат цялата отговорност за довеждането на морската България до практически колапс.     – На същите им трябва марионетна доброволческа службица, за да може да се въртят далаверите, както си знаят. Въпреки редицата нечестни действия от страна на гореспомената група – БУЛСАР, върви напред. До края на годината изпращаме наш член-доброволец на обмяна на опит и включване в спасителни екипажи на една от най-авторитетните спасителни служби в Европа. Друг наш член ще участва в XVII конгрес на европейските крайбрежни страни, където основната тема е „Европейски ценности за бъдещето на крайбрежните страни от Югоизточна Европа“. БУЛСАР получава подкрепа от Световната федерация по морско спасяване, изразяваме признателност за подкрепата, която получаваме от областния управител на Бургас г-н Вълчо Чолаков, на кмета на Бургас г-н Димитър Николов, както и на всички авторитетни личности от морския бизнес. На фона на стремежите ни и действията ни за преразглеждането и усъвършенстването на ИАМСАР, както и позицията ни на безспорно признати експерти в морското спасяване, тезите на кап. Петров за доброволчеството на море, изглеждат нищожни, елементарни и жалки.     – Отговорът е изключително прост. Посочен е в КТК, цитирам – „Морска администрация“ може да задължава намиращите се кораби и лица в пристанището да предоставят своите плаващи или други технически средства за спасяване на търпящи бедствие кораби и хора. Освен това съгласно Международното наставление за спасяване, Морският спасително-координационен център, ако прецени, че е необходимо, може да реквизира по всяко време всеки един кораб, независимо от неговата национална принадлежност, намиращ се в нашия отговорен район за спасяване. Ясно и кратко речено. Другото е – да се разделят едни пари, както сториха с едни операции за точене на мазут, с едно надграждане на системи и какво ли още не. Да не говорим, че с обявената сума – над милион и половина лева, можеше да се осъществи реактивиране на спасителния кораб „Перун“. Между другото за сравнение ще вмъкна, че годишните разходи на „Перун“ не надхвърлят 400,000 лв., а на всичко отгоре, пристанищните влекачи могат да изпълняват само ограничен ред от дейностите, които осъществява спасителният кораб.    Само некомпетентен, корумпиран или ненормален човек, може да не се съобрази с тези реалности. Ако в крайна сметка същите успеят отново да пробутат тази далавера, драги сънародници, ще видим как държавни висши чиновници, хитро и прикрито ограбват нас българските данъкоплатци. Свидетели сме на неспирна алчност и безскрупулност, защото няма кой да ги спре и постави, там където им е мястото! И още един казус: възникналият през последните петнадесетина години, социален дъмпинг за националната морска аварийно-спасителна дейност, е изключителна негативна заслуга на МТИТС, начело с изредилите се няколко министри. Те с един замах изхвърлиха безпардонно на улицата стотина специалисти, изграждани години наред, а покрай тях, и семействата им останаха гладни. Освободените щатни работни бройки, МТИТС безсрамно превърнаха в чиновнически.       – Има! Отговорът е чрез библейската фраза – „Вън търговците от Храма!“.      ", "date": "2019.09.02", "title": "К.д.п. Герчев: Вън търговците от Храма!"}
{"url": "http://www.classa.bg/%D1%82%D0%B5%D1%85%D0%BD%D0%BE/item/399435-%D0%B7%D0%BD%D0%B0%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%BE%D0%B1%D1%80%D0%B0%D1%82%D0%B0-%D0%B3%D0%B5%D0%B9%D0%BC%D1%8A%D1%80%D1%81%D0%BA%D0%B0-%D0%BC%D0%B8%D1%88%D0%BA%D0%B0", "text": " Всички те произвеждат геймърски мишки, които би трябвало да подобрят представянето ви във  .  А те зависят в голяма степен от използването на мишката. Независимо дали сте във вихъра на Dota 2 или на друга любима игри, вероятно често се чудите: „Трябва ли ми специална мишка, за да се състезавам с всички останали?“ Това е един много добър въпрос и ние ще отговорим на него. Нека да разгледаме функциите, предлагани за геймърските мишки. Има много хора, които ще ви кажат, че DPI (точки на инч) на една   е най-важната спецификация. Правилният термин всъщност е CPI, но DPI вече е толкова дълбоко вкоренен в културата, че двата термина могат да се използват взаимозаменяемо. Самата функция описва колко често мишката разпознава относителната си позиция. По-високото DPI се превръща в повече “разпознавания” в секунда, което води до по-чести актуализации на позициите. По-висока настройка на DPI прави мишката по-бърза, без да жертва точността.     Тъй като повечето компютърни игри разчитат на движенията на мишката, важно е тя да бъде възможно най-точна и бърза. Повечето имат възможност за превключване между множество DPI настройки.  Втората най-важна специфика на геймърските мишки е изобилието от бутони. На върха на типичния ляв бутон, десния бутон и скролера, игралните мишки често разполагат с 3 до 12 допълнителни бутона, които могат да бъдат съпоставени с определени функции. Най-известният пример е Razer Naga, която разполага с 12 бутона. Много геймъри, които я използват, никога няма да се върнат към традиционните мишки, защото не могат да живеят без удобството на тези бутони.  Може да не мислите, че имате нужда от тях... преди да ги опитате. След това вече няма да мислите така. Ако ще е играете с часове, това е важно. Добре е при избора на мишка да обръщате внимание на дизайна и как той приляга на китката, дланта и пръстите. Геймърските мишки идват в множество форми и размери и от вас зависи да намерите тези, които ви пасват най-добре. Тази функция се фокусира върху обратната страна на въпроса за ергономията. Едно е за мишката да се побере в ръката ви; друго е да се чувства добре, докато я местите. Това усещане се определя от теглото. Повечето мишки от по-висок клас идват с подвижни тежести, които са във вътрешността на мишката. Чрез добавяне или премахване на някои или всички от тях, можете да персонализирате теглото на мишката по ваш вкус. Леките мишки са полезни за игри с неистово движение, като RTS, докато мишките с тежест са добри за игри с прецизно насочване, като FPS. В допълнение, геймърската мишка има по-гладко движение на курсора. С тези функции, тя ви позволява да бъдете по-продуктивни с лекота и комфорт. Игралната мишка е изработена от висококачествени материали за по-добра устойчивост, така че се считат за по-трайни. Играта включва много движения, щраквания и скролиране, за периоди, които се простират с часове. Може дори да се разбие или удари по бюрото! Бутоните са направени, за да бъдат кликвани милиони пъти, а плъзгащите се подложки са направени, за да се намали триенето. Всичко е насочено към устойчивостта. Ако изберете игрална мишка, тя трябва да работи на високо ниво за дълго време, което ви спестява редовното закупуване на нови и нови устройства.   Безжичната мишка идва с различни персонализирани бутони. Тя може да се използва за копиране, изтриване, поставяне и извършване на всякакви задачи, които можете да правите често. С помощта на макроси можете да запишете набор от действия от вашата клавиатура / мишка и да ги възпроизведете с натискането на един бутон. Например, ако вашата задача се изпълнява чрез натискане на “F5“ + “Q” + “9 ″, тогава вместо да натискате всеки отделен клавиш, можете да запишете тези ключове в макрос и да използвате само едно щракване на мишката. Факт е, че геймърската мишка е изградена така, че да бъде по-прецизна и точна, което е важно за бързите игри. Времето за реакция на игралната мишка обикновено е 1ms, което ви позволява да реагирате по-бързо, отколкото ако имате нормална мишка с 4-6 + ms като време за реакция. Освен това, след като персонализирате допълнителните бутони и настроите DPI-а точно за вас, можете да препрограмирате мишката си да има различна персонализация за всяка отделна игра. Независимо каква точно ще изберете,   може да ви даде много повече възможности. но няма да ви направи задължително по-добър играч. Една скъпа тенис ракета може да ви балансира и да има по-трайна конструкция, но няма да ви направи по-добър тенисист. Важно е да се отбележи, че геймърската мишка не е пряк път към игра на високо ниво.  Искате ли да знаете истинската причина, поради която геймърите предпочитат игрални мишки? Комфорт, опции и устойчивост. Никой не се нуждае от игрална мишка, за да се конкурира. Всичко, което има значение е, че използвате мишка, която чувствате добре в ръката ви.", "date": "2019.09.02", "title": "Значението на добрата геймърска мишка"}
{"url": "http://www.classa.bg/%D1%81%D0%B2%D1%8F%D1%82/item/399416-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB-%D1%81%D0%B5-%D1%81%D1%8A%D0%B1%D1%83%D0%B4%D0%B8-%D1%81-6-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B8-%D0%B7%D0%B0-24-%D1%87%D0%B0%D1%81%D0%B0", "text": "Националният център за предотвратяване на бедствия в петък и събота записа 6 експлозии и 135 ексхалации, в допълнение към 604 минути тремор от вулкана Попокатепетъл, разположен в централната част на Мексико, според изявление, публикувано на 31 август. Както съобщава Националната координация за гражданска защита в профила си в Twitter, изхвърляната пепел - чиито колони бяха високи между един и два километра – е паднала в пет общини на щата Мексико и може да стигне до столицата на страната. Службата препоръчва да не се приближава в рамките на 12 километра от вулкана. Освен това, населението е помолено да не изхвърля пепелта в канализацията, за да не блокира оттичането.", "date": "2019.09.02", "title": "Вулканът Попокатепетъл се събуди с 6 експлозии за 24 часа"}
{"url": "http://www.classa.bg/%D1%81%D0%B2%D1%8F%D1%82/item/399418-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F%D1%82-%D0%B0%D0%BF%D0%B5%D1%82%D0%B8%D1%82-%D0%B7%D0%B0-%D0%BC%D0%B5%D1%81%D0%BE-%D0%B8-%D1%81%D0%BE%D1%8F-%D1%80%D0%B0%D0%B7%D0%BF%D0%B0%D0%BB%D0%B8-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F", "text": "Двете индустрии, които се оказаха активни участници в огнените стихии, погълнали амазонските джунгли, всъщност са доста добре познати на хората по цял свят – производството на соя и на говеждо. Говеждо Бразилия е най-големият износител на говеждо месо – рекордните 1,64 млн. тона са били изпратени през 2018 г. към основните ѝ пазари за износ, към които спадат Европейският съюз, Китай и Египет, показват данни на Бразиската асоцияция за износ на говеждо, цитирани от Euractiv. През последните две десетилетия бразилското производство постоянно расте, като износът – измерен както в обем, така и в стойност, е нараснал с 10 пъти за периода между 1997 г. и 2016 г. Начело застават трите водещи компании JBS, Minerva и Marfrig. Целият този ръст обаче е за сметка на Амазония. „Мащабното отглеждане на добитък е основен двигател на обезлесяването на Амазония, като малко над 65% от обезлесените територии в Амазония се използват за паша“, посочва Ромуло Батишта, изследовател от екологичната неправителствена организация Greenpeace. Според  , публикувано в престижното научно издание Science, избягването на консумация на месо и млечни продукти е най-добрият индивидуален начин за намаляване на отрицателните ефекти от човешката дейност върху околната среда. Според данните, представени в британския в. Guardian, без консумация на мляко и млечни продукти земеделската земя в глобален мащаб ще се намали с над 75%, и все пак ще остане достатъчно територия за изхранването на световното население. Също така от проучването става ясно, че макар да осигуряват само 18% от калориите и 37% от протеините за човека, производството на месо и млечни продукти заема 83% от земеделската земя и в същото време отделя 60% от парниковите газове от земеделската дейност. Анализът също така показва и различните екологични и икономически ефекти, които имат и различните начини за производство на една и съща храна. Така например отглеждането на добитък върху обезлесени територии води до 12 пъти повече парникови газове, отколкото ако се използват естествени пасища. Според водещия автор на изследването Джоузеф Пори от Университета в Оксфорд различният екологичен отпечатък представлява възможност за намаляване на вредата от земеделието върху природата, но без да е нужно неселението на планетата да премине на веган диета. „Моето лично мнение е, че трябва да интерпретираме тези резултати не като необходимост да преминем на веган диета от раз, а по-скоро, че трябва да направим по-умерена нашата консумация“ на месо, коментира на свой ред д-р Питър Алекзандър от Университета в Единбург.  Но дори и пълният отказ от месо – една от мерките, често прилагана в борбата с екологичните промени и замърсяването, обаче може да се окаже, че също няма да е достатъчна що се отнася до Бразилия и Амазония. Другият водещ икономически отрасъл, който има голям принос за обезлесяването на джунглите в южноамериканската страна, е именно този на производството на соя – основна суровина в продуктите заместители на месо. Соята Този вид бобова култура отбеляза драстичен ръст на отглеждането си през 70-те години, разпалвана от миграцията на фермери, разработването на нови техники за култивиране и употребата на пестициди. Бразилия е изнесла рекордните 83,3 млн. тона соя през 2018 г. - ръст от 22,2% спрямо предходната година, показват данни на бразилското министерство на икономиката. Страната също така е и водещ доставчик на соя за САЩ, но като цяло изпраща най-големи обеми от суровината към Китай. Пратките за Поднебесната империя са скочили с близо 30% миналата година благодарение на търговския спор с Вашингтон, който накара Пекин да търси нови източници на бобовата култура, с която изхранва отглеждания в страната добитък. Близо 6,5% от обезлесените трайно райони в Амазония се използват за земеделие, въпреки че до известна степен приносът на соята в общия микс намалява с времето не без помощта на законови мерки за опазване на околната среда. През 2006 г. в сила влиза мораториум, който забранява покупката на соя от наскоро обезлесени зони. Така „по-малко от 2% от соята, засадена в Амазония, идва от обезлесени зони от 2008 г. насам“, посочва още Батишта. Не така обаче стоят нещата при някои други горски площи в Бразилия като Серадо, където големи територии са разчистени за засаждане на соя на тях. Европа също е голям потребител на бразилска соя, която се използва като храна в свине- и птицеферми.", "date": "2019.09.02", "title": "Глобалният апетит за месо и соя разпали пожарите в Амазония"}
{"url": "http://www.classa.bg/%D1%81%D0%B2%D1%8F%D1%82/item/399417-%D0%BD%D0%B0%D1%81%D0%B0-%D0%BF%D0%BE%D0%BA%D0%B0%D0%B7%D0%B2%D0%B0-%D0%BC%D0%B0%D1%80%D1%81%D0%B8%D0%B0%D0%BD%D1%81%D0%BA%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-,-%D0%BF%D1%80%D0%B8%D0%BA%D1%80%D0%B5%D0%BF%D0%B5%D0%BD-%D0%BA%D1%8A%D0%BC-%D0%BD%D0%BE%D0%B2%D0%B8%D1%8F-%D1%80%D0%BE%D1%83%D0%B2%D1%8A%D1%80", "text": "Инженерите от НАСА инсталираха „Марс Хеликоптер\" на марсохода „Марс 2020\", който ще пристигне на Марс през 2021 г., съобщи агенцията за ретропропулсивна лаборатория на агенцията. На малкия хеликоптер, който тежи само 1,8 килограма, засега липсват научни инструменти и е само демонстрационен модел, чиято цел е да тества работата в атмосферата на червената планета, която е 100 пъти по-малко гъста от земната. Ако полетът бъде успешен, учените от НАСА очакват идването на „деня, в който марсианските вертолети ще могат да играят важна роля в бъдещите проучвания на планетата\", се казва в изявлението, цитирано ръководителя на проекта Мими Онг. „Всичко е на място за историческа мисия за проучване. Заедно, Марс 2020 и Марс хеликоптерът ще помогнат да се определи бъдещето на науката в изследването на червената планета през следващите десетилетия\", казва Томас Зурбухен, от Дирекция на научната мисия на НАСА. Превозът на устройството до Марс беше обявен от агенцията през май 2018 г. През юни тази година бе съобщено, че то е преминало няколко ключови теста. Марсовият хеликоптер ще бъде изстрелян заедно с нова версия на роувъра през юли 2020 г. от военновъздушната база Кейп Канаверал, Флорида (САЩ). Кацането му е планирано в кратера Йезеро на 18 февруари 2021 година. От своя страна новият „роувър\" ще извърши геоложки оценки, ще определи обитаемостта на околната среда, ще търси признаци на древен марсиански живот, ще оцени природните ресурси и опасностите за потенциалните хора - изследователи.", "date": "2019.09.02", "title": "НАСА показва \"марсиански хеликоптер\", прикрепен към новия \"роувър\""}
{"url": "http://www.classa.bg/%D1%81%D0%B2%D1%8F%D1%82/item/399419-%D0%BD%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%81-dior", "text": "Dior, френската къща за висша мода, предизвика вълна от критики, след като пусна реклама с участието на Джони Деп, в която промотира новия мъжки аромат Sauvage (Див) със снимки на коренни американци. Видеото показва Деп, член на племе сиукс и актриса с коренно потекло на „автентично дълбоко пътешествие към душата на коренните американци в една свещена територия\", описа Диор рекламата в Twitter, преди да изтрие всяка следа от тази кампания в социалните мрежи. Академици, експерти и членове на местни групи успяха да видят кадрите и обвиниха Диор в расизъм и културно присвояване, започвайки с името на продукта: Див. \"За съжаление Dior смята, че това е подходящо\", каза Далас Голдтуут, организатор на Американска мрежа за околната среда на коренното население на САЩ, цитиран от Гардиън. \" Видеото романтизира индианците като реликви от миналото\", каза той. Модната къща заяви, че е създала концепцията и образите в сътрудничество с консултанти от местните народи, но нито кампанията, нито Деп, нито Dior не представляват коренното население, казва Адриен Кийн, писателка и член на племето Чероки. „Струва ми се много обезпокоително, когато известните марки принуждават местните жители да избират между стереотипи и погрешни представи, или пълна невидимост\", каза Кийн по отношение на рекламните решения на марки като Dior, която наскоро бе критикувана и за други противоречиви кампании като тази на Дженифър Лоурънс и мексиканското наследство.", "date": "2019.09.02", "title": "Нов скандал с Dior"}
{"url": "http://www.classa.bg/%D1%81%D0%B2%D1%8F%D1%82/item/399420-%D0%BF%D1%80%D0%B0%D0%B2%D0%BE%D1%82%D0%BE-%D0%BD%D0%B0-%D0%BF%D0%BE-%D1%81%D0%B8%D0%BB%D0%BD%D0%B8%D1%8F-%D0%BA%D1%80%D0%B5%D0%BF%D0%BE%D1%81%D1%82%D1%82%D0%B0-%D0%B5%D0%B2%D1%80%D0%BE%D0%BF%D0%B0-%D0%B2-%D0%BD%D0%BE%D0%B2%D0%B8%D1%8F-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4", "text": "Идеята за \"Крепост Европа\" отдавна вече не е табу. Европейският проект е изправен пред перфектна буря от външни заплахи и вътрешни социални бомби с часовников механизъм. За да преживее тази криза, предупреждават някои от висшите чиновници в ЕС, Европа ще трябва да се пренасочи към нова, по-защитна индустриална стратегия. В необичайно откровения текст на 173-страничен доклад, служители на ЕК развиват своята визия за приоритетите, които новата комисия под ръководството на Урсула фон дер Лайен би трябвало да следва. Авторите на доклада представят нов подход за по-щедро публично финансиране на индустрията, отваряне на повече \"вратички\" в правилата за защита на конкуренцията и настояване за по-строга закрила на търговските интереси на ЕС. Всичко това е музика за ушите на Франция и Германия, като влиза в синхрон с техните амбиции за укрепването на \"Европейските шампиони\" в битката им за пазарни позиции с американските и китайските компании. Говорител на комисията \"Юнкер\" нарече доклада \"чернови с идеи за вътрешно ползване\", които не били достатъчно \"зрели\", за да стигнат до бюрото на Урсула фон дер Лайен. Въпреки това, планът едва ли ще бъде заключен в чекмеджето до пълна забрава, доколкото той съвпада с мерките на двете страни, които реално могат да диктуват политикат в Европа. Стилът на документа е доста рязък, когато става дума за прогнозите за бъдещето на ЕС в среда, в която САЩ и Китай тласкат световната търговия обратно към времената на принципа \"Правото е на страната на по-силния\". Служителите на ЕК посочват, че ще имат нужда от много по-сериозни защитни механизми, защото \"Европейският съюз ще се окаже твърде зле подготвен за оцеляване в новия световен ред, базиран изцяло на силовите баланси\". Те отбелязват, че политиката на ЕС за свободна търговия се е преврънала в \"изкупителна жертва за по-широките социални и икономически проблеми\" - с неприкрита препратка към растящата популярност на антиевропейските популистки партии на континента. Търговската политика ще може да работи в защита на по-бедното население, като осигури \"среда за равен шанс\", но и като затрудни достъпа до своя пазар на стоки от страни с по-непридирчиви екологични стандарти. Франция и Германия бяха силно разочаровани, когато комисията на Жан-Клод Юнкер блокира мегасделката по сливането между Siemens и Alstom, което можеше да създаде европейски железопътен гигант. Брюксел поддържаше тезата, че сделката може да повлияе негативно върху цените на пътническите билети, докато Берлин и Париж критикуваха ЕК за безпомощно поведение пред възхода на китайските конкуренти и сляпото следване на неработещите формални правила за защита на конкуренцията. Ако досега Великобритания беше най-силният застъпник на идеологията на свободната търговия, с наближаването на Brexit Франция вижда чудесна възможност за завой към протекционизма под мандата на Урсула фон дер Лайен. Министърът на икономиката на Франция Брюно льо Мер, който е един от най-гласовитите привърженици на идеята за промяна на правилата в ЕС след ветото на Alstom-Siemens, коментира пред \"Политико\", че \"ЕС трябва да мисли в широк мащаб и да защитава интересите си\". На въпрос как трябва да изглеждат приоритетите на съюза през следващите пет години, той отговаря: \"Намираме се в повратна точка за Европейския проект. С новия парламнент и комисия имаме възможност да направим радикални промени. На икономическия фронт трябва да бъдем едновременно по-конкурентоспособни в глобален план, да създаваме по-висок ръст и работни места, и в същото време да осигуряваме по-сериозна защита на своите граждани\". Колкото и да е необичайно - същият тон беше възприет и в Германия, особено от всемогъщата бизнес-асоциация BDI (Федерация на германската индустрия) през последните месеци. Доктрината за \"ръчния\" подбор на победителите отново е на мода. Германският икономически министър Петер Алтмайер, който също подчертава нуждата от нов подход към изграждането на успешни европейски компании, предложи свой план за специална държавна помощ в ключови индустриални сектори - автомобилостроене, машиностроене, медицински технологии, 3D принтиране, аерокосмически технологии и отбрана. Френско-германската офанзива, която цели да укрепи Европа, обаче крие опасност от задълбочаване на старите пукнатини в основата на блока - особено заради северните страни и държавите от Бенелюкс, които по традиция са по-близки до подхода на британците по отношение на световната търговия. Финландия даде сигнал, че разбира необходимостта от нова индустриална стратегия, но дяволът е в детайлите. Министърът на търговията на страната предупреди, че трябва да се действа внимателно, когато се предлага връщане към политиката на протекционизма, както и че не би било справедливо от страна на големите държави в ЕС да налагат своя собствен дневен ред на всички останали без дебат. \"Издигането на прегради не е най-добрият начин за стимулиране на конкуренцията. Би трябвало да следваме амбициозен план със споразумения за свободна търговия и да гарантираме, че ЕС ще остане отворена и гостоприемна среда за фирмите, търговците и инвеститорите\", каза той. Идеите в доклада са радикални по всички параметри. В тях се включва и предложението за създаване на фонд от 100 млрд. долара, който да подпомага технологични компании в борбата им срещу съперници от САЩ и Китай. Предлага се и нова регулация, която би позволила едностранно налагане на търговски санкции срещу Съединените щати. Саймън Лестър от Центъра за изследване на търговските политики към либертарианския институт Катон предупреждава, че всичко това тласка съюза към антипазарна посока. Той посочва, че разбира предложенията като опит за ответна реакция срещу поведението на Тръмп и Китай, но ако ЕС иска да създаде глобални индустриални лидери, би трябвало да концентрира усилията си в поощряване на предприемачеството. С други думи: \"Не ви трябват субсидии. Трябва ви предприемач, който да поеме риск\".  ", "date": "2019.09.02", "title": "Правото на по-силния: \"Крепостта Европа\" в новия световен ред"}
{"url": "http://www.classa.bg/%D1%81%D0%B2%D1%8F%D1%82/item/399421-%D0%B2%D1%8A%D0%B7%D0%B4%D1%83%D1%88%D0%BD%D0%BE%D1%82%D0%BE-%D1%88%D0%BE%D1%83-%D0%BC%D0%B0%D0%BA%D1%81-%D0%BF%D1%80%D0%B5%D0%B4-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D0%BF%D0%BE%D1%81%D0%B5%D1%82%D0%B8%D1%82%D0%B5%D0%BB%D0%B8", "text": "Тази събота въздушното шоу на МАКС бе посетено от повече от 200 000 души, цифра, която поставя рекорд за дневно посещение в историята на събитието. Посетителите имаха възможност да видят голямо акробатично представление на флагманските изтребители на руските аерокосмически сили, а бе представен и моделът на новия атакуващ дрон С-70 Охотник. Изложението, което показва най-новите разработки в аерокосмическата и отбранителната технологии, се провежда на всеки две години на летището в Жуковски, в провинция Москва, между 27 август и 1 септември. Над 800 компании от 33 държави участват в събитието, включително 184 чуждестранни компании.", "date": "2019.09.02", "title": "Въздушното шоу  МАКС пред рекорден брой посетители"}
{"url": "http://www.classa.bg/%D1%81%D0%B2%D1%8F%D1%82/item/399424-%D0%BC%D0%BE%D0%BC%D0%B8%D1%87%D0%B5%D1%82%D0%BE,-%D0%BA%D0%BE%D0%B5%D1%82%D0%BE-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%BF%D0%B0%D0%B7%D0%B8-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF", "text": "Наричат я \"пазителката\" на достъпа до Доналд Тръмп. Офисът й се намира точно пред Овалния кабинет. Работи като лична асистентка на президента от първия ден на мандата му. За службата си в Белия дом тя получава годишна заплата от 130 000 долара. Съобщението за напускането й идва неочаквано. Още по-странно звучат причините за раздялата й с екипа на Тръмп. По ирония - една невинна вечеря с журналисти се оказа достатъчна, за да сложи край на кариерата на 29-годишната Маделин Уестърхаут в администрацията.     От питие на питие - разговорът започва да преминава извън рамките на служебните любезности, а Маделин Уестърхаут започва да споделя личните си наблюдения за качествата на конкретни членове на Първото семейство. Тя казва пред журналистите, че Тръмп не намирал по-малката си дъщеря Тифани за особено отличителна личност и че не обичал да се снима в нейно присъствие заради \"наднорменото й тегло\".   Всичко се случва на 17 август, която зам.-прессекретарят на Белия дом Хоугън Гидли кани няколко от политическите кореспонденти на медии като Washington Post, Wall Street Journal, Reuters и др. на неформална вечеря. Групата е част от журналистическия корпус, който отразява почивката на Тръмп в голфкомплекса Бедминстър. Гидли предлага на Уестърхаут да присъства по време на събитието, като дори я оставя сама с репортерите в продължение на 45 минути, докато той напуска ресторанта заради интервю за Fox News. От питие на питие - разговорът започва да преминава извън рамките на служебните любезности, а Маделин Уестърхаут започва да споделя личните си наблюдения за качествата на конкретни членове на Първото семейство. Тя казва пред журналистите, че Тръмп не намирал по-малката си дъщеря Тифани за особено отличителна личност и че не обичал да се снима в нейно присъствие заради \"наднорменото й тегло\". Според CNN, Уестърхаут е продължила с откровенията си пред представителите на медиите, като споделила, че поддържа по-силна връзка с президента, отколкото двете му родни дъщери. Неформалните срещи между служители на Белия дом и репортери са дългогодишна практика, при която журналистите могат да придобият по-непосредствени контакти и впечатления за настроенията в администрацията под условието, че придобитата информация не може да се публикува. Случаят с Уестърхаут вероятно нямаше да получи публичност, ако един от присъствалите репортери - Филип Рукър от Washington Post - не решава да поиска официален коментар от президентството по повод странното поведение на асистентката. Когато информацията стига до знанието на Доналд Тръмп, решението е предизвестено. Тръмп потвърждава, че е поискал да бъде освободена заради \"споменаването на определени неща по адрес на децата ми\", които са били \"малко обидни\". Той посочва, че все пак смята бившата си секретарка за \"много добра личност, която винаги е вършила добра работа\". И до този момент това действително е така - дори легендарен журналист от ранга на Боб Удуърд споделя, че е посъветван да \"говори с Маделин\", когато безуспешно се опитва да изтръгне съгласието на Тръмп за интервю. За първи път Маделин Уестърхаут привлича вниманието на репортерите през ноември 2016 г. като \"момичето, което посреща знатните гости\", които пристигат във фоайето на Тръмп Тауър, за да поздравят новоизбрания държавен глава. Мистериозната брюнетка кара медиите във Вашингтон да спекулират \"коя ли е тази екс-фитнес инструкторка\" от екипа на Тръмп. Възпитаничката на Колежа в Чарлстън обаче подминава подигравките с усмивка и дискретност. До изборите тя работи за административния ръководител на Републиканския национален комитет Кейти Уолш. Професионалният й опит включва още стаж в предизборния щаб на Мит Ромни по време на президентската кампания през 2012 г. и доброволческа работа за бившия сенатор от Южна Каролина Джон Кун. Преди да освободи Маделин Уестърхаут от длъжност, Тръмп е разговарял с нея, за да чуе нейното обяснение за случилото се. Уестърхаут е признала, че по време на инцидента е била под влиянието на алкохол. \"Въпреки това, човек трябва да внимава какво говори. Има неща, които не се обсъждат. Затова е твърде жалко. Пожелах й всичко хубаво\", коментира Доналд Тръмп пред журналисти по повод случая. По-късно той намекна, че разкриването на служебни тайни или чувствителна информация от бивши членове на екипа му може да се обърне срещу тях под формата на съдебни дела: \"Макар че Маделин Уестърхаут е подписала напълно легитимно споразумение за конфиденциалност, тя е много добър човек, и не мисля, че някога ще се наложи да го приложа. Тя ми се обади снощи, за да се извини, преживяла е тежка нощ. Напълно я разбирам и й прощавам! Обичам Тифани, тя се чувства чудесно\". Самата Тифани (дъщеря на Тръмп от брака му с манекенката Марла Мейпълс) публикува енигматично послание в Instagram малко след скандала около Уестърхаут, което гласи: \"Изучавай ме колкото искаш, но никога няма да ме опознаеш. Защото аз се различавам по сто начина от образа, в който ме виждаш. Постави се зад моите очи и ще ме прозреш така, както аз гледам на себе си. Защото аз избрах да остана на място, което ти не можеш да видиш\". Критиките срещу журналиста, разкрил коментарите на Уестърхаут пред администрацията на Белия дом, бяха отхвърлени от главния редактор на Washington Post. Стивън Гинсбърг посочва, че \"Филип Рукър е един от най-добрите и съвестни репортери в новинарския бизнес. Винаги е действал с изключителна чест и интегритет, като никога не е нарушавал стандартите и правилата за поведение на WP\". Някои от коментаторите посочват, че основната отговорност за PR-кризата лежи върху зам.-прессекретаря Хоугън Гидли, който изобщо не е трябвало да оставя младата жена сама сред журналистите, без да я подготви за евентуалните въпроси. Самата Уестърхаут не е предупредила изрично репортерите, че не разрешава думите й да бъдат цитирани или ползвани като официален източник на информация. Инцидентът се превръща в поредния пример за нарушеното взаимно доверие между медиите и Белия дом, но и може да се приеме като предупреждение за всички онези хора, които се стремят към професионална кариера зад кулисите на голямата политика - всичко, което бъде изречено, може да се ползва срещу тях.    ", "date": "2019.09.02", "title": "Момичето, което трябваше да пази тайните на Тръмп"}
{"url": "http://www.classa.bg/%D1%81%D0%B2%D1%8F%D1%82/item/399422-%D1%83%D1%80%D0%B0%D0%B3%D0%B0%D0%BD%D1%8A%D1%82-%D0%B4%D0%BE%D1%80%D0%B8%D0%B0%D0%BD-%D1%81%D0%BC%D0%B5%D0%BD%D1%8F-%D0%BA%D1%83%D1%80%D1%81%D0%B0-%D0%B8-%D1%81%D0%B5-%D0%BE%D1%82%D0%BF%D1%80%D0%B0%D0%B2%D1%8F-%D0%BA%D1%8A%D0%BC-%D0%B4%D0%B6%D0%BE%D1%80%D0%B4%D0%B6%D0%B8%D1%8F-%D0%B8-%D0%BA%D0%B0%D1%80%D0%BE%D0%BB%D0%B8%D0%BD%D0%B0", "text": "Ураганът от категория 4 се отклони от планираната си траектория и сега се насочва към щатите Джорджия и Каролина. Дориан се засили тази събота до ураган от категория 4, \"изключително опасен\", с устойчиви ветрове от 215 километра в час. Зоните по крайбрежието са подготвени за възможни бури, силни дъждове и опасни ветрове. Бурята може да удари щатите Северна и Южна Каролина в сряда вечер. \"Наблюдава се забележителна промяна за една нощ в прогнозата на Дориан след вторник. Трябва да се отбележи, че новият прогнозиран маршрут не пречи Дориан да докосне земята на брега на Флорида, като големи части от брега остават в конуса на несигурност \", туитира американският Национален център за урагани. „Значителни въздействия биха могли да възникнат дори ако центърът на Дориан остане в открито море. С промяната на прогнозата рискът от силни ветрове и животозастрашаващи бури се увеличава по бреговете на Джорджия и Южна Каролина за средата следващата седмица. \" \"Изглежда, че нашата велика Южна Каролина може да бъде ударена много по-силно, отколкото се смяташе досега. Джорджия и Северна Каролина също. Дориан се движи и е много трудно да се предвиди поведението му, с изключение на това, че е един от най-големите и най-силните (и наистина широк), от десетилетия насам. Бъдете внимателни! \", туитира от своя страна президентът на страната Доналд Тръмп. По-рано Доналд Тръмп обяви извънредно положение за Флорида при очаквания подход на урагана Дориан до бреговете й. Тръмп предупреди, че Дориан \"може да бъде абсолютно чудовище\" и че \"всичко сочи, че ще удари много тежко в щата Флорида\". Преди това Националната метеорологична служба на Националната администрация за океан и атмосфера на САЩ (NOAA) беше предупредила за възможна буря, опустошителни ветрове и проливни дъждове в този щат.", "date": "2019.09.02", "title": "Ураганът Дориан сменя курса и се отправя към Джорджия и Каролина"}
{"url": "http://www.classa.bg/%D1%81%D0%B2%D1%8F%D1%82/item/399423-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D0%BE%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D1%81%D0%B0%D1%89-%D1%81%D0%B0-%D0%B0%D1%82%D0%B0%D0%BA%D1%83%D0%B2%D0%B0%D0%BB%D0%B8-%D0%B0%D0%BB-%D0%BA%D0%B0%D0%B9%D0%B4%D0%B0-%D0%B2-%D1%81%D0%B8%D1%80%D0%B8%D1%8F", "text": "Водената от САЩ коалиция е извършила атака срещу клон на терористичната група \"Ал Кайда\" в северен Идлиб (Сирия), според Министерството на отбраната на САЩ. \"Тази операция беше насочена срещу лидерите на Ал Кайда в Сирия, отговорни за нападенията, които заплашват американски граждани, нашите партньори и невинни цивилни граждани\", заяви подполковник Ърл Браун, ръководител на медийните операции в Централното командване на САЩ (CENTCOM). Потвърждението идва след съобщения от АФП за ракетна атака в събота в тази западна сирийска провинция. Офанзивата е била насочена към основните концентрации на Хурас ад-Дин, бунтовническа група, свързана с Ал Кайда. В детайли Сирийската обсерватория за правата на човека съобщи за смъртта на поне 40 джихадисти в тази операция, без да я приписва на никоя държава или коалиция, часове след прекратяването на огъня в района, поддържано от Русия. Според обсерваторията, Хурас ад-Дин е създадена през февруари 2018 г. и има около 1800 бойци. През юли САЩ потвърдиха, че са нападнали тази група в същия район на арабската страна.", "date": "2019.09.02", "title": "Пентагонът потвърди, че САЩ са атакували Ал Кайда в Сирия"}
{"url": "http://www.classa.bg/%D1%81%D0%B2%D1%8F%D1%82/item/399425-%D1%80%D0%B0%D0%B7%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D1%89%D0%B5-%D1%81%D1%82%D0%B0%D0%BD%D0%B5-%D1%81-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%80%D1%8A%D1%86%D0%B5", "text": "Политологът Игор Панарин за дълбоката държава, сталиниста Тръмп и съвременните центрове за хибридна война. Дмитрий Перетолчин :  Игор Николаевич, наскоро излезе новата ви книга „Крахът на долара и разпадането на Съединените щати 2.0“ Игор Панарин.  Да, преди повече от десет години беше публикувана първата ми книга със същото заглавие. Сега е версия 2.0. През това време, за съжаление или за щастие, САЩ не се разпаднаха на шест части, както прогнозирах. Самата хипотеза за разпадането на САЩ ми дойде през 1998 г., когато се подготвях за доклад на Международната конференция, озаглавена „Информационна война“, която тогава се проведе в Линц (Австрия). Около месец преди това разбрах, че от 400 участници в тази конференция, 150 са граждани на САЩ. И естествено у мен възникна идеята да ги заинтересувам с информация за тяхната родна страна. По това време в нашите медии САЩ бяха представяни недвусмислено като водещата демократична и най-успешна държава в света. Започнах да изучавам ситуацията в САЩ. И тя до голяма степен беше неочаквана за мен. Вземете за пример само един факт: степента на произшествия във военновъздушните сили на САЩ от онова време (въпреки че времето на полети на техните пилоти беше 10 пъти по-голямо от това на руските) беше шест пъти по-високо! В началото не вярвах на хората, които ми дадоха тази информация, но се оказа вярна. В Линц, където цитирах тези статистически данни, ръководителят на колегията на ВВС на САЩ в залата не опроверга тези данни и в кулоарите ги потвърди.     Тогава имах идеята, че САЩ не са много стабилна държава. И възникна въпросът: как точно могат да се разпаднат? Според моя модел Аляска трябва да отиде при Русия, Хаваите при китайците и японците (последните бяха възхитени от тази идея, многократно са ми казвали на международни форуми: „Благодарим за половината Хаваи!“). Ще се отделят и Тексас, където вече повече от 50% са латиноамериканци и където са четирите най-големи петролни рафинерии, и Ню Йорк, този център на спекулативен финансов капитал, и Калифорния с информационния си компонент. Ще остане депресивният център на страната, който никога не се показва по руската телевизия. Тази карта на разпадането на Съединените щати, която аз измислих и за първи път изразих по време на доклада в Линц на 9 септември 1998 г., се появи в Wall Street Journal през 2008 г. като илюстрация на интервюто ми с това най-голямо световно издание. Това имаше голям ефект: статия с тази карта беше прочетена от 11 милиона души, докато самата карта е на 11-то място в класацията на 50-те най-известни политически карти в САЩ. Освен това се изучава в американските университети. Дмитрий Перетолчин : Има ли причина за такова разпадане? Игор Панарин:  Първо, има финансов и икономически фактор: когато говорих в Линц, външният дълг на САЩ възлизаше на 2 трилиона. долара, а сега на 22 (динамиката е красноречива!). Второ, разбира се, има етнически разкол - нарастващ брой афроамериканци и латиноамериканци. Само един пример: 95% от афроамериканците са гласували за Обама, подобна ситуация се наблюдаваше и на изборите през 2016 г., когато афроамериканците и “латиносите” гласуваха за Клинтън. Дмитрий Перетолчин :  Т ам определено има политически разкол. Игор Панарин:  Да, на 7 май 2019 г. се проведе анкета, според която Тръмп е спечелил най-високия рейтинг на доверие за цялото време на своето президентство: 91% от републиканците го подкрепят и 12% от демократите. Има разцепление, което се прояви и при Обама. Той предложи застраховка на социално по-ниските класи, сред които има много афроамериканци, докато белите реагираха с възмущение, че просто ще вземат парите от тях и ще ги дадат на тези, които не искат да работят. Дмитрий Перетолчин : И този разкол системен ли е? Игор Панарин:   Разбира се! Позволете ми да дам пример: през 2009 г. бях в Тексас, където бях поканен на едно от събитията за движението “Чаена партия”. Основно присъстваха бели американци: средното ниво служители на специалните служби, учители, университетски преподаватели. Този слой, разбира се, никой не би могъл да го „оседлае“, с изключение на Тръмп. Хората, принадлежащи към него, ми казаха, че се застъпват за силно семейство, здрави морални ценности, че мразят Ню Йорк и Калифорния. Моето изказване им направи силно впечатление и беше прекъснато 28 пъти от бурни аплодисменти (както изчислиха американските журналисти). Между другото, генералният консул на Русия, служители на ЦРУ, ФБР и “Гласът на Америка” по това време бяха в залата; лекцията ми беше естествено заснета. Бях малко „притиснат“ от отпуснатото за лекцията време, но въпреки това казах, че не ми харесва как в центъра на Сан Франциско, столицата на нетрадиционните ориентации, имаше район, заобиколен от знамена с дъги - всички разбираха всичко, предизвикваха буря от наслада в залата. И тогава, казах, ми харесва, когато мъжете обичат жените, а жените обичат мъжете (тези думи също предизвикаха буря от ентусиазъм). Тези прости тези за силното семейство с деца са това, което коренна Америка, „ядреният електорат на Тръмп“, винаги е подкрепял. И двамата Майк (Пенс и Помпео) също бяха номинирани от тази част от американското общество. Мнозина се опитаха да оседлаят патриотичните тенденции на Америка, но Тръмп беше предопределен да направи това, така че той стана президент. Разцеплението на Америка и борбата срещу \"дълбоката държава\", когато настоящият президент на САЩ реши да \"източи Вашингтонското блато\", са изключително важни. Вярвам, че това „блато“ е определен механизъм, който е създаден от британските политически и финансови кръгове за контрол на американската разузнавателна общност. Дмитрий Перетолчин : И кога е създаден този механизъм? Игор Панарин:   През 1891 година. Тайното британско общество, “Кръглата маса”, си е поставило за цел изграждането на световна британска империя със световен британски парламент. За да осъществи тази концептуална идея, то, първо, планирало да унищожи руската и германската империи, което им се отдава по време на Първата световна война, и второ, да върне САЩ под свой контрол, превръщайки ги отново в колония. За целта те създават Федералната резервна система през 1913г. Но това са единствено финансови инструменти и е необходимо да се поставят под контрол и американските разузнавателни служби. Чърчил успя - той до голяма степен беше архитектът, създателят на „дълбоката държава“ в САЩ. Тогава тази опасност беше видяна от Дуайт Айзенхауер, командващият на американските сили в Европа. За първи път той почувства заплаха за американската държавност, идваща от внимателно “обработения” военно-промишлен комплекс... Тоест Чърчил чрез механизмите за въвеждане на своите хора на ключови постове в американската разузнавателна общност, ключов от които, разбира се, е Уилям Донован, постави основите на \"дълбока държава\" в САЩ. Дмитрий Перетолчин :  Донован ръководи Службата за стратегически служби (ССС) - това е първата разузнавателна служба на Съединените щати, създадена по време на Втората световна война. Игор Панарин:   Да, при това и Рузвелт имаше своя кандидатура за поста неин водач, но Чърчил организира външен натиск и всъщност принуди Рузвелт да назначи Донован. Дмитрий Перетолчин :  Какви са инструментите им за принуда? Очевидно това е непроста история. Игор Панарин:   Спомнете си какъв е първоначално Донован... Дмитрий Перетолчин :  Юрист. Игор Панарин:  Не просто юрист, а офицер по комуникациите в централата на адмирал Колчак, който по онова време е служител на британското военноморско разузнаване, а задачата му е да изнесе руското злато, възползвайки се от въстанието на чехословашкия корпус. Златото е изнесено, а Колчак е елиминиран като излишен свидетел. Донован обаче дълго време се намира под, да го наречем така, британски купол. Под наблюдението на британските разузнавателни служби той обикаля страните от Западна Европа и заедно с един от лидерите на MI6, след Втората световна война, създава тайната диверсионна мрежа на НАТО “Гладиус”, която става известна едва през 1991-92 г. след разследването, проведено на територията на Италия във връзка с масонската ложа П-2. Диверсиите се извършват “под фалшивия флаг”, терористичните актове се приписват главно на комунистите. Тази мрежа е създадена от Донован не само в Германия и Италия, но и в САЩ, тоест Донован създава основата за “дълбоката държава” там. Дмитрий Перетолчин :  Връзката между Донован и британците се оказва фатална за САЩ. Нивото на операцията е невероятно, ако си припомните британската Служба за специални операции (ССО) и фалшивата карта, показана на Рузвелт от Донован - карта на предполагаемото планирано превземане и разделяне на САЩ от германците. Игор Панарин:  Това беше глобален дезинформационен капан за Рузвелт - високотехнологично ниво в областта на хибридната война. И нашата задача сега е да отворим тези механизми, да научим нашите хора да се противопоставят на британците. В края на краищата борбата с Великобритания всъщност започва от момента, когато Русия се превърна в православна цивилизация (Москва стана Трети Рим) - мощен геополитически и духовен център на света. Набирайки мощ, Великобритания се специализира в изграждането на методи за тайна война като основен инструмент за постигане на политическа сила: първо тя смаза Холандия, след това даде началото на масонската революция във Франция, след това лорд Палмърстън организира серия от революции в Европа и според мен и Кримската война. Малко е казано за военното и духовно-религиозното значение на огнището на напрежението в Крим и британските методи за хибридна война в съветско време. Въпреки че през 1975 г. издателство „Международни отношения“ издаде красива книга на Юхим Черняк „Тайната британска дипломация“, но тя остана почти незабелязана. Бих посочил няколко достойни наши разузнавачи от онази епоха. На първо място това е граф Николай Павлович Игнатиев, руският посланик в Истанбул, когото всички наричаха заместник-султан на Турция поради политическите му възможности; той е блестящ разузнавач и докато работи в Лондон, научава много и направи много за нашето Отечество. Впоследствие той става отличен министър на вътрешните работи на Руската империя ... На второ място е Алексей Ефимович Вандам (Едрихин), който след като наблюдава на място Бурската война изрече известната фраза, че по-лошо от войната с англосаксонците е единствено приятелството с тях.. На трето място е Андрей Евгениевич Снесарев - истински титан на руската военна мисъл, който полага основите на теорията на хибридната война, ориенталист, знае 14 езика, ръководи Памирския отряд три години, работи в Индия, в Китай ... Дмитрий Перетолчин : Там той със сигурност се натъква на британците ... Игор Панарин:  Той не просто се натъква - той също посещава Англия, изучава източници в продължение на четири месеца и, връщайки се в Петербург, в края на века, заема един от ключовите постове в разузнаването на Руската империя. През следващите години той предупреждава императора, че определени сили в страната се възползват от съюза с Англия, но на това трябва да се противодейства. В резултат на това той, началникът на стратегическото разузнаване, е изпратен да оглавява щаба на казашката дивизия в Каменец-Подолски! Това е дело на мощните пробритански сили, заобиколили Николай II. Сред тях са на първо място министърът на външните работи на Руската империя Сергей Сазонов - бившият руски посланик в Лондон. Джордж Бюканън, бивш британски посланик в Русия, пише в мемоарите си, публикувани през 1924 г. за Сазонов, че той никога и никъде не е срещал по-добър приятел на Англия: той изпълнява всичките му искания и именно Сазонов вкара Русия в разрушителен съюз - всъщност в капан ... Дмитрий Перетолчин : Англия определено го направи! Георг Халгартен, германски историк, описва как Русия е привлечена в тези съюзи чрез дълговете. Тогава имаме зърнена криза и вземаме заеми, условията за които са съюзите с Англия и Франция, включително военните. Игор Панарин:  Но има хора, които на практика са убедени, че британците са нашите глобални врагове. Това са достатъчно умни хора. И възниква въпросът: защо не послушаха мнението на тези умни хора, заели доста значими позиции в разузнавателната система на Руската империя? Резултатът от това е „цветната“ революция от февруари 1917 г. - всъщност масонски пробритански преврат. Дмитрий Перетолчин :  Крахът на САЩ също ли ще се случи благодарение на усилията на Великобритания? Игор Панарин:  Сега те са изправени пред дилема. Тръмп е сталинист, Хилари е троцкист, има борба между тези движения... И нека си припомним ситуацията по време на президентството на Рузвелт, който според мен беше отровен. И така, когато вицепрезидентът на САЩ Хенри Уолъс говори за съюз със Сталин, със Съветския съюз, за ценности, диаметрално противоположни на Запада, и той беше подкрепен на конгреса на Демократическата партия, където той е подкрепен 97%, британското разузнаване проведе своеобразна специална операция през 1944 г. чрез инсталиране на външно проследяване за Уолъс и след това успя да промени коренно ситуацията. Естествено, Донован, британски агент, който беше начело на американското разузнаване, помогна в това, прикривайки се под споразумението, подписано между MI-6 и ССО, за което се предполага, че се бори с фашистката заплаха. Абсолютно същата схема беше използвана срещу Тръмп - незаконно наблюдение на кандидат за президент на САЩ, което започна въз основа на досие за дезинформация на руския отдел на МИ-6 ... Дмитрий Перетолчин : Тоест, няма нищо ново... Игор Панарин:  Да, има повторение на събитията от 1944 година. Нещо повече, тогава задачата беше да се отстрани Рузвелт, който се разбираше със Сталин. Дмитрий Перетолчин : Той стана истински съюзник на СССР. Това е очевидно. Игор Панарин:  Да, беше възможно да се изгради свят без войни след Втората световна война, но Рузвелт им беше на пътя - и той беше отстранен. Протежето на Чърчил, Труман, бе повишен на позицията на американския президент и Уолъс беше избутан назад. Те го направиха постепенно; Уолъс се бори още пет-шест години, иска промени. Привържениците му бяха наречени “Партията на изолационистите”... Дмитрий Перетолчин : Те бяха наречени така в съответствие с британските методи... Игор Панарин:  Да, така е, въпреки че Уолъс постигна огромен успех като министър на земеделието, преди да стане вицепрезидент. Рузвелт го покани на поста, тъй като беше изключително популярен сред американците, защото след глада от 1933-34 г., след всички депресии и катаклизми, Уолъс направи огромен пробив - нахрани американците и им предложи истински начин на икономическо взаимодействие с нашата страна. Британците имаха нужда от Труман, който слушаше речта на Чърчил на Фултън. В него архитектът на бъдещия свят Чърчил определи курса за началото на Студената война. Тоест, беше изключен сценарият Рузвелт да бъде заменен от „втория Рузвелт“ - Уолъс, при когото, разбира се, събитията по света биха се разгърнали съвсем различно. Тръмп, според мен, взема предвид, вижда тази история - ако не в подробности, то поне концептуално. Дмитрий Перетолчин : Карикатуристът Бен Гарисън непрекъснато представя Тръмп, който източва блатото, измита Сорос, Клинтън и т.н. Игор Панарин:  И първото нещо, което Тръмп направи, когато дойде в Белия дом, беше да изтрие от уебсайта на американския президент... Дмитрий Перетолчин : ...ЛГБТ страницата? Игор Панарин:  Да. И след това продължи тази линия - сега тази група е отстранена от американските въоръжени сили. Припомням ви защо армията подкрепя Тръмп. Малко хора знаят за това, но когато по време на едно от изказванията си (а в залата тогава присъстваха членове на Конгреса и висши военни) Обама говори за либерализацията, за необходимостта от въвеждане на демократични промени във военната структура, в края на речта му никой от военните не стана и не ръкопляска - всички предизвикателно останаха да седят неподвижно! И според затворени анкети, доколкото знам, 95% от американските военни са гласували за Тръмп и едва 5% са гласували за Клинтън. Факт е, че мнозинството, гръбнакът на офицерския корпус в американските въоръжени сили, разбира се, е бял. В този смисъл Тръмп се опитва, опирайки се на своите идеологически подходи, да изгради национална американска държава. И за да не бъде застрелян, като Джон Ф. Кенеди през 1963 г., той трябва да маневрира, като прави различни изявления. Нека ви припомня, ден преди церемонията му по встъпване в длъжност, CNN подметна че Тръмп ще бъде убит по време на тази церемония. Но Тръмп беше смел. Той, разбира се, е изключителен президент в историята на САЩ, въпреки че все още и да няма историческа „рекапитулация” за разлика от Рузвелт. Дмитрий Перетолчин :  Ще спечели ли на следващите избори? Игор Панарин:  С вероятност 75%. Днес от десетте обещания от кампанията си Тръмп вече е изпълнил девет, докато Обама е изпълнил само едно от десет - подари пудел на дъщерите си ... Добре ли е това или лошо за нас? В тактическо отношение това не е лошо, в стратегическо отношение има въпроси, ако се върнем към темата за хибридната война ... Пуснахме нашия “Анти-Фултън” на 1 март 2018 г., когато Владимир Путин показа това, което западните критици по време на обръщението до Федералното събрание нарекоха “анимации”. Всъщност се оказа, че това не са “анимации”, след като командирът на нашите Стратегически ракетни сили Каракаев обяви, че “Авангардът” ще постъпи в Оренбургската дивизия , а на 23 април 2019 г. по вода бе спусната най-голямата ядрена подводница “Белгород”, предназначена за апарата \"Посейдон\". Спомнете си хиперзвуковия комплекс „Кинжал”, който Путин наблюдава преди неотдавнашната среща с Помпео през май 2019 г. - тоест целият ни военен компонент е „в движение”. Сега американските анализатори задават въпроса: какво да правят в ситуация, когато военният потенциал на руснаците е в състояние да унищожи крайбрежните им градове само с една подводница? Новият им подход към тази тема беше очертан през февруари 2019 г. - в отговор на най-новите ни разработки те създадоха доктрината за „принудителната сила“. Това е отделна концепция, като “меката сила”, “твърдата сила”... Дмитрий Перетолчин : Има и  Smart Power , „умна сила“, за която говори Хилари Клинтън. Игор Панарин: Това е само подточка на \"силите\", които изброих. В „умната сила“ се намира слабостта на Тръмп, който в никакъв случай не е майстор по информационните технологии. Но съветниците му го посъветваха по време на предизборната кампания и той отдели пет пъти повече средства в социалните мрежи от Клинтън. Въпреки че, изглежда, Клинтън е по-потопена в сферата на сенчестите интернет-стратегии и нововъведенията с използването на механизмите на цветните революции... Парадокс!... Дмитрий Перетолчин :  Тогава те усещаха, че всичко вече е под техния пълен контрол. Игор Панарин: Разбира се, както британските, така и всички големи американски медии бяха на страната на Клинтън. На Тръмп му остана тясно пространство, в което той успя да се прокрадне и излезе на оперативното пространство в “Туитър”. Той беше принуден да направи това, за да предаде информацията си на избирателите. За нас тази ситуация също е проблем. Ще ви дам две цифри, които не са много добри за нас от неотдавнашния доклад на Корпорация РАНД, където има две части, отворена и затворена ... В откритата част на доклада е казано, че от седемте най-големи банки в света четири са американски, а също така, че САЩ получават 95% от приходите от медиите! Ако погледнем дори руските държавни телевизионни канали и техните бюджети, държавата отпуска по-малко от 50% за тях. Останалото е реклама. Чия реклама? Сещате се. И така нататък ... У нас редица канали принадлежат, строго погледнато, не на руските представители и това е голям проблем. Освен това не бива да се забравя за огромните им разузнавателни способности, които директорът на ЦРУ Бренан разкри открито на изслушванията в Конгреса преди повече от пет години: устройство за подслушване е инсталирано във всяка микровълнова печка и почти всеки друг домакински уред. Дмитрий Перетолчин :  По едно време китайците ги хванаха с ютиите ... Покритието пълно ли е?  Игор Панарин:  Глобалната система за електронно разузнаване “Ешелон” има бази във Великобритания, Австралия, Нова Зеландия, САЩ и Канада. Най-голямата база на “Ешелон” е разположена в Бавария, недалеч от Аугсбург, както и базата на AWACS (Авиационна система за предупреждение и управление). Те контролират много и това им дава огромни възможности. “Сноуден” разкри само върха на айсберга в целия този “процес”. Документът за „принудителната сила“ трябва да се приема много сериозно. По време на сирийската кампания нашите авиация и специални сили направиха гигантски скок напред в сравнение с август 2008 г., но ситуацията в информационната сфера е доста закъсняла. Можем и трябва да се съсредоточим върху социалните мрежи. Според рейтинга на цитиране в руските социални мрежи на първо място са американското правителствено радио “Свобода” и порталът “Медуза”, “Ехото на Москва” е на второ, “Гласът на Америка” на трето. Тоест, западните, американски медийни проекти доминират в руското информационно поле. След киберцентъра на НАТО в Талин, в Рига беше създаден друг център за хибридна война и дори там не САЩ доминират, а пряко Великобритания. Ще обърна внимание само на един факт: уебсайтът на “Медуза” се появи точно месец и 10 дни след създаването на хибридния военен център на НАТО в Рига. Разпределено беше финансирането - и центърът отвори, проектът започна. Те се внедряват в нашето пространство, влияят върху начина на мислене на младите хора чрез социалните мрежи. Трябва да противодействаме на това, нашите информационни “Посейдони” трябва да бъдат създадени! Дмитрий Перетолчин : Игор Николаевич, много благодаря за разговора!    ", "date": "2019.09.02", "title": "Разпадането на САЩ ще стане с британски ръце"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399406-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D1%81-%D0%BD%D0%BE%D0%B2-%D0%B3%D0%BE%D0%BB%D1%8F%D0%BC-%D1%83%D0%B4%D0%B0%D1%80", "text": "Маги Халваджиян направи наистина голям удар, от който най-доволна се оказа жена му Кремена. Продуцентът е успял да приключи повече от успешно проточилите се с месеци преговори със сенчестия бизнесмен Петър Цабалас - Пепи Гърка.   Причината Халваджиян да е толкова упорит в тях е топ заведението \"Парк бар\" на улица \"Шипка\" в центъра на София, което ще бъде поредната сбъдната мечта на половинката му Кремена Халваджиян, пише \"Уикенд\".     Халваджиян и Цабалас са постигнали договорка популярният бар да бъде отдаден под наем на съпругата на арменеца, като тя ще плаща по 10 000 евро на месец за обекта, който трябва да отвори врати най-късно на 1 ноември.   Заведението \"Парк бар\" бе тотален хит сред по-заможните софиянци и гости на столицата повече от десетилетие, благодарение на управителя Иво. Миналата есен обаче чевръстият управител напусна създаденото от него заведение, за да създаде свое собствено - \"Меценат\", на партера на ЦУМ, а собственикът Пепи Гърка отвори морски ресторант на мястото на \"Парк бар\".      Както се и очакваше, скъпарският ресторант не потръгна и след 3-4 месеца позорно хлопна кепенци. Оттогава топ имотът в близост до Софийския университет и БНТ стои заключен, а собственикът Пепи Гърка опита да го продаде за безумната цена от 7 милиона евро.   В крайна сметка Цабалас е приел офертата на Магърдич и Кремена Халваджиян да им отдаде под наем помещението заедно с марката \"Парк бар\".     Преди да заработи отново въпросното заведение, съпругата на Маги Халваджиян ще затвори настоящия си нощен бар, помещаващ се в Докторската градина, до централната сграда на Софийския университет \"Свети Климент Охридски\".", "date": "2019.09.02", "title": "Халваджиян с нов голям удар!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399407-%D0%B3%D1%80%D0%B8%D0%BD%D0%B3%D0%BE-%D0%BF%D0%B0%D0%BA-%D1%85%D0%B2%D1%8A%D1%80%D0%BB%D0%B8-%D0%B2-%D1%83%D0%B6%D0%B0%D1%81-%D1%81%D0%BE%D1%84%D0%BA%D0%B0", "text": "За по-малко от месец Софи Маринова се омъжи, разведе се набързо, а малко след това отново си прибра мъжа у дома. За краткото време, в което не бяха заедно обаче и преди изобщо да се заговори за сдобряване, Гринго е успял да сътвори един куп глупости.   И може би най-голямата – да продаде в заложна къща собствената си баровска венчална халка, с която се сдоби през февруари тази година! Щом разбрала, Софка едва не припаднала от ужас.     Мускулестият ром, който разчита изцяло на гласовитата си половинка във финансово отношение, се оказал без стотинка само седмица, след като бе натирен от нея, пише Lupa.bg. И след няколко дребни заема от приятели, набързо се озовал в заложна къща в един от крайните квартали на столицата.   Там срещу сумата от 1100 лева оставил халката от жълто злато с черни диаманти и надпис \"Софи\", която струва поне 4 пъти повече. Баровското бижу, заедно с \"братчето\" му с надпис Гринго, бяха подарени на младоженците от Преслава и половинката й Павел, които ги бяха поръчали в чужбина.     За Тодор Давидов обаче явно стойността на жестовете се измерва само в левчета. Иначе в момента Софка и Гринго отново се гушкат щастливи заедно и дори публикуват снимки на (пост) семейната си идилия.   \"Всяко семейство се кара, явно и ние сме били в такъв по-изнервен период. Заедно сме, обичаме се. Но моля медиите да ни оставят на спокойствие и да не наливат масло в огъня. Искам да си изживея любовта далеч от любопитните папараци\", твърди фолкзвездата.     Все още не е ясно дали певицата ще се примири с липсата на халка на ръката на любимия си или ще се опита да откупи бижуто.", "date": "2019.09.02", "title": "Гринго пак хвърли в ужас Софка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399408-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Днес е добре да присъедините колегите си към вашата работа, за да завършите успешно проекта, започнат по-рано. И повярвайте, никой няма да се обиди. Освен това, проектът ще бъде е успешен и печеливш. В отношенията с роднините, се наблюдава известно отчуждаване. Възможно е ежедневната ви заетост, да е оставила своя \"отпечатък\". Днес трябва да избягвате всякакви финансови инвестиции. Дори ако решите да купите нещо за дома, помислете сто пъти. В семейния живот, ще ви е необходимо чувство за хумор, но не се шегувайте без мярка. Особено, ако любимият не е склонен към такава комуникация. Възможно е успешно пътуване, в което може да вземете някого от приятелите или децата. Препоръчително е да се постараете да блеснете, ако сте поканени на голямо събитие или парти. Вие сте очарователни, това е неоспоримо. Възможно е получаване на пари, изгодни оферти или договор със западни партньори. Всичко, към което упорито сте се стремили, ще започне да се осъществява. Наблюдавайте за здравето си, по-често излизайте на чист въздух.   Ще се почувствате като царе на ситуацията, дори ако наскоро сте имали много проблеми. Хората около вас ще ви слушат, а началниците постоянно ще искат съвети за реализиране на проектите. Може неочаквано да получите невярна информация, но тя ще касае любимия човек. Пътуванията извън града, ще бъдат много вълнуващи. Предстои ви, да се сблъскате с трудности в професионалната област. Ще трябва дори да се обърнете към някои инстанции, за да си върнете статута и вашите пари. Неприятните моменти в процеса на разговор с приятел, се опитайте да пренебрегнете. Не се знае, какво може да кажете в пристъп на гняв. Станете като катализатор, за да избегнете конфликтите. Ще бъдете обект на всеобщо внимание, ако не се откажете да отидете на парти или масово събитие. Така искахте слава, сега и се насладете. Проблемите в битовата сфера, ще ви дойдат като гръм от ясно небе. Не се опитвайте да избягате от тях, а още от сутринта се заемете с решаването им. Вечерта е идеална за романтична среща. Днес ще бъдете зарити с работа, но нито едно дело, няма да успеете да доведете до края. Възможен е истински спад както в настроението, така и в организма. Старайте се да улавяте вдъхновението дори и в най-дребните неща и подредете мислите си. Благоприятно ще се развиват финансовите въпроси, това ще позволи вечерта да пазарувате. В любовта, не се връщайте към минали отношения. Колкото и да е невероятно, днес мечтите ви могат да се сбъднат. Във всички начинания, ви очакват велики победи. Всички, ще ви завиждат! В работата се очакват интересни срещи, както и съдържателни разговори. Но от бизнес пътувания, засега се откажете, за да не се натоварвате само с дела. Отделете време за любов.   Завистливи хора, ще клюкарстват зад вашият гръб, но няма да ви пука. Ще сте щастливи и весели както никога. Ето какво прави истинското вдъхновение. Ще са необходими много време и усилия, за да убедите партньорите в някоя изгодна оферта. Бизнеса е сериозно и крехко нещо, което вече разбирате. Мъдро решение, ще трябва да вземат семейните. Препоръчва се да не се хвърляте от една страна към друга, а да заемете твърда позиция в работата. Може би, ще трябва да се разкъсвате между обажданията на любим човек и преговори с колеги. Тревогата от загубата на пари, ще съсипе настроението ви. Но ако обмислите всичко предварително, лесно ще излезете от ситуацията. Ще сте енергийно изтощени. Но това не е причина да се откажете от проектите наполовина, а също и да спорите с по-опитни партньори. Здравословни проблеми не са изключени, ако имате проблеми със сърцето. Ако успеете да защитите капитала си, бюджетът няма да пострада. В никакъв случай не оставяйте битовите проблеми на заден план, заемете се веднага с тях.   Трябва да направите отстъпки на един от партньорите си, за да запазите своето достойнство и бизнес. Друг път нямате, не се правете на герой. Финансите ще бъдат попълнени, от връщането на стари дългове. Но няма да останат за дълго във вас - парите ще отидат за битови дела. В любовната връзка има охлаждане, разберете се в себе си.", "date": "2019.09.02", "title": "Дневен хороскоп 2 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399409-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B2%D0%BB%D0%B8%D0%B7%D0%B0-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D1%81%D0%BE%D1%84%D0%B8%D1%8F-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B5%D0%BD-%D0%BA%D0%BE%D0%BC%D0%B8%D1%82%D0%B5%D1%82-%D1%8F-%D0%B8%D0%B7%D0%B4%D0%B8%D0%B3%D0%B0-%D0%BD%D0%B0-4-i%D1%85", "text": "Националният омбудсман Мая Манолова се включва в битката за София и обявява кандидатурата си за кмет на столицата на 4 септември. Това съобщи самата тя пред Епицентър.бг. Мая Манолова ще подаде оставка като национален омбудсман.   Председател на Инициативния комитет, който ще издигне кандидатурата на обществения защитник, ще бъде емблематична фигура от протестите, които тя подкрепи, научи  За самото представяне е избрана голяма зала, за да могат всички, със защитата на чиито каузи се ангажира Манолова, да бъдат поканени. Съпругът на Манолова - Ангел Найденов, бивш министър на отбраната, ще я подкрепи в кампанията, но без да има официален пост. Кандидатурата на Манолова е приветствана от лидера на БСП Корнелия Нинова, разбра още  оциалистите се надяват с нея да постигнат знаков пробив във властта на ГЕРБ. Предвижда се още Софийската организация на БСП да застане зад Мая Манoлова. Официално това ще бъде обявено най-вероятно на градската конференция на БСП-София на 14 септември. Разговорите с омбудсмана са водени от председателя на БСП-София Калоян Паргов. Манолова получи и най-много номинации от основните организации на БСП в София. Тъй като форумът на столичните червени е в средата на септември, кандидатурата на Манолова няма да бъде сред одобрените на заседанието на Националния съвет на БСП на 3 септември. Манолова ще бъде одобрена на следващото заседание на Националния съвет на партията в средата на септември.", "date": "2019.09.02", "title": "Манолова влиза в битката за София. Инициативен комитет я издига на 4 IХ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399410-2-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "31 г. пр.н.е. - Война между Октавиан и Антоний: В Битката при Акциум Октавиан разгромява флотилията на Марк Антоний и Клеопатра.   1666 г. - Избухва Големият пожар в Лондон, който гори три дни и унищожава 10 000 сгради, включително катедралата Свети Павел.   1752 г. - Великобритания и нейните колонии в Америка изоставят Юлианския календар и започва използването на Грегорианския календар, при което датата 2 септември става 14 септември.   1789 г. - Основано е Министерството на финансите на САЩ.   1870 г. - Френско-пруската война: В Битката при Седан прусаци вземат в плен Наполеон III заедно с цялата му армия от 100 000 войници.   1944 г. - Назначено е правителство на Константин Муравиев.   1945 г. - Втората световна война завършва: Япония подписва акт за безусловна капитулация на борда на американския кораб Missouri в Токийския залив.   1945 г. - Виетнам провъзгласява своята независимост от Франция и се преименува във Виетнамска Демократична Република (Северен Виетнам).   1947 г. - Основан е град Димитровград.   1967 г. - Създадена е микродържавата Сийланд.   1987 г. - В Москва започва процес срещу 19-годишния германски пилот Матиас Руст, който необезпокояван каца със своя самолет Чесна на Червения площад през май 1987.   1991 г. - САЩ признава независимостта на балтийските страни - Латвия, Литва и Естония.   1991 г. - БЗНС \"Никола Петков\" напуска СДС и заявява, че ще участва в изборите самостоятелно.   1994 г. - Министър-председателят Любен Беров подава оставката на правителството си.   1996 г. - Върховният съд на България отхвърля кандидатурата на Георги Пирински за президентските избори, във връзка с американското му гражданство.  ", "date": "2019.09.02", "title": "2 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399411-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BC%D0%B0%D0%BC%D0%B0%D0%BD%D1%82", "text": "  Св. мъченик Мамант се родил в началото на втората половина на третия век в Пафлагония, област в северната част на Мала Азия, между Понт и Витиния. Родителите му – Теодот и Руфина – били знатни и богати римски патриции. Просветени с евангелското учение, те открито изповядвали своята вяра в Господа Иисуса Христа и тъй привличали към Църквата много езичници. През време на гонението при римския император Валериан те били хванати и отведени в Кесария кападокийска . И там били изправени на съд. Увещавани били да се откажат от евангелската вяра. Те не се съгласили да се отрекат от Христа Спасителя. Затова били затворени в тъмница. Теодот, бащата, умрял в затвора. Жена му, Руфина, която била по това време в напреднала бременност, поразена от смъртта на мъжа си, родила преждевременно сина си Мамант.     Като гледала безжизненото тяло на мъжа си и новороденото си чедо, тя молела със сълзи Бога да й разреши да последва съпруга си, като я освободи от този кратковременен живот и я приеме заедно с него във вечните небесни селения. За скъпото си дете тя молела с такива думи: - Господи Боже, Ти сам възпитавай, както знаеш, роденото от мене дете! Бъди му баща. Бъди крепител и пазител на живота му! Разчувствала се силно при тая молитва, тя починала. Милосърдният Господ чул молитвата на Руфина и не оставил без помощ и грижи детето й. В това време в Кесария Кападокийска живеела една добродетелна и благочестива вдовица, която се казвала Амия. Господ й внушил добрата мисъл да изпроси от управителя на областта разрешение да погребе телата на починалите християни. Получила желаното позволение тя отишла в тъмницата. Като видяла горкото сираче между умрелите му родители, сърцето й се изпълнило със жалост. Тя решила да го вземе, да го отгледа и възпита като свой собствен син. До петгодишна възраст детето не говорело. Първата дума, която изговорило, била \"мама\". Разчувствана от това, новата му майка го кръстила Мамант. Употребила старание да му даде възможното най-добро възпитание. Мамант тръгнал на училище. Наставниците се чудели на умствените му способности. Преди всичко и най-много Амия се грижела да му внуши любов към Бога и дълбока почит към Неговия свят закон. И тя успяла. Още от най-ранна възраст Мамант обичал Бога, обичал Господа Иисуса Христа повече от всичко. Показвал благочестие, което трогвало всички. Но благородната Амия нямала щастието да завърши възпитанието на своя любим питомец. Тя починала, когато той бил едва на 14 години. Пред смъртта си му завещала цялото си богаство. Скоро след смъртта й гонението срещу християните в Мала Азия избухнало наново. На областния управител било доложено, че Мамант не само изповядвал християнската вяра, но и се стараел да обръща към нея съучениците си в училището. Император Аврелиан, който по това време се намирал в Кесария, повикал при себе си 15-годишния момък и почнал да го убеждава да се отрече от Христа. Понеже го виждал външно прекрасен и много даровит, обещал му да го приеме в двореца си и да го удостои с големи почести. В случай, че покаже непослушание, го заплашвал с жестоки мъчения и смърт. На увещанията и заплахите Мамант отговорил с тия думи: - Считам за безчестие да се покланям на бездушни идоли, а не на живия Бог. Даровете и почестите, които ми обещаваш, ще се обърнат в зло за мене, ако ги предпочета пред Бога. А мъченията за Христовото име ще бъдат за мене благодеяние, смъртта за вярата – щастие и чест! Разгневен, императорът заповядал да бият жестоко младия човек. Мамант понасял мъченията с голямо търпение. Смутен от тоя героизъм, Аврелиан меко му заговорил: - Обещай само на думи, че ще принесеш жертва на боговете, и аз ще те пусна! В отговор Мамант още по-твърдо заявил: - Нито с уста, нито със сърце ще се отрека от моя Бог, на каквито и изтезания да ме подложиш! Разярен, императорът езичник наредил да усилят мъченията. Започнали да опалват с огън Мамант, да го замерват с камъни. Понеже мъченикът, млад Христов изповедник, се показвал все по-твърд, императорът произнесъл присъда: да бъде отнесен на брега на морето и хвърлен в морските дълбини. Но по чудесен начин ангел Господен го освободил от ръцете на мъчителите и отвел в пустинната планина около Кесария. Трудно щяло да бъде за момъка да живее самичък в това пустинно място. Но Божията милост го пазела постоянно по чудесен начин. Диви кози идвали при него като питомни. Зверовете не му пакостели. В продължение на няколко години светият отшелник бил наставник и помощник на околните жители. Слухът за неговия чуден живот в планината стигнал до управителя на областта. Той пратил войници да го доведат в Кесария. Изправен бил на разпит. Мамант изповядал наново смело вярата си в Христа Господа и отново бил предаден на жестоки мъчения. Подкрепян със сила отгоре, мъченикът оставал невредим. Пуснали люти зверове срещу него. Но те се показали кротки пред погледа му. Почнали да лижат спокойно нозете му. Управителят заповядал да го убият с камъни. Накрай един езически жрец му нанесъл смъртоносна рана със желязна вила. В това тежко състояние мъчителите го изоставили и се пръснали. Подкрепян от небесна сила, мъченикът стигнал до една пещера вън от града и там предал душата си на Бога в 275 година. От това време вярващите идвали често в тази пещера, за да поменуват светия мъченик. На гроба му ставали чудеса. За това споменава  . В една от своите беседи той говори за него: \"Нека си спомнят за мъченика всички ония, които са се наслаждавали на него във видения, всички, които са получавали неговата помощ, всички, на които той е откликвал, когато бивал призован, всички, които той върнал благополучно в къщи от пътешествията им, всички, които е изцерил от болестите им, на които е продължил живот. Като се съберете всички заедно, съставете похвално слово за мъченика!\" Край   бил изграден манастир \"Св. Мамант\". Този манастир е известен у нас и с това, че в него се поминал   в 1363 година.", "date": "2019.09.02", "title": "Св. мъченик Мамант"}
{"url": "http://www.classa.bg/%D1%81%D0%B2%D1%8F%D1%82/item/399412-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B1%D1%80%D0%B0%D0%BD%D0%B4%D0%B5%D0%BD%D0%B1%D1%83%D1%80%D0%B3-%D0%B8-%D1%81%D0%B0%D0%BA%D1%81%D0%BE%D0%BD%D0%B8%D1%8F-%D1%82%D0%B5%D0%B6%D0%BA%D0%B8-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8,-%D0%B4%D0%B5%D1%81%D0%BD%D0%B8%D1%82%D0%B5-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8-%E2%80%93-%D0%B2%D1%81%D0%B5-%D0%BF%D0%BE-%D1%81%D0%B8%D0%BB%D0%BD%D0%B8", "text": "Двете големи партии - ХДС и ГСДП - търпят големи загуби на изборите за Ландтаг в Бранденбург и Саксония, но остават пред \"Алтернатива за Германия\". И в двете провинции десните популисти  вече са втора политическа сила.       Германските консерватори от ХДС печелят в Саксония, а в Бранденбург социалдемократите изпреварват с малко десните популисти от \"Алтернатива за Германия\" (АзГ). Това сочат данните от екзитпола на проведените в неделя избори за местни парламенти в двете източногермански провинции. Ето и конкретните цифри:     - в Саксония консерваторите от ХДС вземат 32,3 процента от гласовете (-7,1% в сравнение с предишните избори), следвани от АзГ с 27,8% (+18,1%!), Лявата партия с 10,3% (-8,6%), ГСДП с 7,6 процента (-4,8%), Зелената партия с 8,6% (+2,9%) и свободните демократи с 4,8 на сто от гласовете, според прогнозните резултати от гласуването в Саксония; - в Бранденбург социалдемократите вземат 26,5% и остават първа политическа сила, \"Алтернатива за Германия\" и тук е втора с 23,8 процента, ХДС е подкрепен от 15,5% от избирателите в Бранденбург, Лявата партия получава 10,4 процента, Зелените печелят доверието на 10,2 на сто от избирателите, свободните демократи получават 4,5%.      И в двете провинции сформирането на управляваща коалиция ще бъде трудна задача. Всички останали партии изключват сътрудничество с \"Алтернатива за Германия\" - както в Саксония, така и в Бранденбург. Ето и някои от първите коментари на резултатите от вота: \"Времената, в които една или две партии задаваха тона, очевидно отминаха. (...) В скандинавските страни малцинствените правителства се политическо ежедневие. Рецептата там гласи: по-малко идеология, повече прагматизъм и безспирно говорене, докато не бъде намерено решение\", пише \"Зюддойче цайтунг\". Изданието прогнозира, че след тези избори в Дрезден и Потсдам ще управляват съвършено нови за тези две провинции коалиции. Електронният вестник \"Франкфуртер Рундшау\" коментира резултатите от вота така: \"Успехът на \"Алтернатива за Германия\" в Саксония и Бранденбург не е никак изненадващ, и все пак е лоша новина. Какво означава това конкретно за политическия живот в страната? Демагозите спечелиха една етапна победа. Никога преди на избори те не са печелили толкова много гласове. Никога преди протестът срещу \"системата\" не е бил толкова успешен. И никога преди не е била подхранвана така илюзията на крайнодясната партия, че тя била народът.\" Бизнесът се тревожи Президентът на Съюза на работодателите в Германия Инго Крамер изрази загриженост от изборния успех на \"Алтернатива за Германия\": \"Това ни притеснява, защото със своите вербални изяви водещи политици от тази формация са в състояние да навредят на доброто име на бизнеса в двете провинции, опериращ също и на международния пазар\".", "date": "2019.09.02", "title": "Изборите в Бранденбург и Саксония: тежки загуби за големите партии, десните популисти – все по-силни"}
{"url": "http://www.classa.bg/%D1%81%D0%B2%D1%8F%D1%82/item/399413-%D0%B9%D0%B5%D0%BC%D0%B5%D0%BD-%D1%82%D0%BE%D0%B2%D0%B0-%D0%BB%D0%B8-%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D0%BF%D1%80%D0%B5%D0%B4%D0%B2%D0%BE%D0%B6%D0%B4%D0%B0%D0%BD%D0%B0%D1%82%D0%B0-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BA%D0%BE%D0%B0%D0%BB%D0%B8%D1%86%D0%B8%D1%8F", "text": "ОАЕ вземат страната на бунтовниците в Йемен? Ако новината бъде потвърдена, това може да сложи край на предвожданата от Саудитска Арабия военна коалиция в Йемен. Кой срещу кого воюва там сега и за какво?       Йеменското правителство обвини чрез Туитър Обединените арабски емирства, че с въздушните удари срещу Аден оказват подкрепа на милициите на \"Южния преходен съвет\", борещи се срещу президента Мансур Хади. Ако новината се потвърди, това би означавало край на водената от Саудитска Арабия международна военна коалиция в Йемен. Тя в последните четири години воюва с въстаналите хути. Кои са участниците в този конфликт? Хутите Хутите произхождат от планинските райони в Северен Йемен на границата със  . Претенциите на шиитските хути се дължат на обстоятелството, че имамите в продължение на векове са управлявали страната. Тяхното владичество приключва едва през революционната 1962 година, когато Йемен е разделен на две части. От обединението на страната насам хутите се оплакват от нарастващото влияние на сунитските фундаменталисти, които са ги изтласкали в периферията. За да могат да им се противопоставят със свои милиции, племената от региона се обединяват в движението \"Ансар Аллах\" (Поддръжници на Бога). От 2004 година тези милиции са във въоръжен конфликт с йеменската армия. Тогавашният президент Али Абдула Салех нарича хутите \"терористи\" и ги обвинява, че си сътрудничат с Иран. Оттогава хутите са увеличили много военната си мощ - не на последно място благодарение на Иран, който ги подпомага с ноухау и оръжия, включително ракети. Напоследък те ги насочват все повече срещу Саудитска Арабия. Президентът и международната коалиция Абед Рабо Мансур Хади спечели президентските избори през 2012 година, на които други кандидати нямаше. През 2015-а той избяга от столицата Сана в Аден, непосредствено преди хутите да окупират президентския дворец. През март последва и бягство в Саудитска Арабия, спасявайки се по този начин от напредващите към Аден хути. Ден след пристигането му саудитското правителство започна бомбардировки срещу хутите. В Рияд гледат на тях най-вече като на съюзници на Иран, който води в Сирия война за надмощие със Саудитска Арабия. Покрай   войната вече се води в непосредствена близост до Саудитска Арабия. В отговор на заплахата, през пролетта на 2015-а Саудитска Арабия основа международна коалиция от предимно арабски държави. В началото участниците в този съюз изпратиха свои части в Йемен, но след падането на първите жертви бяха ангажирани наемници.     Коалицията води битката най-вече по въздух, но до момента не е отбелязала особени успехи. Поради това Съединените щати, както информира \"Вашингтон поуст\", планират преки разговори с хутите. А международната коалиция показва признаци на \"умора\": Обединените арабски емирства вече изтеглиха повечето си части от Йемен. Южният преходен съвет Той включва губернаторите на пет южни провинции и двама министри. Създаден е от \"Южното движение\", което се бори за независимост на Юга - респективно за статут като съществувалия до 1990-а. Тогава Йемен бе разделен на социалистически ориентираната \"Демократична народна република Южен Йемен\" с връзки с Москва и Пекин, и на републиканската, но пък раздирана в продължение на години от гражданска война \"Йеменска арабска република\". Южният преходен съвет бе създаден през 2017-а вследствие на враждите сред поддръжниците на президента Мансур Хади. В избухналите в резултат на тези вражди битки милициите на Съвета превзеха Аден. Оттогава Съветът настоява за организирането на референдум за отцепването на Юга. И по този начин се превръща в истинско предизвикателство за президента Мансур Хади, който се опитва да опази единството на страната. Междувременно президентът е толкова политически отслабен, че е зависим от подкрепата на Преходния съвет. Ролята на племената В Йемен племената традиционно играят важна роля. В продължение на векове големите им обединения постигат повече или по-малко мирно съвместно съжителство. Племената и до днес могат да разчитат на лоялността на своите членове - но в съвсем не толкова голяма степен, колкото преди няколко десетилетия. Според експертката по Йемен Хелън Лакнър, Али Абдула Салех, управлявал страната от 1990 до 2012 година, по-скоро е игнорирал тези традиционни порядки. \"Вместо това режимът създаде една клиентелистка система, позволяваща издигането на личности и семейства независимо от техните позиции в предреволюционната социална структура\", посочва тя. Така някогашният социален баланс губи основата си и в рамките на отделните племена. И те не само имат по-малко тежест спрямо централното правителство, отколкото преди, но и стават по-непредсказуеми. Обединенията не се ръководят от принципи, а от краткосрочни опортюнистки цели. Това важи и за сегашния конфликт, който поради това е толкова труден за разрешаване. \"Най-тежката хуманитарна криза в наши дни\" Войната има  . През пролетта на тази година множество международни хуманитерни организации разпространиха драматичен апел. В него се казва, че войната в Йемен е предизвикала \"най-тежката хуманитарна криза на нашето време\". 24 милиона души в Йемен, или 80 процента от населението, са зависими от помощи, сочат помощните организациии. Въпреки международните мерки за съдействие, недостигът на храна става все по-голям. 14 милиона души нямат достъп до медицинско обслужване. През февруари, в рамките на донорска конференция на ООН, на Йемен бяха обещани помощи в размер на 2,6 милиарда долара, но от тази сума не е постъпила и половината. \"Имаме нужда от обещаните пари незабавно. Ако не дойдат, ще умрат хора\", казва Лайза Гранд, координатор на помощите на ООН за Йемен. Ако се наложи помощните програми да бъдат прекратени, от това ще бъдат засегнати най-малко 2,5 милиона деца.  ", "date": "2019.09.02", "title": "Йемен: това ли е краят на предвожданата от Саудитска Арабия коалиция?"}
{"url": "http://www.classa.bg/%D1%81%D0%B2%D1%8F%D1%82/item/399414-%D0%B1%D1%83%D0%BD%D1%82%D1%8A%D1%82-%D0%BD%D0%B0-%D0%B3%D0%BD%D0%B5%D0%B2%D0%BD%D0%B8%D1%82%D0%B5-%D0%B8%D1%80%D0%B0%D0%BD%D1%81%D0%BA%D0%B8-%D0%BC%D0%BB%D0%B0%D0%B4%D0%BE%D0%B6%D0%B5%D0%BD%D1%86%D0%B8", "text": "В Иран мюсюлманите са длъжни да спазват арабските традиции. Дори сватбените церемонии са водят на арабски, който младите хора изобщо не разбират. Затова се връщат към староперсийския  сватбен ритуал - за ужас на властите. Персийска сватбена церемония на арабски език? Най-хубавият ден от живота на мнозина млади иранци протича с церемония на неразбираем за тях език, а това ги изпълва с недоволство. „Проповедникът в продължение на минути ни говори на арабски\", разказва Мандана* от Техеран (*името е променено от редакцията) за сватбата на сестра си. \"Чак в самия край на церемонията я попитаха на фарси дали желае да сключи брак\", казва жената.  мюсюлманите са длъжни да празнуват сватбите в съответствие с религиозната традиция, което ще рече, че церемониите се водят на арабски език. В родината на персийската цивилизация, чието население е много младо (средната възраст там възлиза само на 30 години) това правило среща все по-голямо неодобрение. Затова растящ брой млади двойки търсят агенции, които организират сватбения ритуал по староперсийски маниер. Разликата е в това, че клетвата за съпружеска вярност, както и всички благопожелания се изричат на фарси, поради което отпада и четенето на Корана. \"Искам да разбирам какво ми говорят\"  \" \", казва Седиге Васмаги, правистка и публицистка от Техеран. Тя е и една от малкото ирански жени, които са преподавали ислямско право. Древноперсийският сватбен ритуал действително излиза все повече на мода. В социалните мрежи много млади иранци постват снимки от подобни сватби. 30-годишата Мандана също е сключила брак по този начин: „Просто исках да разбирам онова, което се говори по време на моята сватба\", обяснява тя и допълва: „Беше много по-хубаво от обичайната скучна религиозна церемония. Повече приличаше на църковните бракове от западните филми: докато аз и съпругът ми се държахме за ръце, проповедникът четеше хубави текстове с много благопожелания на фарси, а агенцията беше аранжирала прекрасен декор с много цветя.\" Реакцията на властта Ренесансът на древноперсийските традиции притеснява пазителите на нравите в Иран и алармира държавните власти. В средата на август Службата по гражданското състояние съвсем официално обяви: „Нерелигиозните бракосъчетания са нелегални.\" А това означава, че сватби, на които няма четения на Корана на арабски език, са забранени. „Кой ли е можел да предположи, че 40 години след Ислямската революция староперсийският сватбен ритуал ще стане толкова популярен, че властите ще се видят принудени да го забранят\", подигравателно написа в Туитър политологът Садек Зибакалам.     От   насам властта в Иран се опитва да наложи в обществото ислямските нрави и обичаи. Те се рекламират във всички държавни медии и институции – като се започне от детските градини, до университетите. Втора сватба - по принуда \"При нас има криза на идентичността\", казва ислямоведката Васмаги пред ДВ. Иранската идентичност на хората беше силно омаловажавана и дори потискана през последните 40 години. Но хората в едно общество се нуждаят от обща идентичност, с която да се гордеят\", казва тя. За да им се признае сключеният брак за законен, опърничавите ирански младоженци са принудени да се женят втори път - по разрешения начин. Така било и с Мандана – наложило ѝ се да изтърпи религиозната церемония със съответните четения на Корана.", "date": "2019.09.02", "title": "Бунтът на гневните ирански младоженци"}
{"url": "http://www.classa.bg/%D1%81%D0%B2%D1%8F%D1%82/item/399415-%D0%BF%D1%80%D0%BE%D0%BC%D1%8F%D0%BD%D0%B0%D1%82%D0%B0-%D0%B2-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B9%D0%B4%D0%B5-%D0%BF%D0%BE-%D1%81%D0%BA%D0%BE%D1%80%D0%BE-%D1%81%D0%BB%D0%B5%D0%B4-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%B8%D1%81%D0%BA%D0%B0%D0%BD%D0%B8%D1%8F", "text": "В епизод, който би бил смешен, ако някой го прочете в творбите на Николай Гогол или Михаил Салтиков-Шчедрин, но всъщност е мрачна илюстрация на екологичната болест на Русия, управата в сибирски град миналата година беше порицана за боядисване на снега в бяло. Замърсяването във въгледобивния район е толкова ужасно, че снегът вали примесен със сажди и пепел. Длъжностните лица отговориха по типично руски провинциален бюрократичен начин, буквално замазвайки проблема, който се чувстваха безпомощни да разрешат, пише Тони Барбър за Financial Times. Защитата на околната среда е един от няколкото фронта, по които се очертават линии на конфронтация между все по-неспокойната руска общественост и властовия апарат на президента Владимир Путин. Десетки протести се проведоха в цяла Русия срещу плановете за изграждане на огромни сметища в провинцията за боклук от района на Голяма Москва и други градове. Къкрещите източници на недоволство включват инфлацията, стагниращия жизнен стандарт, вдигането на възрастта за пенсиониране, новите пътни такси за шофьори на камиони и усилията за контрол на социалните медии. Ако настъпят политически промени в Русия, те може да произтекат по-скоро от това усещане за раздразнение в ежедневието, отколкото от по-тесните призиви за демократична реформа, отправяни от най-гласовите критици на Путин. Наистина, седмичните демонстрации в Москва в подкрепа на свободните местни избори привлякоха повече хора от когато и да било след зимните вълнения през 2011-2012 г. Гневът срещу ареста на Иван Голунов, разследващ журналист, по скалъпени обвинения за наркотици, подчерта общественото възмущение от недосегаемостта на полицията и разузнавателните служби. Една от причините за ограниченото въздействие на московските протести е, че досега те не успяват да интегрират оплакванията на руското общество относно, да речем, влошаването на околната среда и разходите за живот. В призива си за истински честни избори те приличат на миналогодишните протести в Полша срещу наложените от правителството промени в съдебната система, насочени към затягане на политическия контрол върху съдилищата. И двете са достойни каузи, но и на двете липсва широката привлекателност, която идва от изразяването на най-големите опасения на обществото. Във време, когато представителната демокрация и върховенството на закона са под натиск в западните страни и дори биват подиграват от политици, които би трябвало да са по-добре запознати, руските протести - подобно на сходни събития в Централна и Източна Европа - са полезно напомняне, че човешкото желание за справедливост, достойнство и свобода е несломимо. Политическите демонстрации в Москва обаче нямат масовия характер на тазгодишните протести в Хонконг, Алжир или Венецуела, нито пък на вълненията в бившия Съветски съюз през 1989-1991 г.       Друг аргумент, изразяван от симпатизантите на Путин на запад, е, че президентът все още се радва на подкрепа от руското общество, макар и популярността му да е спаднала от високите нива, достигнати след анексията на Крим през 2014 г. и военната намеса в източна Украйна. Въпреки това, проучванията на общественото мнение, които целят да измерят популярността на полуавторитарен владетел, който затваря опонентите си и блокира всички начини за смяната му чрез свободни и честни избори, трябва да се тълкуват с повишено внимание. Социологическо проучване, проведено през 1980 г., когато Леонид Брежнев управляваше Съветския съюз в продължение на вече 16 години, а Андрей Сахаров, дисидентът физик и лидер на съветското движение за човешки права, беше арестуван и изпратен във вътрешно изгнание, може би щеше да покаже, че Брежнев е по-популярен. Как иначе се очаква да отговорят хората, когато не виждат никаква перспектива да променят системата? Обаче веднага щом имаше шанс за промяна, което се случи при частично свободните избори от 1989 г., Сахаров и други реформатори спечелиха убедителни победи. В случая с Путин нещата стоят по-различно. Той наистина беше популярен лидер от 2000 до 2008 г., отчасти за това, че сложи край на социалните вълнения от ерата на Борис Елцин и защото бе лидер по време на ръст на доходите, които бяха вдигнати от високите цени за енергийния експорт на страната. Дори ако изборите в този период бяха най-свободните в руската история - каквито те не бяха - той със сигурност пак щеше да ги спечели. През последните години икономическите недоволства, опасенията за околната среда и оплакванията от злоупотреби с власт урониха престижа на Путин пред руската общественост. Правим уговорката, че неговият контрол над властта не е слаб. В крайна сметка той разполага с огромна сила, за да смаже инакомислието, и антураж, чието богатство и оцеляване зависи от него. Нина Хрушчова, професор по международни отношения, базирана в Ню Йорк, и внучка на Никита Хрушчов, покойният съветски лидер, отбелязва: „Путин изгради съвършена система на корупция, подозрения, несправедливост и сплашване“. И все пак ходът на времето има значение и в Русия, както във всяко общество. Поколенията, които си спомнят за икономическия и социален крах от ранния посткомунистически период, отстъпват на по-младите руснаци, които не познават друг ръководител освен Путин. Поне някои от тях са жадни за промяна. В руската история е имало подобни периоди и преди: към края на дългото автократично управление на Николай I през 50-те години на XIX век, след смъртта на диктатора Йосиф Сталин през 1953 г., както и през 80-те години на миналия век, когато т.нар. „ера на застой” при Брежнев и неговите геронтократични наследници приближи своя край. В някои отношения историята на Русия от Петър Велики насам представлява редуващи се цикли на реформа и реакция. Може би е преждевременно да търсим в московските демонстрации и екологичните протести първите наченки на следващия цикъл на либерализация. Системата на Путин все още не е изправена пред сериозни проблеми. Но нищо не е завинаги, дори във вечната Русия.  ", "date": "2019.09.02", "title": "Промяната в Русия може да дойде по-скоро след социални искания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399404-%D0%BF%D0%BE%D0%BB%D1%83%D0%B3%D0%BE%D0%BB%D0%B0%D1%82%D0%B0-%D0%BD%D0%B0%D0%BE%D0%BC%D0%B8-%D0%BA%D0%B5%D0%BC%D0%B1%D1%8A%D0%BB-%D0%BD%D0%B0-49", "text": "49-годишната Наоми Кембъл се съблече полугола и наистина шашна всички с форми. Световноизвестната звезда обича да се показва пред камерата.   В акаунта й в социалната мрежа често могат да бъдат видени разголени снимки от различни фотосесии. За да се чувства уверена по време на тях обаче, моделът много внимателно следи килограмите си и внимава как изглежда. В крайна сметка тя работи именно с тялото и външния си вид. ембъл често пуска и клипове от тренировките си, като обяснява на последователите си колко важен е спортът. В крайна сметка не можем да кажем, че за своите 49-години моделът изглежда наистина страхотно. Наскоро черната пантера сподели снимка по бикини. Супермоделът е в профил и си прави селфи пред огледалото, когато някой я е издебнал снимал отстрани.     Разбира се този кадър не може да покаже изцяло перфектната фигура на Кембъл, но наистина си личи, че тя е в страхотна форма и това се вижда с просто око. Краката й са стегнати, на корема си има преса, а гърбът й е релефен. За почитателите й не е тайна, че от скоро моделът вече е част от отбора на вегетарианците. В ежедневието й задължително присъстват сокове от зеленчуци, много плодове и билкови чайове. В интервю преди време тя признава, че все пак си остава фен на сладкишите. Напоследък Наоми е започнала да консумира все по-често артишок. Кембъл също така споделя, че три пъти годишно прибягва до прочистване на тялото. Това тя прави, като в продължение на 2 седмици не яде нищо, пие по 2 литра лимонада и кленов сироп с черен пипер.", "date": "2019.09.02", "title": "Полуголата Наоми Кембъл на 49"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399405-%D0%B9%D0%BE%D1%82%D0%BE%D0%B2%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D0%B4%D1%8A%D1%85", "text": "За Биляна Йотовска лятото няма да свърши скоро, поне съдейки по ентусиазма, с който моделката пръска сексапил по родни и световни плажове. Красавицата за пореден път успя да спре дъха с полуголи кадри, които оставят наистина много малко на въображението.     Атрактивният фитнес модел успява да прикове вниманието с перфектните си мерки, където и да се намира, а ако е само по бански, положението става съвсем неконтролируемо. Потвърждение за това са актуалните й фотоси в социалните мрежи и екзалтираните коментари, които провокират.     В последно време Биляна и семейството й залагат на родното Черноморие, за да събират златен тен, след като преди това щедро се насладиха на по-далечни екзотични кътчета на света.     Впечатление прави обаче, че Биляна винаги е стриктно придружавана от своя съпруг - културистът Димитър Димитров, както и от 8-годишната им дъщеричка Никол. И не спира да демонстрира колко щастлив и най-вече горещ семеен живот води.", "date": "2019.09.02", "title": "Йотовска остави без дъх..."}
