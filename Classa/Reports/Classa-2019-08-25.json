{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399202-%D0%BE%D1%89%D0%B5-%D0%BC%D0%B0%D0%BB%D0%BA%D0%BE-%D0%B4%D1%83%D0%BC%D0%B8-%D0%B7%D0%B0-%D0%B7%D0%BB%D0%B0%D1%82%D0%BE%D0%B4%D0%BE%D0%B1%D0%B8%D0%B2%D0%B0-%D1%83-%D0%BD%D0%B0%D1%81", "text": "Откриването на новия рудник на златодобивача у нас „Дънди Прешъс“  предизвика във Фейсбук дискусия, която ме изкушава да концентрирам в отделен коментар няколко факта. Опонентите на тезата, че държавата разпилява национални богатства с подобни концесии, са ясни:      Първо, средната работна заплата в сектора от 2100 лв и обещанието догодина тя да стане 2700 лв не са толкова впечатляващи. По принцип по света този миньорски труд е добре заплатен. Например в САЩ средната заплата за това производство е 84 000 щ.д. годишно, а най-ниската ‒  49 000 щ.д. Преведено на български, това са заплати съответно от 12 300 лв и 7000 лв месечно. Ще кажете: „Да, ама това е Америка! Там заплатите са къде по-високи!“ Така е, но продукцията на „Дънди“, произведена в България се продава там, където се продава и продукцията от САЩ, така че приходите са „американски“ След като приходите са „американски“ редно е концесионерът да си позволи по-големи заплати и в България, а не просто да изпреварва средната заплата в София (която днес е 1700 лв). Естествено,  концесионерът ще търси максимални печалби, но това не означава, че норма на печалба над 40% трябва да се приема за нормална.      Тя е толкова висока, именно защото приходите са „световни“, а разходите „местни“. И тук държавата може да включи клаузи в договора, които да защитават и интереса на работниците и интереса на бюджета като цяло. А „Дънди“ е тук не просто защото нашите заплати са аборигенски – златното ни находище е на световно ниво.   (1). Второ, трябва ли да приемаме за нормално, че концесията е отдадена без конкурс? Което пък е следствие от една измама. На „Дънди“ се оформят документи за „търговско откритие“. Тоест канадците са открили тези златни залежи. И май няма никакво значение, че златното находище е известно на нашите геолози от началото на 20 век и че то е проучено детайлно. Трето, можем ли като граждани на тази държава да сме недоволни от приходите на бюджета от концесионната такса? Тя е 1,5%. Сметната палата след своя проверка от 2016 г. за тригодишния период 2011 – 2013 г.ни информира, че за добив на стойност от 1,5 млрд. щ.д. България е получила 23 млн. долара. Това било нормална практика по света! Нека тогава „Дънди“ публикува списък на концесионните такси за добив на злато в другите страни. Аз пък твърдя, че в Румъния тази такса е двуцифрено число! Около това „трето“ има още други любопитни неща. Защо през 2004 г. Симеон Сакскобурготски намалява таксата с 50%?  Защо не се реализира договореността, постигната от С. Станишев през 2008 г. таксата да стане от 2% до 8% в зависимост от продажбите на добитите метали? Защо не се изгражда у нас инсталацията за производство на метали (т.е. да не се изнася концентрат, а метали), което със сигурност ще вдигне държавните ни приходи? Четвърто, липсата на контрол, констатирана от  Сметната палата. Най-нахалният факт от проверката е, че членовете на Комисията по контрол на концесиите към Министерството на икономиката са същите лица, които са били натоварени с проверката на концесията. Тоест те са проверявали самите себе си и за тази трудна и отговорна задача са получавали по 270 лв (тогава минималната работна заплата) за всяко заседание на Комисията! В края на краищата Сметната палата констатира, че държавата е контролирала концесионера по данни, предоставени от него, без да бъдат проверявани. И какво? Припомнянето на тези факти, потънали в разни папки, ненаправили никакво впечатление на обществото ни, представлява завист и злоба? Както каза един участник в дискусията във Фейсбук:  Основният проблем на обществото ни е, че за тези 30 години са строшени всякакви контролни механизми. Като добавим към това, че публичното ни пространство стана нечувствително за скандални факти, трагедията  става явна. И тази трагедия не е в това, че сме толкова бедни. Трагедията ни е в това, че не се интересуваме защо сме толкова бедни. Констатираме и толкова. Скандално малки приходи от голямата приватизация, мълчание. Сами по себе си скандални приватизации, мълчание. Скандални концесионни договори, мълчание. Скандални загуби, отчитани от свръхмощни за икономиката ни предприятия, мълчание. Мълчание за основното и вресливост за всякакви глупости. А и медиите взеха, че спряха да ни информират. Аз мога да ви разкажа за проблемите около френските пенсии, но за проблемите около българските ‒ не мога.Мога да ви разкажа с числа как в западни държави капиталът все по-нагло прецаква наемния труд, но за наши числа ще ми е трудно. Медиите общо взето пуснаха информационната завеса върху фактите, важни за общественото ни развитие. Апропо, ще бъде любопитно „Дънди Прешъс“ да публикува на кои медии и по колко пари са плащани по рекламни договори през всичките тези 20 години. В тези договори няма искане за пряка реклама на производството. Какво да му рекламираш на добива на злато! Тези договори изискват дейността на фирмата да се отразява по определен начин.", "date": "2019.08.25", "title": "Още малко думи за златодобива у нас"}
{"url": "http://www.classa.bg/%D1%81%D0%B2%D1%8F%D1%82/item/399193-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B1%D0%B0%D0%B7%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Германските военни разходи са недостатъчни, смята Вашингтон и обмисля дали да не прехвърли свои военни части от Германия в Полша. Каква е числеността на американските войски в страната  и колко струва тяхната издръжка?       Съединените щати обмислят дали да не пръхвърлят хиляда свои войници от Германия в Полша. Това бе споменато наскоро от посланика на САЩ в Германия Ричард Гренел, а причината - недостатъчните, според Вашингтон, разходи на Федералната република за отбрана. Полша вече отделя за тези цели два процента от своя брутен вътрешен продукт, докато Германия едва ли ще достигне този показател в близко бъдеще. \"Обидно е да се очаква, че американските данъкоплатци ще продължават и в бъдеще да плащат за 50 хиляди американци в Германия, при положение, че германците харчат парите си за собствени нужди\", подчерта Гренел. И макар полският министър-председател Матеуш Моравецки да заяви незабавно в отговор, че Варшава е против предислокацията на разположените в Германия войски на САЩ към Полша, и той на свой ред призова Германия да увеличи разходите си за въоръжение съгласно предписанията на НАТО - до два процента от БВП. По думите на Моравецки, германските разходи за отбрана в момента не съответстват на поетите от страната ангажименти. Германия дава над 760 милиона евро за американските военни За последните седем години германското правителство е изразходвало над 760 милиона евро за поддръжката на американския контингент в страната. Освен друго, част от парите са отишли за пенсии на бившите служители и за експлоатацията на земи и сгради. Още сто милиона евро са били вложени в строителството на американски бази. От 480-те милиона евро, отделени от правителството между 2012-а и 2019-а година за строителството на разположените в Германия военни обекти на партньори от НАТО, почти всички средства са били за обекти на Съединените щати. Американският контингент в Германия е най-големият в Европа Германия е неотделима част от отбранителната стратегия на САЩ по време на Втората световна война, когато американците заедно със своите съюзници - Великобритания, Франция и СССР - разделят страната на окупационни зони и ги управляват в продължение на десет години. През 1955-а Германия е приета в НАТО, паралелно окупационният режим е отменен и държавният суверенитет е възстановен. Сключеното тогава Парижко споразумение, което регламентира разположението на войски на НАТО на територията на Германия, е в сила и до днес. През 1990-а в Германия има около 400 000 чуждестранни войници, половината от които - американци. По-късно броят на американските войски в страната е рязко намален. Това се обяснява както с падането на Берлинската стена и края на Студената война, така и с появата на нови конфликти в други региони на планетата - например началото на първата война в Персийския залив. Въпреки че американското военно присъствие е намалено, в Германия и досега се намира най-големият контигент на САЩ в Европа: почти 40 000 души. Повече американски войници са дислоцирани само в Япония - там те са към 50 000. ВВС, пехота, авиация На територията на Германия в момента са разположени пет от седемте американски гарнизона в Европа (другите два са в Италия и в Белгия). Щаб-квартирата на американската армия е във Висбаден, а щаб-квартирата на американското морска пехота - в Беблинген. Американските авиобази се намират в Рамщайн и в Шпангдалем. Освен това се смята, че в германската въздушна база Бюхел се съхраняват до 20 американски ядрени бойни глави. А базата Рамщайн се използва и за център на управлението на безпилотните самолети, използвани в Йемен и в други държави.     Важно е да се отбележи също, че в американските въздушни бази пребивават не само военните и техните семейства, но и многоброен цивилен персонал. Базата Рамщайн, например, прилича на неголямо градче: наред с военните обекти, там има американски училища, търговски центрове, поща и полицейски участък. Често американският долар е единственото използвано платежно средство.     Базите нерядко са най-големият, ако не и единственият работодател на местното население в района. Така например, след закриването на американския гарнизон в баварския град Бамберг, местната икономика понася сериозни загуби.", "date": "2019.08.25", "title": "Американските бази в Германия"}
{"url": "http://www.classa.bg/%D1%81%D0%B2%D1%8F%D1%82/item/399194-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BD%D0%B8-%D1%81%D0%BB%D0%B5%D0%B4%D0%B8-%D0%BA%D0%B0%D0%BA%D0%B2%D0%B8-%D0%BE%D0%B1%D0%B0%D1%87%D0%B5-%D1%81%D0%B0-%D0%BC%D0%B0%D1%89%D0%B0%D0%B1%D0%B8%D1%82%D0%B5-%D0%BD%D0%B0-%D1%82%D0%BE%D0%B2%D0%B0-%D1%81%D0%BB%D0%B5%D0%B4%D0%B5%D0%BD%D0%B5", "text": "Когато по-рано тази година журналистът от New York Times Фахрад Маньо е потърсен от негов колега, работещ по Privacy Project на изданието с въпроса дали има интерес да бъде проследена цялата му онлайн активност, Маньо си мисли, че колегата му се шегува. Но не - проектът е сериозен и цели да покаже по какъв начин се събират данните на потребителите онлайн.     Подобно на колоноскопия, подобен проект изисква малко специална подготовка. Журналистът трябва да инсталира на компютъра си версия на браузъра Firefox, създадена от изследователи на защитата на личните данни, за да видят как уеб сайтовете следят данните на потребителите. В продължение на няколко дни този Invasive Firefox съставя пълен дневник на всички сайтове, които Маньо посещава и проверява всички рекламни тракинг сървъри, които следят сърфирането му, както и всички данни, които те събират. След това той изпраща всички събрани данни на колегите си в New York Times, които реконструират всичко, което е правил в интернет и всичко, което интернет е събирал за него - една пълна инвазивна картина на дигиталния му живот. Какво открива този експеримент? Важната констатация е точно каквато човек би очаквал - всичко, което правите онлайн, се регистрира в изключителни подробности от различните тракери на информация, лишавайки потребителите от каквото и да е лично пространство. И все пак, въпреки че подобно нещо може да бъде очаквано във времена, в които отвсякъде ти повтарят, че всяка твоя стъпка в интернет се следи, мащабите на цялата тази дейност по проследяване са шокиращо големи. Дори и кратък престой в интернет, просто за да провериш новините, количеството информация, събрано за действията ти е огромно. Самият Маньо разказва за конкретен ден от проекта - денличен ден, в който той пише материал за политическата стратегия на Елизабет Уорън, който в се изисква множество търсения в Google, гледане на видеа в YouTube и посещения на новинарски сайтове и сайтове на самите кандидати. В този ден още с пускането на браузъра той бива затрупан от рекламни тракери, които го идентифицират с 19-цифрово число и следят действията му страница по страница, докато обикаля в интернет. Той установява, че не е нужно дори да посещава някакви съмнителни сайтове или да прави нещо необичайно в интернет, за да задейства тракерите. Просто където и да попадне, той бива следен, а информацията за действията му - складирана и записвана. Това се случва всеки ден, през цялото време, и единствената причина, поради която го приемаме, е че се случва без нашето изрично знание, в комфортен мрак, за който дори не подозираме. И хората биха се разбунтували, ако знаеха за мащабите на цялата тази реалност. Къде живеете Един тракер на Advertising.com например получава точното местоположение като географска ширина и дължина - с точност до около 1 километър. Няколко други тракери са събирали информация къде се намирам, включително град, щат, държава и пощенски код. Те базират тази информация на личния IP адрес на дадения човек, като по този начин това следене става постоянно. Такива компании използват данните, за да таргетират рекламата си, но могат да ги използват също така и за следене на това ка къде се движи човек, за да си изграждат по-детайлна картина на интересите и активността му. Уиджети или тракери? Тракинг скриптове като този на Twitter позволяват на сайтовете да добавят полезни функции, като бутони за споделяне. Но скриптовете често изпълняват и функцията на тракери, целящи да отчитат посещения на сайтовете и да изграждат профили на потребителите. В този случай, Twitter може да използва информацията за тази страница, за да предлага нови последователи или да продава по-таргетирани реклами в платформата си. Интернет не е правен, за да може да следи хората от сайт на сайт. Това обаче не спира рекламодателите. Те са разработили технологии за споделяне на идентификатори между сайтовете. По този начин се получава една линия от тракери, които споделят помежду си уникалните идентификатори за конкретен потребител, докато той браузва в интернет. От това се възползват редица компании, включително Amazon, Yahoo, Google, както и по-слабоизвестни компании като SpotX и Quantcast. Отпечатък Дори когато компаниите нямат идентификатор, за да следят поведението на потребителите, могат да използват сигнали от компютрите и устройствата им, за да отгатнат кои са те в различните сайтове. Така реално тези тракери получават получават повече информация за личния ви компютър, отколкото бихте си представили, че би била полезна. Включително и това какъв е размерът на екрана ви, резолюцията му, какъв браузър ползвате, с каква операционна система сте и т.н. Политическо проследяване Сайтовете на кандидатите за президент от Демократическата партия Елизабет Уорън и Пийт Бътигиг също използват агресивно онлайн проследяване. Техните сайтове изпращат данни до Facebook, Twitter, Google, Amazon и около дузина други външни тракери. Сайтът на Уорън също така изпрати е изпратила координатите на Маньо до Heap Analytics, откъдето обработват данните, за да се види дали живее в щат, в който се провеждат ранни първични избори. Новинарските сайтове са сред най-агресивните в тракинга От всички посетени от журналиста сайтове, новинарските сайтове, включително New York Times и Washington Post, имат най-много ресурси за проследяване. Това донякъде се дължи на факта, че тези сайтове показват повече реклами, които зареждат повече ресурси и допълнителни тракери. Но новинарските сайтове често се занимават с повече проследяване в сравнение с други браншове, според изследване от Принстън. Google, Google навсякъде Собствените домейни на Google не съдържат толкова много тракери. Същото важи и за Facebook. Но това е така, защото те разполагат повечето от тракерите си на други уеб сайтове. Google присъства на всеки посетен от журналиста сайт, събирайки информация за това къде живее, какво устройство използва, както и всичко, което преглежда. Истината е, че технологичните компании знаят много повече за вас самите, отколкото дори някои от близките ви хора, наблюдавайки ви от мрака на тази невидима част на интернет, скрита в кодове и скриптове. И това е реалността, независимо дали ни харесва, или не. Неприкосновеността на личното пространство отдавна е мит.  ", "date": "2019.08.25", "title": "Интернет ни следи. Какви обаче са мащабите на това следене?"}
{"url": "http://www.classa.bg/%D1%81%D0%B2%D1%8F%D1%82/item/399195-%D0%B0%D1%80%D0%BA%D0%B0%D0%BD-%D0%B8%D1%81%D0%BA%D0%B0%D1%88%D0%B5-%D0%B4%D0%B0-%D1%83%D0%B1%D0%B8%D0%B5-%D1%88%D0%B5%D1%84%D0%B0-%D0%BD%D0%B0-%D1%83%D0%B5%D1%84%D0%B0", "text": "Имаше нещо много швейцарско в корупционния скандал, който избухна около ФИФА през май 2015 г.: преговори в луксозни хотели, дизайнерски чанти за съпруги на политици, баснословни чекове. Американската прокуратура предяви обвинения на футболните чиновници в съответствие със закони, приети още по време на борбата срещу мафията. Но арогантните функционери с излъскан пред света имидж и безумно скъпи костюми бяха далеч от утвърдената представа за типичните мафиоти. Престъпленията им се вършеха тихо, без престрелки и жертви по улиците, а от лъскави кабинети, от които безшумно потичаха милиони към офшорни банкови сметки.   В Сърбия през 90-те години на миналия век обаче престъпността във футбола имаше съвсем различни форми. Там някой от подземния свят можеше да си купи клуб от втора дивизия и да го вкара в Шампионската лига, като урежда мачове, сплашва конкуренти и подкупва играчи и рефери. Ъндърграундът дори бе в състояние да организира покушение над висшия функционер на УЕФА заради заплаха от санкции от страна на европейската централа. Именно по такъв сценарий скромният белградски клуб Обилич, макар и за кратко, се превърна във фактор във футбола. Клубът носи името на полумитичния рицар от 14 век Милош Обилич, който според легендата, по време на една от битките на сърбите за независимост пробива до турския султан и го убива, а след това е повален смъртоносно от еничари. Няма исторически документи, потвърждаващи съществуването на рицаря, но много произведения на изкуството са посветени на него - от поетически епоси до картини. Обилич е основан през 1924 г. и дълги години вегетира с полупрофесионален статус, пробивайки до третия югославски ешелон едва в края на 80-те, точно преди разпадането на Югославия. През 1995 г. тимът достигна до финала в турнира за Купата, но загуби от Цървена звезда с 0:4. Само година по-късно историята на Обилич направи рязък обрат, когато клубът бе придобит от Желко Ражнатович, известен като Аркан - белградски криминален авторитет и военнопрестъпник, издирван от Интерпол. Под негово ръководство тимът спечели промоция в елита, а през следващия сезон стана първият (и единствен!) клуб от три десетилетия, успял да прекъсне монопола на грандовете Цървена звезда и Партизан. Не е нужно човек да е голям футболен познавач, за да е наясно как скромният Обилич се изкачи на върха на югославския футбол. Аркан официално беше собственик на пекарна, но нито един човек на Балканите не се съмняваше какви са източниците на доходите му и не би се осмелил да подцени влиянието му в региона. Желко Ражнатович започва своя път към \"славата\" с грабежи на банки и магазини за бижута в Холандия, Германия, Швеция, Австрия и Белгия през 70-те и 80-те годи. Престъпленията му са тежки и нагли: с безброй престрелки с полицията и ранени. Арестуват го четири пъти, но успява да избяга от затвора. Интерпол пък го слага начело в списъка си с издирвани лица. Това се казва пекар, нали? Може би най-опасният пекар в света... Международният престъпник бързо се превърна в национален герой, когато бе взет под крилото на югославските спецслужби, които според Интерпол са го използвали за мокри поръчки срещу лидерите на хърватски и косовски дисиденти, които набираха средства и поддръжници в Европа. Известни са поне три такива поръчкови убийства. Спецчастите разпънаха огромен чадър над главата на Аркан, който в престрелка рани двама полицаи, които щурмуваха къщата му да го арестуват за обир на банка в Загреб, но бе освободен след само два дни. В \"нормална\" държава присъдата за подобно нещо би била от порядъка на 20 години. Ражнатович, естествено, се отблагодаряваше подобаващо на властите. Освен всичко друго, Аркан бе луд по Цървена звезда и обедини под знамената си десетки хиляди националистически настроени навиячи на \"звездашите\", насочвайки фанатизма им в \"правилната\" посока. Направи го с личната благословия на Слободан Милошевич. Аркан бързо разбра, че се ползва със статута на национален герой и борец за свободата на сърбите, след което, използвайки реторика, почти неразличима от тази на нацистите, обедини съперничещи си фракции на феновете. Така се роди голямата група Delije на Цървена звезда. Още година по-късно, през октомври 1990 г., Аркан сформира Сръбската доброволческа гвардия (известна още като \"Тигрите на Аркан\"), паравоенна група, която воюва в Босна и Хърватия.     За набиране на бойци Желко използваше авторитета си във фенските среди и бързо събра впечатляваща армия от 10 000 души. \"Тигрите\" бяха безпрекословно верни на лидера си и грабежите, изтезанията, насилието и убийствата на цивилни се превърнаха в норма за тях. Ражнатович пък започна още по-активно да се занимава с политика, създавайки Партията на сръбското единство. След края на военния конфликт през 1995 г. Желко разпусна армията си, предупреждавайки, че в случай на нови конфликти, бързо ще събере ветераните си. Наред с активното участие в обществено-политическия живот на Югославия, Аркан завършва и Висшето треньорско училище. Във футбола, както и във всички останали области на живота в Сърбия тогава, организираната престъпност управляваше страната. За девет години бяха убити 11 президенти на клубове. Бандитите осъществяваха трансферите на талантливите играчи, като взимаха огромни проценти. Отделно рекетираха звездите и им крадяха пари, коли и жилища. Ражнатович се опита да поеме контрола над любимия си Цървена звезда, но не успя. Клубът, както в дните на социализма, остана държавно предприятие, така че никой не бе в състояние да го купи в стил Роман Абрамович в Челси, да речем. Вместо това беше необходимо да се извърви дълъг бюрократичен път, който не гарантираше краен успех. Така Желко реши да започне от нулата и насочи усилията си към Обилич. През лятото на 1996 г. Аркан купи \"рицарите\" и те станаха първенци на втора дивизия с 15 точки преднина. Второто място зае Железник, който по \"странно\" съвпадение бе оглавяван от един от бившите съратници на Желко на име Юсуф Булич. Той ще бъде убит след година с десетки куршуми от автомат в собствената си кола. Още в следващия сезон Обилич стана шампион на страната, като изпревари Цървена звезда с две точки и претърпя само едно поражение за целия сезон. \"Рицарите\" бяха близо до дубъл, достигайки до финала за Купата, където играха с Партизан, но загубиха (и до днес се говори, че Аркан е дал трофея на \"гробарите\"). Факт е, че в края на сезона, когато за титлата се бореха само Обилич и Звезда, Партизан игра на ходом срещу отбора на Ражнатович, за да му помогне да стигне до първото място за сметка на вечния враг. Наградата за \"черно-белите\" бе купата. Но това е нищо в сравнение с другите обвинения срещу Аркан и клуба му през шампионския сезон. Твърди се, че преди напечените мачове, най-силните играчи на съперника получавали зловещи заплахи. Най-често - за куршуми в капачките на коленете - по избор в лявата или дясната. Веднъж пък хората на Аркан затварят футболист на противников тим в гараж и той не успява да стигне до стадиона. Отделно по време на срещите Аркан, който имаше професионален лиценз, седеше на пейката до треньора, ужасявайки противниците с присъствието си. Много по-късно съдията на УЕФА Зоран Арсич призна, че по време на почивката на един от мачовете, раздразненият президент на Обилич щурмувал полицейския кордон и влязъл в стаята на съдиите. Само можем да си представим какво се е случило там с подробности. Знае се, че докато горилите на Аркан го пребиват зверски, той държи опрян до главата на съдията пистолет. Шефовете на футболния съюз умоляват Зоран да си мълчи за този инцидент срещу обещание, че повече никога няма да получава наряди за мачове на Обилич. Разбира се, случилото се е обществена тайна, но от федерацията държат на авторитета си пред света. В същото време Желко Ражнатович провежда и солови акции. Талантливото крило на Войводина Никола Лазетич не иска да премине в Обилич и Аркан го води на планинска разходка, натикан в багажника на автомобил. В крайна сметка го взима за жълти стотинки, след което го продава за шест милиона долара на Фенербахче. Според регламента, титлата на Югославия осигуряваше на Обилич участие в квалификационните кръгове на Шампионската лига. Не е изненадващо обаче, че от УЕФА гледаха с ужас на клуба, управляван от военнопрестъпник и един най-търсените престъпници на Интерпол. Напрежението у чиновниците се увеличи, когато Обилич спечели с 2:0 първия мач срещу шампиона на Исландия. След интензивни преговори, по време на които УЕФА заплаши да изхвърли отбора от турнира, Аркан напусна поста си на 25 юли 1998 г., четири дни преди реванша с исландците. \"Рицарите\" спечелиха с 2:1 и преминаха във втория кръг.     Но сапунената опера не свърши дотук. Мястото на Аркан като президент на Обилич зае популярната сръбска поп певица Цеца - съпругата на Желко Ражнатович. По онова време сватбата им се празнуваше из цял Белград, а записът на тържеството беше продаден в тираж от над сто хиляди видеокасети VHS. Аркан прие като смъртна обида отношението на УЕФА и реши да си отмъсти. Изобщо не се церемонеше и основната му мишена стана тогавашният президент на организацията Ленарт Йохансон. Във Виена дори се сформира ударен отряд на сръбската мафия, който прави неуспешен опит за покушение срещу шведа. Самият Йохансон разказа тази история десетина години по-късно. Още във втория кръг на квалификацията обаче Обилич се падна с Байерн Мюнхен и приказката му приключи с общо 1:5 срещу баварците. На следващия сезон тимът на Аркан не успя да защити титлата си, тъй като югославското първенство беше прекъснато заради бомбардировките на НАТО. В момента на прекъсването Партизан бе на две точки пред Обилич и бе обявен за шампион на страната. Въпреки това, клубът трябваше да играе в Европа, но Международният трибунал призна Ражнатович за виновен в геноцид и престъпления срещу човечеството, след което УЕФА забрани на отбора от Белград да участва в международни състезания. Като се има предвид начинът, по който \"рицарите\" се бяха изкачили във футболната йерархия, това решение изглеждаше напълно справедливо. Сезон 1999/00 бе започнат силно от Обилич, който претърпя само едно поражение до зимната пауза, но на 15 януари 2000 г. историята на клуба отново се промени драматично. Във фоайето на хотел \"Интерконтинентал\" в Белград 23-годишният полицай Гаврич застреля Аркан и двамата му приятели. Ражнатович получи три куршума в главата и загина в линейката в обятията на съпругата си Цеца. По ирония на съдбата в същия хотел пет години по-рано се бе състояла сватбата на поп звездата и командира. И до днес не е известно с категоричност кой е поръчал убийството на Желко. Някои твърдят, че е ​​Слободан Милошевич, недоволен от влиянието на Аркан в страната. Други смятат, че е бил поръчан от американците, защото заплашвал да разпространи доказателства за действията на войските на НАТО на Балканите. Смъртта на Ражнатович се оказа пагубна и за Обилич, който за седем години до 2006-а се смъкна до селските групи. Цеца Ражнатович бе обвинена, че е продължила да се занимава с престъпна дейност след убийството на Аркан. Твърдеше се, че е приютила в къщата си бандитите, които убиха сръбския премиер Джинджич през 2003 г. Полицията получи заповед за претърсване на луксозното имение, в което бяха открити 11 нерегистрирани огнестрелни оръжия, както и огромни суми в немски марки и щатски долари. Певицата бе изправена пред съда едва през 2011 г. Тя беше обвинена в незаконно притежание на оръжие и присвояване на седем милиона долара след продажбата на десетима играчи на Обилич на европейски клубове. Присъдата обаче беше, меко казано, смешна и вдовицата на Аркан получи 18 месеца домашен арест и бе глобена с 1,5 милиона евро. Сега 46-годишната певица все още води шикозен начин на живот, продължава да гастролира и седи на съдийския стол в сръбската версия на шоуто X-Factor. *** И досега на външната стена на стадион \"Обилич\" в Белград можете да видите графит, изобразяващи Желко Ражнатович с военна барета на главата. Въпреки факта, че командирът и неговият клуб отдавна потънаха в забрава, надписът под рисунката гласи: \"Желко е жив!\" И бъдете сигурни, че в западната ни съседка все още има хора, на които им се иска това наистина да бе така.  ", "date": "2019.08.25", "title": "Аркан искаше да убие шефа на УЕФА"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399196-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%82%D0%B8%D1%82,-%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D1%80%D0%B8%D1%82%D1%81%D0%BA%D0%B8-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Св. ап. Тит бил езичник, родом от остров Крит. Получил високо образование и от младини обичал да чете елинските философи и поети. Макар и езичник, той водел честен живот, искрено желаел да знае истината и я търсел в книгите на гръцките мъдреци. На милосърдния Бог било угодно да му посочи истинския път към спасение. Веднъж младият Тит чул насън думите: \"Тите, ти трябва да заминеш оттук и да спасиш душата си! А елинското учение няма да те доведе до спасение.\" Друг път чул същия глас, който му заповядвал да чете еврейски книги. И Тит изучил еврейския език и почнал да чете пророчествата. Силно му подействала книгата на пророк Исаия. Той разбрал суетата на езичеството и се убедил, че има само един Бог, Творец на вселената.     В това време на остров Крит взел да се разпространява слух за Иисус Христос, Който се явил в Юдея. Мнозина почнали да говорят за чудесата, които Христос правил, и за новото учение, което проповядвал. Управителят на острова желаел да се увери в истината на тия дивни разкази, затова изпратил в Йерусалим своя племенник Тит. Там Тит видял Спасителя и бил свидетел на Неговите чудеса и спасителни страдания. След кръстната смърт на Иисус Христос той останал в Йерусалим и повярвал в Спасителното възкресение. А в деня на Петдесетница, когато Дух Свети слязъл над апостолите, чул ги да проповядват на различни езици великите Божи дела. Повярвал искрено, Тит се намирал постоянно при апостолите и по-късно приел кръщение от  . В книгата   не се споменава нищо за него. Но от някои послания на ап. Павел виждаме, че Тит често го съпътствал и споделял неговите трудове и че Павел искрено го обичал. Той го пращал да проповядва в Далмация, служел му за връзка с коринтяни и често споменавал за него като за любим брат, който ревностно изпълнявал своето служение. Когато апостолът посетил Крит и обърнал мнозина към Христа, той оставил там Тит за епископ. От македонския град Никопол св. ап. Павел написал до Тит  , което съдържа наставление за неговите длъжности: \"Затова те оставих в Крит, да довършиш несвършеното и да поставиш по всички градове презвитери, както ти бях поръчал.\" След това ап. Павел говори за добродетелите, с които трябва да се отличава пастирът на Църквата. Той убеждава Тит да не се впуща в празни спорове и словопрения, а да учи на здраво учение и да дава пример за добри дела. В това послание св. ап. Павел говори за длъжностите на християните като изобщо. Той желае \"старците да бъдат трезвени, почтени, целомъдрени, здрави във вярата, в любовта, в търпението; стариците да вразумяват невестите да обичат мъжете си и децата си, да бъдат целомъдрени, чисти, къщовници, добри, покорни на мъжете си, та да не се хули словото Божие; слугите да се покоряват на господарите си и да им служат вярно и честно, та във всичко да украсяват учението на нашия Спасител\". Нататък в същото послание ап. Павел говори на Тит да внушава на новообърнатите да вършат добри дела, защото чрез такива дела ще докажат своята вяра в Господа, Който зарад нас предал Себе Си на страдания и смърт. \"Когато се яви благостта и човеколюбието на нашия Спасител Бога – пише апостолът, - Той ни спаси не поради делата на праведност, които ние извършихме, а по Своята милост, чрез банята на възраждането и обновата от Св. Дух, Когото изобилно изля върху нас чрез Иисус Христос, нашия Спасител, та оправдани с Неговата благодат, да станем по надежда наследници на вечния живот. Верни са тия думи и аз желая да потвърждавам това, та които са повярвали в Бога, да залягат да бъдат прилежни към добри дела: това е добро и полезно за човеците\". Когато св. ап. Павел пристигнал втори път в Рим, Тит го посетил и след мъченическата му смърт погребал тялото на великия апостол. След това той се върнал в Крит и неуморно се трудил да проповядва словото Божие по градове и села и навсякъде обяснявал Христовия закон. Св. ап. Тит обърнал голям брой люде към Христа, разрушил идолите и следвал във всичко наставленията на своя учител. Доживял дълбока старост и пред смъртта си видял св. ангели, които дошли за душата му. Лицето му се озарило от чудна светлина и той тихо и радостно предал Богу душата си.", "date": "2019.08.25", "title": "Св. апостол Тит, епископ Критски от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399197-25-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "55 г. пр.н.е. - Юлий Цезар напада Британия.     325 г. - Никейският събор определя правилата за изчисляване на датата на Великден в християнската църква.     1580 г. - Испанската армия превзема Лисабон и Португалия е анексирана от Испания.     1718 г. - Френските колониалисти основават Ню Орлеан в Северна Америка.     1758 г. - Седемгодишната война: Пруския крал Прусия побеждава руската армия в Битката при Зорндорф (днес Сарбиново, Полша).     1768 г. - Джеймс Кук започва първата си експедиция.     1819 г. - В Швейцарските Алпи е намерен извор, наречен Саския, чийто вода до ден днешен се счита за най-чистата и с най-добър минерален състав в света.     1825 г. - Уругвай обявява независимостта си от Бразилия.     1830 г. - Започва Белгийската революция.     1875 г. - Осъществено е първото преплуване на Ла Манша - от британеца Матю Уеб, за 21 часа и 45 минути (настоящият рекорд е под 7 часа).     1916 г. - България в Първата световна война: Руската армия форсира Дунав и навлиза в българска територия.     1920 г. - Полско-съветска война: В решителната Битка при Варшава полските войски, под командването на Йозеф Пилсудски, успешно изтласкват от Варшава Червената армия.     1928 г. - Завършен е строежът по трибуната Коп на Анфийлд, стадиона на английския футболен отбор Ливърпул.     1940 г. - Втората световна война: Британски самолети бомбардират за първи път Берлин.     1944 г. - Втората световна война: Съюзническите войски освобождават Париж от нацистка окупация.     1960 г. - В Рим са открити XVII Олимпийски игри.     1961 г. - В София е открита Втората лятна универсиада.     1967 г. - Установена е гореща линия между Кремъл и резиденцията на министър-председателя на Великобритания.     1978 г. - В Испания е отменено смъртното наказание в мирно време.     1988 г. - При пожар изгарят много здания в централната част на Лисабон.     1989 г. - Космическия апарат на НАСА Вояджър 2 минава край Нептун, последната голяма планета, преди да напусне Слънчевата система.     1991 г. - Беларус обявява независимост от СССР.     1993 г. - В Асама (Индия) побеснял слон прегазва и убива 44 души.     1997 г. - В Берлин е осъден на 6 години и половина затвор Егон Кренц, източногермански комунистически лидер, заради убитите при бягство на Запад граждани, опитали се да преминат през Берлинската стена.     2003 г. - Петдесет и двама души са убити при терористичен бомбен атентат в Мумбай, Индия.  ", "date": "2019.08.25", "title": "25 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399198-%D0%B4%D0%BE%D0%BA%D1%83%D0%BC%D0%B5%D0%BD%D1%82-%D0%B4%D0%BE%D0%BA%D0%B0%D0%B7%D0%B2%D0%B0,-%D1%87%D0%B5-%D0%BD%D0%B0-22-%D0%B3%D0%BE%D0%B4%D0%B8%D0%BD%D0%B8-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B5-%D0%BF%D1%80%D0%B8%D0%B5%D1%82-%D0%B7%D0%B0-%D1%87%D0%BB%D0%B5%D0%BD-%D0%BD%D0%B0-%D0%B1%D0%BA%D0%BF", "text": "Годината е … 1986 … Прием на нови членове на Вузовския комитет на ДКМС/БКП към ВМЕИ „Ленин“ – гр. София. Документът е автентичен и с това слага край на лъжите на бившия президент Росен Плевнелиев, че никога не е членувал в БКП, както и за пореден път доказва тезата, че в ГЕРБ са събрани само най – видните членове на тази партия.        Припомняме, че допреди няколко месеца в ефира на Нова Тв, Росен Плевнелиев не се посвени да излъже цяла България в ефир, че никога не членувал в тази партия и че е бил едва ли не един от организаторите на първите протести за демокрация в България.  ", "date": "2019.08.25", "title": "Документ доказва, че на 22 години Плевнелиев е приет за член на БКП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399199-%D0%B0%D0%BB%D0%B5%D0%BD-%D0%B4%D1%8C%D0%BE-%D0%B1%D0%B5%D0%BD%D0%BE%D0%B0-%D0%B5%D0%B2%D1%80%D0%BE%D0%BF%D0%B0-%D0%B5-%D0%BA%D0%BE%D0%BB%D0%BE%D0%BD%D0%B8%D1%8F-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8", "text": "“Капитализмът се основава на логиката на безнравствеността (арогантност) и безкрайността. Това налага да се премахнат всички културни, политически и социални бариери, които възпрепятстват агресивното глобално разрастване на пазара. Това ни води до система, в която нищо струва нещо, но всичко има цена”. В интервю за freewestmedia.com известният френски философ и писател Ален дьо Беноа излага виждането си за окупираната континентална Европа и текущите събития, като опитът на САЩ да спрат “Северен поток 2” и властта на пазарите.       - Г-н Дьо Беноа, преди няколко седмици посланикът на САЩ в Берлин написа изнудващи писма до германски компании, участващи в изграждането на “Северен поток 2”. Имат ли право американците да се чувстват в позиция на силата спрямо Германия и Европа? - Американците се чувстват силни, защото знаят, че европейците са слаби. Новините доказват всеки ден, че Европейският съюз не е Европейска сила, а просто Европейски пазар. На този пазар обаче американците имат значително преимущество. Един от най-важните принципи е екстериториалността на американското законодателство. Това позволява на Вашингтон да се защитава от финансови или търговски операции и влияние. Например, няколко френски банки бяха глобени с милиарди евро за това, че не са взели предвид санкциите на САЩ срещу тази или онази страна. - Един кратък въпрос: Германия, Европа - или по-скоро ЕС - “окупирана територия” ли са? - Да, можем да говорим за “окупирана територия”, но терминът “окупация” е двусмислен. Ние не сме в брутална форма на неавтономност, а в прогресивно регулиране от т. нар. “мека сила”. Може да се говори и за “колонизация” - но за колонизация, която започва с колонизация на манталитета и ценностите. - Има ли някакъв “Стокхолмски синдром”, т.е. окупираният сам търси окупацията? - Познаваме примера за роби, които обичат веригите си. По отношение на САЩ европейците са доволни от американското господство, както и от съучастието си, именно защото техните идеи, ценностна система бяха колонизирани от влияния и модели от чужбина. Оттам нататък те могат да мислят само в рамките на преобладаващата идеология, която, както винаги, е идеологията на управляващата класа. - Ами Франция при Макрон? “Окупирана зона” ли е Франция? Няма ли Франция силно чувство за независимост и суверенитет? - Френският суверенитет, чийто най-известен представител беше генерал Шарл дьо Гол, днес е само спомен. Франция не беше пощадена от вълната на ерозия на суверенитета, която беше едно от последствията на либерализираната капиталистическа глобализация. Постепенно беше ограбен политическият, икономически, финансов и дори военен суверенитет на националните държави,    без този изгубен суверенитет да бъде преместен на по-високо ниво. Карл Шмит с право казва, че е суверенен този, който решава. - Кой решава днес? - Днес финансовите пазари налагат решенията си. - Как т. нар. либерален трансатлантически каталог на ценностите влияе върху живота в Германия и Европа? - Първо, чрез информационните мрежи, развлекателната индустрия, разпространението на т. нар. гиганти на интернет (“системата ГАФА”: Google Apple Facebook Amazon). По-общо обаче душевното състояние може да се обясни с изчезването на екзистенциалните маркери, причинено от логиката на капитала. Капитализмът се основава на логиката на безнравствеността (арогантност) и безкрайността. Това налага да се премахнат всички културни, политически и социални бариери, които възпрепятстват агресивното глобално разрастване на пазара. Това ни води до система, в която нищо    струва нещо, но всичко има цена. - Какво психологическо и културно въздействие оказва американската хегемония? - Америка е основният вектор на капиталистическата система, но не е нейният център. Такава система няма център и е безсмислено да се търси “кой е отговорен”. Карл Маркс с право говори за “автоматизъм”. Основните последици от тази хегемония са вярата в прогреса, вярата в т. нар. човешки права, вярата, че са важни само ценностите на пазара. Към това се прибавят вредите, причинени в Европа от масовото разпространение на специфично американски идеи, като политическата коректност и т. нар. теория за джендъра. - Може ли един народ да забрави и дори да се “отучи” от суверенитета? - Разбира се! Единствената форма на суверенитет, призната от либерализма, е суверенитетът на индивида, основан на “homo oeconomicus”. Според либералите народите, нациите и културите са просто съвкупности от индивиди, чиито основни взаимоотношения се свеждат до правни договори и пазарен обме. В тази перспектива хората се определят като потребителите, а не като граждани. - Европейска конструкция ли е “Европейският съюз”? Или всъщност е трансатлантическа? - Европейският съюз беше изграден от самото начало въпреки здравия разум. Техните политически и идеологически хоризонти винаги са били либералната демокрация, идеологията на човешките права и капиталистическата логика. По време на Студената война антикомунизмът естествено беше свързан със САЩ. Тогава ставаше дума за защита на “свободния свят”. След разпадането на съветската система тази позиция вече не беше необходима: НАТО трябваше да изчезне едновременно с Варшавския договор. Но САЩ никога не са се отказвали от враждебността си към Русия, която винаги е била истинската основа на враждата им със Съветския съюз. Ето защо Вашингтон все още иска Европа, която гарантирано няма да се ориентира и движи на изток. - До каква степен неограничената масова имиграция в Европа е свързана със състоянието на окупация? - От либерална гледна точка имиграцията не е истински проблем: в Европа не се заселват турци, алжирци, малийци или афганистанци, а само отделни лица, индивиди и потребители. Тъй като вече не признаваме различията в културата, религията и т.н., хората са взаимозаменяеми. Работодателите използват имиграцията от самото начало, за да намалят заплатите. “Моралната левица”, която е “хуманитарната” подбуда на имиграцията, допринесе за използването на тази “резервна армия на капитала”. Така тя действа като ляв гарант на политическата капиталистическа система. Очевидно това няма нищо общо с онова, което беше социализмът. - Каква роля играят културните, национални, регионални и религиозни идентичности в “трансатлантическите ценности”? - Както казах преди малко, второстепенна роля. Колективните идентичности нямат стойност в “трансатлантическия”, капиталистически и либерален светоглед. Идеологията на човешките права, основана на теорията за субективните права, произтичаща от средновековния номинализъм, предполага, че ние сме преди всичко хора и на второ място мъже или жени, или жители на тази или онази страна. Също така ние вече не сме носители на тази или онази култура, които говорят този или онзи език. - Това не противоречи ли на здравия разум? - Да. Ако не друго, ние принадлежим на човечеството само чрез посредничеството на култура, която, за да запази идентичността си, трябва да овладее условията на своето социално възпроизводство. - Има ли мирен изход от окупацията? - На първо място трябва да решим да прекратим “окупацията”. Тогава да видим с какви средства. - Как виждате ролята на Германия и Европа между западния, руския и китайския полюс на властта? - Във все по-многополюсния свят основните геополитически категории отново придобиват значение. Фундаменталното разграничение между земята и морето, сухопътните и морските сили, които определят разграничението между политика и търговия, отново ще стане важно. Европа трябва да спре да бъде зависима от морската сила на САЩ и да бъде солидарна с континенталната логика на земята.  ", "date": "2019.08.25", "title": "Ален дьо Беноа: Европа е колония на финансовите пазари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399200-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BE%D1%82%D0%BA%D0%B0%D0%B7%D0%B2%D0%B0%D0%BC-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D0%B0%D1%80%D0%B8-%D0%B8-%D0%B2%D0%BB%D0%B0%D1%81%D1%82-%D1%81-%D0%BE%D1%82%D0%B4%D0%B5%D0%BB%D0%BD%D0%B8-%D0%BB%D0%B8%D1%87%D0%BD%D0%BE%D1%81%D1%82%D0%B8-%D0%B2-%D0%B1%D1%81%D0%BF-%D0%BE%D1%82-%D1%82%D0%BE%D0%B2%D0%B0-%D0%BC%D0%B8-%D0%B8%D0%B4%D0%B2%D0%B0%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5", "text": "      - Г-жо Нинова, от Бузлуджа направихте заявка за местната власт. В каква кондиция тръгва БСП към изборите след трусовете, които преживя? - Точно на Бузлуджа партията показа кондицията си. Десетки хиляди социалисти, млади и стари, с различни професии, от големи градове и малки села, ентусиазирани, единни и пълни с енергия за работа. Убедена съм, че днес друга партия не може да събере 50 000 души, водени от идеи, а не от лични интереси, не административно организирани и принудително докарани. Пожелавам на всеки председател на партия поне веднъж в живота си да се изправи пред такова море от хора и да преживее такава емоция. - Какво представяне очаквате на тези избори? На евровота през май БСП качи доверие в някои общини, но нямате нито един областен кмет. Къде имате шанс сега и колко спечелени града ще са победа за БСП? - Качихме доверие не просто в някои общини. В 60 сме първа политическа сила, в над 100 бихме отишли на балотаж с ГЕРБ, ако бяха местни избори. В няколко големи града разликата беше стотина гласа. Лично за мен би било успех, ако увеличим кметовете със 100%. Какъв шанс имаме, ще решат жителите на общините. И тук стои най-важният въпрос, който е най-омаловажаван - програмите, ангажиментите. Единствено БСП прие платформа за местната власт. Нито една друга партия още не е заявила какво ще правят техните кметове с общинските болници, с детските градини, с междуградските пътища, със сметищата, ще повишават ли местни данъци и такси. А това е истинската политика. Вие сте сериозна медия. Правя ви предложение - поемете инициативата. Направете най-просто сравнение по най-болните въпроси за хората и ангажиментите на партиите. Например: общински болници - БСП поема ангажимент, че те няма да са търговски дружества, държавата ще изплати дълговете, ще се развива нов модел на здравеопазване на регионален признак. ГЕРБ какво предлагат - да се закриват общински болници и отделения, да се запази статутът им на търговски дружества. Комуналните услуги - БСП кметовете ще ги предоставят не на концесии, а с общински дружества. Така услугата ще поевтинее. Детските градини ще бъдат безплатни, както са сега в общини, където имаме кметове. Така хората ще направят информиран избор и ще говорим за политика, а не за интриги и жълти новини. - Голямата интрига ще е София - вие дадохте знак, че ще приемете БСП да подкрепи Мая Манолова въпреки напрежението помежду ви. Дали обаче Манолова ще се кандидатира? - Дали Мая ще се кандидатира - зависи от нея. Когато реши, ще обяви това. София е най-интересна, защото е столицата и промяната тук ще е знакова. Но искам да поставя въпроса в по-широк контекст - модела на управление на София и на общините изобщо. За 10 г. ГЕРБ пренесоха модела на управление на държавата и на местно ниво. Градовете се феодализираха. В администрацията се назначават приближени на властта. Борисов раздава на концесия обекти, важни за националната сигурност. Кметовете му раздават на концесии жизненоважни услуги за жителите - водата, чистотата. На национално равнище неравенствата и бедността растат. Правителството не желае да подпомогне младите семейства, да преизчислим пенсиите. Кметовете му намалиха социалните услуги. На централно равнище правителството създава нови и нови бюрократични изисквания към бизнеса. Това се копира и надолу - за да откриеш семеен бизнес в община, ти трябват 20-30 документа. Това е общ държавно-общински модел. Като добавим, че пари за общините се раздават не през бюджета, а на партиен и шуробаджанашки принцип от премиера, моделът съвсем се изкривява. Той трябва да се смени. Вярвам, че местните избори ще сложат началото на тази смяна. - В пловдивската община Родопи БСП ще си партнира с АБВ, което бе изненада. Ще играете ли заедно и в други общини? И ще разширите ли партньорите си по места? - Обратно на внушенията, че БСП става еднолична и лидерска, ние дадохме свобода на общинските структури сами да преговарят за партньорства и подкрепа при 2 условия: 1. Обединяваща да е политиката, залегнала в платформата “За добър живот в нашите общини”; 2. Никакви съюзи с ГЕРБ. Нашите общински съвети са мъдри и ще решат кое е най-добро за тяхната община. Важното е да се отворят за подкрепа и да бъдат диалогични, с почтени, умни, експертно подготвени и обществено уважавани личности. Дотук прави впечатление широко разтваряне на ветрилото в подкрепа на нашите кандидати. Очевидно желанието за промяна е голямо и много от по-малките партии и граждански организации виждат в партньорството с БСП възможност за тази промяна. - Как ще мотивирате разочарованите от ръководството да работят на изборите? След конгреса, на който оттеглихте оставката си, партията продължава да бъде разделена. Готова ли сте за диалог? - Внушението, че БСП е разединена, е опорна точка на нашите опоненти. Целта е обществото да остане с впечатление за разцепление и невъзможност да решим нашите вътрешни въпроси, та камо ли да управляваме държавата. Наясно съм с тази цел, наясно съм със средствата, с които тя се гони, както и с лицата в БСП, които я поддържат. А сега по същество - разделена ли е партията? Първо, трябва да си отговорим кой е партията? Не съм нито аз, нито Националният съвет. Ние сме временно избрани да изпълняваме политиката ѝ. Партията са членовете ѝ. Пред близо 50 000 души на Бузлуджа зададох въпроса - вие разделени ли сте, разцепени ли са организациите. И целият народ чу отговора - не. Искате ли да продължим по пътя, по който вървим? Отговор - да. За диалог с партията съм готова винаги и го правя постоянно в страната. За разговори за пари и власт на отделни личности в БСП, за лична изгода на гърба на партията, за задкулисни договорки не съм готова. И от това ми идват проблемите. Имах избор - да започна промяната в БСП и в държавата и да си създам много врагове, или да не правя нищо ново и да живея спокойно и в политически комфорт. Избрах първото. Промяната в България започна с избора на президента Радев. Промяната в БСП с ограничаване на мандатите на депутатите, с мандатност за председателя и прекия му избор, слагане край на политиката на задкулисни договорки беше усилие с много силна съпротива. Но партията удвои подкрепата си от 400 000 на 1 милион. Можеше и да е лесно - угаждам на всички заради личния им интерес, ставам председател на парламента и мълча угодно на властта, защото ми е дала пост и пари. Нямаше да има опозиция. И алтернатива. 100 души от БСП щяхме да си добруваме, 1 млн. щяха да бъдат употребени. България щеше да загуби. Избрахме трудния, но верен път. Признателна съм на екипа ми, който заради мен изтърпя много, но не се огъна. И на хилядите членове и симпатизанти, които ми дадоха доверието си на Бузлуджа и продължаваме заедно. - Опонентите ви в партията изграждат образа ви на човек, който иска да работи в среда, в която всички са съгласни с вас или мълчат при несъгласие. Така ли е наистина? - Колко вярно го казвате - опонентите ви изграждат образ. Това също е част от играта - изграждане на фалшив образ. Външните опоненти повториха хиляди пъти една лъжа, докато тя не влезе в съзнанието на хората - че съм била в СДС. Борисов дори каза, че съм била зам.-министър на Костов. Е, осъдих го за това. Разполагам със съдебно решение, че никога не съм имала нищо общо с партия СДС. Някой да го чу? Опоненти вътре в партията твърдят, че не търпя различно мнение. Забавлявам се с това. Ще ви кажа нещо любопитно. Едни от най-уважаваните от мен членове на Изпълнителното бюро, което аз предложих, подкрепят Истанбулската конвенция и Пакта за миграция. Аз съм противник и на двете. Спорили сме с часове. Националният съвет отхвърли и Истанбулската конвенция, и пакта за миграция. Прави чест на тези колеги, че изказаха обратно мнение, но приеха решението на партията и го спазват. Не обърнаха несъгласието си в лична война с мен, не пращаха делегации да ме притискат, не ме заклеймяваха като консерватор и т.н. Те показаха как се прави интелигентна, демократична политика, която се съобразява с мнението на партията. И днес са до мен и разчитам на тях. - Сега се говори и за чистка на “Позитано” 20. Ясно е, че не може да се поддържа толкова голям апарат, но се говори, че използвате финансовия проблем, за да разчистите неудобни чиновници. Вашите предшественици Сергей Станишев и Михаил Миков дори написаха писмо срещу това. - Много странна позиция на колегите Станишев и Миков, Пирински, Жаблянов и Мерджанов. Вместо гневът им да се излее върху ГЕРБ, които с решението за субсидията искат да унищожат финансово опозицията, той се излива върху ръководството, което се мъчи да спасява структури, хора, телевизията, в. “Дума”. Вместо заедно да говорим, че ГЕРБ вкарват партиите в подчинение на олигарсите, те атакуват ръководството. Тяхно право е. Нали ме питахте готова ли съм за диалог. Изпълнителното бюро покани подписалите писмото да подготвят предложение за структура, щат, бъдещо функциониране на партията и партийния печат и на заседание на Изпълнителното бюро да ги обсъдим и заедно да изберем вариант. Отказаха. Но съм сигурна,че на следващото заседание на НС същите другари ще направят шумен скандал срещу ръководството, което управлява еднолично и не иска мнението им. - Сега, след като бе орязана партийната субсидия - как се правят избори и се издържа партия? Намерихте ли вече фирми, които ще дарят на БСП? - Ще се справим. Минали сме през много изпитания, ще преодолеем и това. Тази промяна е насочена изцяло срещу БСП. Не можаха да ни купят, искат да ни обезсилят финансово. И това няма да успее. Но използваха справедливия гняв на хората срещу партийните субсидии, за да пуснат бизнеса да определя политиката. Който плаща в България и отвън, ще определя законите, обществените поръчки, резултатите от изборите. Това е тежък удар по правовата държава и националната сигурност. - По думите ви изминалият парламентарен сезон завърши с две кризи - африканската чума и скандала с НАП. Зарекохте се, че алтернативата ще проличи наесен - какво ще предложите? - Наесен предстоят местни избори и започва работа парламентът. Това са две възможности за алтернатива в политиката и на национално, и на регионално равнище. БСП сме единствената партия, която има цялостна програма за промяна на модела на прехода - “Визия за България”, и за местна власт - “За добър живот в нашите общини”. В тях има конкретни решения на конкретни въпроси. Основното обаче е връщане ролята на държавата в сектори, от които ГЕРБ я изтеглиха в последните 10 г. В тази посока вървят светът и Европа, но у нас това не се проумява. Даже обратно - постоянно се повтаря, че държавата е лош собственик, и всичко, което може, се концесионира, аутсорсва и прехвърля в частни ръце срещу нищожни такси за държавата и големи печалби за получателите. Експерти твърдят, че се задава нова икономическа криза. Нашата икономика не е готова за това. Едно от средствата за реакция е инвестиции от страна на държавата, а не рестрикции; увеличаване на доходите, а не стягане на коланите. Инвестициите ще стимулират производството, а увеличените доходи ще повишат потреблението. Вижте какво правят в Гърция - намаляват данъци и увеличават доходи, връщат 13-ата пенсия, отпускат еднократни плащания за раждане на дете, диференцират ставките на ДДС. Това са намеренията на БСП, когато българите решат, че сме достойни да управляваме. Ние виждаме по различен начин и ролята на държавата в управлението на финансите - бихме оставили процент от събраните данъци на общините. В момента правителството им прехвърля ангажименти от държавата, но не ги подсигурява финансово. В резултат страдат гражданите. С различна данъчна система може да се намалят неравенството и бедността - семейно подоходно облагане, намален ДДС на лекарства и храни, облекчени кредити за млади семейства, освобождаване от данъци за определен период на фирми, разкриващи производство в слаборазвити райони. Държавата има функции във всички сектори. Сега е сезонът на плодове и зеленчуци. Тези дни прочетох, че в Румъния създават държавно предприятие за изкупуване на продукцията от малките производители. Преди 2 г. предложих тази мярка и върху мен се изля огромна буря. Но практически и до ден днешен прекупвачите изнудват производителите, купуват на ниски цени, слагат огромна надценка и продават скъпо. Кой губи - българският земеделец и всеки потребител. Кой печели - шепа прекупвачи. Има още един ключов сектор, в който държавата трябва да се намеси рязко - образование и икономика в обвързаност. Ето какво ще направим там - имаме десетина сектора в икономиката, за които имаме потенциал да развиваме. Заедно с бизнеса направихме разчет колко и какви кадри трябват за тях. Ще заложим тези кадри в средни професионални училища и университети. Децата няма да плащат такси. Ще са на държавна издръжка. След завършване ще имат осигурена работа от бизнеса, който има нужда от кадри. - Вие сте емоционален човек, но често ви упрекват за вашия рязък и гневен тон. Защо хората днес повече се дразнят от острите сблъсъци в политиката? - Трябва да се влага емоция в работата, разбира се, умерено. Ако вършиш нещо без сърце, то не е пълноценно. Що се отнася до сблъсъците, сигурна съм, че хората са разочаровани не от остротата, а от съдържанието. Всеки би се заслушал в остър сблъсък с аргументи, които касаят проблемите му. Но ГЕРБ опростачиха политиката. Поставяш важен въпрос. Те нямат аргументи и започват да крещят - ще ви пратим в Сибир, социалистите готвят преврат и други подобни. Е, кой нормален човек ще хареса такова нещо? Но това тръгва от главата - тук Борисов има персонална вина. Когато е притиснат в ъгъла, или се покрива, или изтърсва някаква небивалица, за да замаже положението, но никога нещо важно за хората. Това също подлежи на промяна в българската политика. - Управляващата коалиция претърпя доста сътресения напоследък. Ще оцелее ли за пълен мандат? - Ако оцелее, ще е на базата на безпринципност, купуване на подкрепа с постове и обществени поръчки и извиване на ръце. Така и беше създадена. Тя не си изпълнява програмата. А формално в момента няма управляваща коалиция. Под коалиционното споразумение от името на патриотите стои и подписът на Волен Сидеров, а той беше изключен, следователно подписът му е невалиден. Като юрист ви казвам - те нямат споразумение. Но по-важен е политическият въпрос. Лозунгът на ГЕРБ беше за стабилност, но се превърнаха в най-дестабилизиращия фактор за държавата и причината е една - за да останат на власт, са готови на всякакви компромиси с всеки, който им гарантира още някой и друг ден. Когато целта е да бъдеш на власт на всяка цена, последиците са тежки - и за мандатоносителя, и за народа. - Прави впечатление, че избягвате да коментирате проекта на Слави Трифонов “Няма такава държава”, защо? Заплаха ли е той за БСП? А за ГЕРБ? - Как да коментираме нещо, което го няма. Когато регистрира партия и обяви програма, с кои експерти ще я прави, ще обсъждаме. Сега бих коментирала само името - “Няма такава държава”. Има такава държава - тя е една от древните цивилизации, една от най-красивите, една от най-плодородните, една от най-духовните. Тя се управляваше сбъркано в последните 30 г. Но нито държавата, нито народът са загубили потенциала си. Просто той трябва да се събуди и да му се даде възможност за развитие. Знам, че това ще се случи. Източник ", "date": "2019.08.25", "title": "Корнелия Нинова: Отказвам разговори за пари и власт с отделни личности в БСП. От това ми идват проблемите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399201-%D0%BE%D1%81%D0%BE%D0%B1%D0%B5%D0%BD%D0%BE%D1%81%D1%82%D0%B8-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%BF%D1%80%D0%B5%D0%B2%D0%BE%D0%B4-%D0%B8-%D0%B8%D0%BC%D0%B0-%D0%BB%D0%B8-%D1%82%D0%BE%D0%B9-%D0%BF%D0%BE%D1%87%D0%B2%D0%B0-%D1%83-%D0%BD%D0%B0%D1%81", "text": "  Путин казал във Франция, че протестите на опозицията в Москва са същите като тези на „жълтите жилетки” в Париж и други градове. Макрон го поправил, че френските „жълти жилетки” свободно заявяват своята позиция и имат право да участват във всички избори, с което руските протестиращи въобще не могат да се похвалят. И други нелепости в превода направиха грозно впечатление. Стигна се дотам любимецът на Путин – говорителят му Дмитрий Песков, да признае, че са допуснати досадни грешки. Но грешките бяха повече от досадни - бяха гадни. И са преднамерени и манипулативни. Например на въпрос от френска медия към Путин за взрива на ядрена ракета в Бяло море край Архангелс, преводът бе за взрив в Сибир, на което руският президент иронично отвърна, че някой бърка географията. След което смело заяви, че в Сибир не е имало взрив, нито има заплаха от радиация. Сами разбирате за какъв политико-пропаганден буламач става дума.     Преводът не е само предаване на текст или слова от един език на друг. Преводът през Гугъл често води до недомислия и нелепици. Преводът, когато държавни глави водят разговор е сложен, защото трябва да се спазва стриктно не просто фразата, а смисъла на казаното. Грешки, разбира се, стават, но много рядко, защото нивото на преводачите е високо. В случая с Путин във Франция манипулацията е извън съмнение. И тази груба подмяна на смисъла е насочена единствено към руските граждани, на които трябва да се внуши: Нали виждате, ние сме свободна и демократична страна, досущ като Франция. Използване на превода като пропаганда Има и друг вид преводи, до които прибягват управляващите по света, особено в държави, където демокрацията е фасадна или само на книга. Руските тайни служби всекидневно докладват на Путин, че протестите са плод на заговор срещу правителството и Кремъл. Това е техният превод на недоволството от действия на опозицията и инакомислещи граждани. Щом не пеят осанна за властта, службите и прокуратурата – значи замислят преврат. А истината е, че сегашните протести са за допускане на опозицията до участие в местните избори през септември. Внушавайки опасност от заговори и преврат самите служби и генпрокурорът Чайка си осигуряват влияние върху властта, правят я зависима, осигуряват си нови финанси и всяват страх. У нас този руският почин се „превежда” и въвежда дословно. Ненапразно десетки български обвинители са обменяли опит в Русия през последните няколко години. Включително и кандидатът за главен прокурор Иван Гешев. Тук всяка проява на несъгласие със статуквото е наричана заговор и опит за преврат. Такъв е „превода” на обвинение и служби; същият превод се мултиплицира и истеризира от пеевските медии. Някои от публикациите се изполват от прокуратурата да започне проверки и досъдебни производства. Повдигането на обвинения вече е семкаджийска работа. Какво от това, ако съдът след време те оправдае – вече си омаскарен. Двайсет на сто от читателите на пеевските издания да повярват на манипулацията и това е ОК. А такива винаги се намират, защото... знаете защо – действието се развива в България... Сталинската рецепта у нас Президентът Румен Радев и премиерът Бойко Борисов вероятно имат пълно доверие на службите ни. И е редно, защото ако те не им вярват, какво остава за гражданите. Повечето от гражданите обаче нямат доверие нито в службите, нито в прокуратурата. С какво се компенсира това? С репресии, както пише в сталиновата рецепта. А клетвите за вярност към премиера от някои шефове на тайните структури може и да вършат работа. Да се изфабрикуват оперативни данни, анонимни сигнали и дори „доказателства” е фасулска работа. Особено ако си вършил това години наред. Неслучайно на възлови постове в тези структури са назначени хора с протекции на различни кръгове, доминиращ от които е този на Доган-Пеевски. Може избраните хора да не отговарят на критериите за заеманите длъжности, но със сигурност са спецове по манипулация. И те манипулират – всеки ден – „превеждайки” на ченгесарски език всяка гражданска изява или критика от „неприятелска” медия. Съответните граждани и журналисти попадат в „черни” списъци, което никога не бива признавано, естествено. Срещу тях се води постоянна кампания на репресии и натиск по всички линии, които винаги са аргументирани със спазване на закона и осигуряване на стабилност. Разбира се, че не го вярват, но това работят тези хора и институции. По заповед на Щуката и с методи за „умъртвяване” на чумата, която не харесва политико-мафиотския модел, налаган от споменатите вече кръгове. Началото си те водят от действащите задкулисно кадри на бившата ДС, постепенно са привлечени политици от по-ново поколение, прокурори, ченгета и кадри над средно ниво в министерства и ведомства, които разпределят бюджета на страната. За всеки случай се създават центрове, които връчват годишни награди за какво ли не и по този начин легитимират мафиотизираната върхушка. Това е фактическият превод на думата „демокрация”. Ако не си във възторг от Путин - мразиш Русия Така че особеностите на „руския превод” са нещо като особеностите на методите за лечение на д-р Менгеле. „Методът” е много удобен и прилежно прилаган от задкулисната камарила у нас. Един ярък пример, който се прилага спрямо нас. В последно време кремълската пропаганда внушава, че българите били неблагодарници и не оценявали свободата, която са ни дарили руските войски през Освободителната война. Заявявали сме своето уважение и почит към руския народ и изпратените тук войници и офицери, но това очевидно не е достатъчно. Кремълското понятие за признателност включва участие на руски фирми във всичко, което е свързано с нефт, газ и енергетика у нас. Всеки отказ или дори забавяне водят до упреци, нетактични намеци и дори открито недоволство. Спомнете си арогантното поведение на руския патриарх Кирил преди две години в България по време на честването на 3 март. Към този „превод” ще прибавим и твърдението, че всеки който не се прекланя пред управлението на Путин е русофоб. Долнопробна лъжа, но тя се тиражира не само в Русия, но и у нас. Същото важи и ако някой не признава Сталин и неговите заслуги за всичко. Значи ако харесваш писателя Исак Бабел, например, то ти си гаден червей, защото тъкмо „бащата на народите” е подписал смъртната му присъда, както сам споделил по-късно – „с удоволствие”... Ако имаш някакви съмнения относно строителството на АЕЦ „Белене” или високите цени на руския газ – пак си отрепка, която рита срещу святата власт в Кремъл. Обичай Доган, за да те обича статуквото Доган купува ТЕЦ „Варна” за жълти стотинки. После държавата му изплаща милиони за „студен резерв” услужливо прехвърлен от държавната ТЕЦ „Марица-изток 2”. За всички това е най-малкото странно и нагло, но статуквото „превежда” стореното като нормалност, законност и моралност. Когато някой пита как става този номер – на вратата му веднага тропат от НАП, КПКОНПИ, прокуратурата, МВР, ДАНС и му обясняват нещата по „онзи” начин – извиване на ръце и избиване на зъби по демократичному. А „преводачите” в пеевски медии те обявяват за враг, който иска да свали законната власт. Финансовият министър Горанов заявява гордо, че НАП има достатъчно пари да си плати глобата за провала с хиперсигурността на данните на милиони граждани. Това на управленски език означава, че Горанов се е справил блестящо с обяснението по скандала. Всъщност това е висша степен на арогантността. НАП ще плати глобата с пари на данъкоплатците. Глобата ще отиде в бюджета. Оттам парите ще излязат за заплати на тези от НАП и финансовото министерство. Каква свинщина, а? Иначе Горанов не обелва и дума за скандалите с жилището, в което живее и което било на кръстника на децата му май, нито за замъка на Ярема, на Витоша, който пък бил на кръстницата... Как се превежда такъв гьонсуратлък? Прокуратурата превежда делото \"КТБ\" като борба с корупцията, но всъщност става дума за унищожаването на една банка и разграбване на активите й от тези, които са я сринали. И ареста на кметиците на \"Младост\" е \"преведен\" като борба с корупцията, но се оказа разчистване на сметки с едни и отваряне път за бизнес на други. Граждани и държава говорят на различни езици и постоянно се губят в превода. Изкуствения език на статуквото изопачава действителността, не признава нито дума на отсрещната страна и налага своя превод на събития и действителност. Натрупването на манипулации поражда напрежение, което рано или късно води до конфликт. Масите не могат да живеят повече по старому, а властта не може да управлява по новому. Бертранд  Ръсел е казал:  . Не знам как ще си го преведат това в държавните институции, но със сигурност сблъсъкът е неизбежен.  ", "date": "2019.08.25", "title": "Особености на руския превод и има ли той почва у нас"}
{"url": "http://www.classa.bg/%D1%81%D0%B2%D1%8F%D1%82/item/399192-%D0%BA%D1%80%D0%B0%D1%8F%D1%82-%D0%BD%D0%B0-%D0%B4%D0%B8%D0%BA%D1%82%D0%B0%D1%82%D0%BE%D1%80%D0%B0-%D0%B0%D0%BD%D1%82%D0%BE%D0%BD%D0%B5%D1%81%D0%BA%D1%83", "text": "За престъпленията на румънските фашисти не се говори много. А на съвестта им тежат стотици хиляди избити евреи и роми. Румънският Хитлер - Йон Антонеску за някои и до днес е герой.       Диктаторите на кървавия 20-и век са прочути: Хитлер, Сталин, Мусолини, Мао Цзедун, Иди Амин, Франко, Пол Пот. Има обаче и убийци на \"втори план\", чиито деяния са ако не придобили давност, то до голяма степен забравени. Това са фашистите-марионетки като Миклош Хорти в Унгария, Анте Павелич в Хърватия - и Йон Антонеску в Румъния. Неговото управление се сгромолясва преди 75 години. След което веднага на власт идват комунистите -  Николае Чаушеску го знае всеки. За престъпленията на румънските фашисти в днешните учебници не пише много. За разлика донякъде от времето на комунизма, преосмислянето на тази мрачна глава от румънската история не е на дневен ред. А по време на управлението на Антонеску в кланетата и в резултат на етническите \"чистки\" са избити  стотици хиляди евреи; 25 000 роми са депортирани. През 2004-а година международна комисия оповестява преценките си, че убитите евреи са между 280 000 и 380 000, а убитите роми - до 20 000.     Вождът Антонеску умира през 1946, точно както и Чаушеску през 1989-а - застрелян е. Но в посткомунистическа Румъния и извън националистическите кръгове на Антонеску се гледа донякъде идеализирано: виждат в него патриот, герой на антиболшевишката съпротива, пазител на независимостта на Румъния. Улици носят неговото име, издигнати са му и паметници. Поради недостига на информация, тази представа за него се разпространява и сред младежта, а и сред населението като цяло - и така подхранва теорията, че Румъния не носи вина за Втората световна война. Връзки с Райха Антонеску е роден през 1882-а година в Питещ. През Първата световна война прави кариера в румънската армия. Факт е, че Румъния печели от благоразположението на Франция в края на войната и от следвоенните договори. Но по-късно, когато настъпва краят на френския патронаж и натискът спрямо новите румънски области нараства, най-вече от страна на Унгария, Румъния е обхваната от автократична вълна. Голямото германско малцинство в страната, както и търговските връзки с Райха допринасят допълнително за сближаването с хитлерова Германия. След загубата на територии, които взима Съветският съюз, и след принудителните отстъпки спрямо Унгария и България, фашистката \"Желязна гвардия\" организира преврат срещу крал Карол Втори. Последният му отчаян опит да запази властта си е да удости генерал Антонеску със званието \"Condukator\" (\"Държавен вожд\") с диктаторски пълномощия. Но той незабавно се съюзява с \"Желязната гвардия\" - и със сина на Карол Михай, който заема трона. Тайни преговори със СССР В контекста на мностранните военни заплахи основна грижа на Антонеску е запазването на териториите и на държавната независимост. Същевременно до 1944-а Румъния активно участва в Холокоста. През юни 1941-а влиза във войната на страната на Германия. Новият режим обаче не отбелязва никакви военни успехи, покрай което и отношенията с Берлин се обтягат. В края на 1942-а се стига до неофициални мирни преговори със западните съюзници, през 1944-а Антонеску повежда дори тайни преговори със Съветския съюз. Съветската офанзива от август 1943 слага край на режима - \"маршалът\" е предаден на Съветския съюз и крал Михай Първи обявява война на Германия. След като през април 1946-а е върнат обратно на Румъния, генералът е осъден като военопрестъпник и е разстрелян на 1 юни.    ", "date": "2019.08.25", "title": "Краят на диктатора Антонеску"}
{"url": "http://www.classa.bg/%D1%81%D0%B2%D1%8F%D1%82/item/399188-%D1%89%D0%B5-%D1%81%D0%B5-%D0%B2%D1%8A%D1%80%D0%BD%D0%B5-%D0%BB%D0%B8-%D1%80%D1%83%D1%81%D0%B8%D1%8F-%D0%B2-%D0%B3-7", "text": "Доналд Тръмп иска да върне Русия в клуба, известен понастоящем като Г-7, след като страната загуби членството си след анексията на Крим през 2014 г. Руският президент Владимир Путин просто ще се опита да използва ситуацията, за да прецени каква степен на сътрудничество от негова страна би била достатъчна, за да накара френския президент Еманюел Макрон да прегърне идеята на Тръмп, пише Леонид Бершидски за Bloomberg. Тръмп, който призова за връщане към формата Г-8 и миналата година, заяви във вторник, че обратното приемане на Русия ще бъде \"подходящо\", \"защото много от нещата, за които говорим, са свързани с Русия.\" Това, разбира се, е факт. Дори ако в американския политически дискурс ролята на Русия се е свила до намеса в изборите, ролята на Путин в разрушаването на ръководения от САЩ международен ред е далеч по-многостранна. Освен това по паритет на покупателната способност Русия е шестата по големина икономика в света, така че ако членството в Г-7 се определя от БВП, Русия, заедно с Китай, Индия, Индонезия и Бразилия, има по-големи основания да е вътре, отколкото някои настоящи членове (въпреки че в абсолютна стойност е едва 12-та по големина). Групата на седемте включва Канада, Франция, Германия, Италия, Япония, Великобритания и САЩ. По-различното през тази година е, че Тръмп изглежда активно лобира други членове на клуба, особено Макрон, когото третира като представител на всички европейски лидери, да върнат Русия. Засега френският президент не се поддава особено. За разлика от Тръмп, той иска да обвърже връщането на Русия с разрешаването на кризата в Украйна в съответствие с Минските споразумения. Всичко това обаче е малко като планиране на партия шах, без да се предвиждат ходовете на противника. Путин е казвал много пъти от 2014 г., че Русия е загърбила формата Г-8 и че има по-голям интерес към различни регионални мрежи и към Г-20, която включва oостаналите големи развиващи се икономики от BRICS - Бразилия, Индия, Китай и Южна Африка. Последният път той каза това в понеделник, след срещата си с Макрон. Би било погрешно да се тълкуват тези твърдения като поговорката за киселото грозде. Преди да бъде изключена Русия от Г-8 през 2014 г., останалите членове обикновено не бяха съгласни с Путин за почти нищо, като участието му в дискусиите не помогна за предотвратяването на западните военни интервенции, които той не одобряваше, най-вече тези в Ирак и Либия. Междувременно, икономическите въпроси - като международната данъчна прозрачност, един от любимите на Путин поради проблема с изтичането на капитали от Русия - по естествен начин биват третирани по-добре в по-широкия формат Г-20. Връщането на Русия в Г-7 не би донесло със себе си никакви осезаеми ползи, като облекчаване на западните санкции. Това би било просто още един форум, на който Путин да се среща със западните лидери. Но той и без друго получава редовни възможности за това.     В зависимост от условията Путин може и да отхвърли евентуална покана за връщне в Г-7.    В известен смисъл дискусиите за връщането на Русия са по-обещаващи за Путин, отколкото самото членство. Най-щекотливият въпрос е дали е необходимо пълното изпълнение на споразуменията от Минск, за да може Макрон да вземе страната на Тръмп, и по този начин вероятно да бъде върнат отново Путин, при положение че Япония и Италия сигурно ще се съгласят. Ако желаният напредък не включва предаването на непризнатите проруски „народни републики“ от източна Украйна на правителството в Киев, тогава може би европейските санкции също могат да бъдат отменени без такова предаване. Дори ако народните републики трябва да бъдат предадени при честни условия, наистина ли Русия ще бъде върната отново в Г-7 без да се отказва от Крим? Това е непреодолима червена линия за Путин. Руското външно министерство е реагирало на западната активност, като е поискало конкретизация. „Предложенията трябва да бъдат формулирани, ако съществуват, и да бъдат предадени за разглеждане на руската страна“, заяви говорителят на външното министерство Мария Захарова. \"Сега е трудно да разберем за какво става въпрос.\" Путин знае, че украинският президент Володимир Зеленски, въпреки необичайното количество власт, което натрупа, след като партията му спечели мнозинство в парламента, ще срещне отпор, ако се опита да приложи изцяло споразуменията от Минск. Те изискват Украйна да промени конституцията си, за да даде специален статут на източните региони. Това на практика би предоставило на Русия легитимна база за намеса в украинската политика. Това е изключително непопулярно в Украйна. От своя страна Путин не иска да позволи на Украйна да си възвърне „народните републики“ при каквито и да било други условия. Но той е готов да съдейства на Зеленски в усилията му за успокояване на Източна Украйна, и да прецени реакцията на Макрон през това време. Първият ход на Путин най-вероятно ще бъде най-накрая да размени затворници с Украйна. В сряда московският вестник \"Комерсант\", с добри източници в Кремъл, съобщи, че размяната ще се проведе преди края на август и че украинските моряци, заловени от Русия в Керченския проток в края на миналата година, ще бъдат част от сделката. Това би създало добра воля за по-нататъшни разговори, като вероятно ще се намери междинно решение, което ще накара Макрон да се съгласи с Тръмп. За западните членове на Г-7 обаче големият въпрос е какво печелят, като оставят Путин да играе тази игра с тях. Той вероятно ще проучи различни възможности със Зеленски, така или иначе. И наистина ли искат Путин в ново издание на Г-8? Западът може само да загуби доверие, ако поканата бъде отправена към Путин, въпреки че той няма намерение да връща Крим. Подобна покана също така би му предоставила възможност да откаже. Това няма ли да постави Запада в неудобно положение?    ", "date": "2019.08.25", "title": "Ще се върне ли Русия в Г-7?"}
{"url": "http://www.classa.bg/%D1%81%D0%B2%D1%8F%D1%82/item/399189-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D1%8F", "text": "Китайската стратегия на президента Тръмп се проваля. Неговият по-строг подход не доведе до значими китайски отстъпки, а все повече вреди на американската икономика. Днес Китай е по-интегриран с останалия свят, докато САЩ са по-изолирани. За да се борят ефективно с нелоялните държавни икономически практики в Китай, САЩ трябва да променят своя подход, спечелвайки съюзници и международни институции на своя страна за постигане на по-фокусиран набор от изисквания, пише за Wall Street Journal Джейсън Фърмън, професор от Харвард и бивш председател на Икономическия съвет към Белия дом (2013-17 г.) Митата за Китай нанесоха видима вреда на икономиката на САЩ в краткосрочен план. През второто тримесечие на тази година те допринесоха за спада на капиталовите бизнес инвестиции и вероятно ще отнемат около половин процентен пункт от растежа на брутния вътрешен продукт през 2019 г. Това не е задължително обвинение към политиката на Тръмп. Когато работниците стачкуват, те правят това, знаейки, че ще загубят заплати в краткосрочен план, но очакват да компенсират тези загуби чрез по-големи дългосрочни увеличения на възнагражденията. Китайският растеж също се забави, но голяма част от спада не може да бъде отнесена към търговски действия на САЩ. Вместо това забавянето до голяма степен отразява ограниченията в стратегията на Пекин да подкрепя растежа чрез краткосрочни инвестиции и държавни предприятия, дори когато демографията се влошава и растежът на производителността се забавя. Пазарните движения също така притъпиха част от въздействието, което биха могли да окажат митата, намалявайки лоста за влияние на САЩ в търговската война. Юанът отслабна, което компенсира митата, като прави китайския износ по-евтин. Това е неизбежният резултат от де факто политиката на Тръмп за силен долар, предизвикана от по-големите бюджетни дефицити, които увеличиха външното търсене за щатски долари, както и от митата върху Китай, които намалиха търсенето на юани от САЩ. Преди последния кръг от митническата война Китай помагаше за постигането на желания от Тръмп слаб долар чрез намеса на валутните пазари, за да поддържа юана силен. Когато обаче Пекин даде повече свобода на пазарите, американската администрацията заклейми Китай като валутен манипулатор. През януари 2018 г. Китай имаше средни мита от 8% върху вноса от САЩ и останалия свят. В отговор на действията на Вашингтон той повиши средните си мита върху американските стоки до 20,7% към юни, като същевременно намали митата си за останалата част на света до 6,7%, според данни на Чад Бaун от Института за международна икономика Питърсън. Китай намали вноса от САЩ, но увеличи този от други страни. Износът на Китай за останалия свят също нараства. Пазарите на акции обаче дадоха да се разбере, че инвеститорите не очакват потенциални отстъпки от Китай, които да компенсират краткосрочните загуби. Спадът на борсата, дошъл след като президентът обяви нов кръг от мита на 1 август, показва, че нетната настояща стойност на търговската му стратегия е отрицателна.        Нищо чудно, че Китай не бърза да прави големите отстъпки, които Тръмп поиска. Дори не е ясно какви отстъпки ще задоволят САЩ. Едно от исканията на администрацията на Тръмп е т.нар. „списък за пазаруване“, настояващ Китай да купува повече американски продукти, като соя и самолети Boeing. Друго искане е Китай да промени своя икономически модел, разчитайки по-малко на държавни предприятия, отваряйки се повече за преки чуждестранни инвестиции и уважавайки интелектуалната собственост. Третото изискване, касаещо предполагаемите заплахи за националната сигурност на САЩ от компании като Huawei, влизаше и излизаше от преговорите, след като администрацията поиска забрана за китайските технологии. Администрацията трябва да промени коренно стратегията си. Първата стъпка трябва да бъде да се работи със, а не против американските съюзници. Това означава Тръмп да изостави заплахите си за търговски войни срещу близки партньори, като всеобхватните мита срещу Мексико или тези върху вноса на автомобили от Европа. САЩ трябва да задълбочат връзките с партньорите си, включително чрез връщане в Транс-Тихоокеанското партньорство, което не включва Китай. САЩ също трябва да използват международните организации и правила, като завеждат дела срещу Китай в Световната търговска организация (СТО), при които предишните американски администрации имаха забележителен успех. Вместо това администрацията на Тръмп реши да подкопае СТО, като блокира назначаването на апелативни съдии, които вероятно биха се произнесли в полза на Америка. Друга положителна стъпка би било отпадането на „списъка за пазаруване”. Да искаме Китай да купува повече самолети Boeing не е начин да накараме Европа да застане на наша страна в търговския спор. Подобно искане би могло допълнително да укрепи китайския държавен икономически модел, като същевременно прави малко за американската икономика в средносрочен и дългосрочен план. Последната промяна ще бъде приемането на последователен протокол за реакция срещу заплахите за националната сигурност, идващи от Пекин. Ако шпионажът, управляван от държавата чрез телекомуникационно оборудване, представлява сериозна заплаха, САЩ трябва да го третират като такава, а не да дават сигнали, че са готови да изтъргуват въпроса със сигурността срещу малко повече покупки на американски продукти. Идеята, че загрижеността за националната сигурност е просто още едно средство за пазарлък в търговския спор, подсказва, че САЩ преговарят недобросъвестно, което отново затруднява получаването на подкрепа от съюзниците. Тези три промени биха позволили на САЩ да се съсредоточат върху принудителния трансфер на технологии в Китай, слабите закони за интелектуална собственост, предубеденото третиране на чуждестранните компании в антитръстовото законодателство, несправедливото предпочитание към местни компании чрез подкрепа за държавните предприятия и много други практики, за които САЩ имат основателни оплаквания. Такъв подход би могъл да спечели и подкрепата на реформаторите в Китай, които разбират, че повечето от практиките, които Америка иска да прекрати, пречат на способността на Китай да премине към нова фаза на растеж, воден от иновациите. Но може ли този подход да се случи при Тръмп?    ", "date": "2019.08.25", "title": "Китайската стратегия на Тръмп се проваля"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399190-%D0%BA%D0%B0%D0%BA-%D0%BD%D1%81%D0%BE-%D0%BD%D0%B0%D0%B4%D0%BC%D0%B8%D0%BD%D0%B0-%D1%83%D0%B1%D0%BE-%D0%B2-%D0%BF%D0%B0%D0%B7%D0%B5%D0%BD%D0%B5%D1%82%D0%BE-%D0%BD%D0%B0-%D0%B2%D0%B8%D1%81%D0%BE%D0%BA%D0%BE%D0%BF%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%B8%D0%BB%D0%B8-%D0%BA%D0%BE%D0%B3%D0%B0-%D1%89%D0%B5-%D1%81%D0%B5-%D1%81%D1%8A%D0%B1%D1%83%D0%B4%D0%B8-%D0%B3%D0%BD%D0%B5%D0%B2%D1%8A%D1%82", "text": "А лександър ван дер Белен във виенското метро! За австрийските медии не е кой знае каква новина, че президентът ползва обществения транспорт. Фактът, че принцеса Мери прави обиколки на Копенхаген с велосипед, също не вълнува особено датската преса. На тазгодишните европейски избори и премиерът на Холандия Марк Рюте пристигна в избирателната си секция на колело, но и това не произведе никаква изненада у сънародниците му. Виж, да се случи тук подобно нещо, изглежда (засега) немислимо; призивите за скромност и приличие от страна на т.нар. политически елит биват отхвърляни като сиромахомилски популизъм. Ние даже не можем да си представим, че президентът ще яхне велосипед, за да отиде на работа от вила „Калина“, нито как премиерът дупчи билет или поне столичният кмет се качва в мотриса на скрибуцащия трамвай №20. Типичен български парадокс: хем да се дразним, хем да свикнем с това окопалата се в привилегии каста да бъде возена и охранявана за наша сметка.     Премиерът Борисов охраняван от НСО. За охраната му се грижат между 8 и 16 души, в зависимост от местата, които посещава. Снимка: Цветелина Белоутова, в. „Капитал“   А ми имало заплахи за живота на писаните яйца, та държавните бодигардове да спират движението и чак да опразват заведения? Слушаме тия лакардии от има-няма 30 години, през повечето от които Националната служба за охрана (НСО) дори работеше в условията на правен вакуум. Отгоре на всичко последното обстоятелство изобщо не се оказа най-големият й проблем, след като приетият в края на 2011 г. закон по-скоро я върна към практиките на УБО. А навремето Пето управление на Държавна сигурност – за безопасност и охрана на комунистическата аристокрация, неслучайно беше станало легендарно, при това не само покрай задоволяването на всякакви нейни прищевки. Да, осигуряваше на елита храна, жилища, обзавеждане, поддръжка, помощен персонал, здравеопазване, почивни станции и прочие, и прочие, но с годишния си бюджет от 100 млн. лв. управляваше и много сериозни парични потоци. Преторианската гвардия на бившия Първи имаше достъп и до интимните тайни на близкото му обкръжение, така той успяваше да научава кой какво мисли и какво прави. Както разказва Анчо Бекяров в книгата си „Четвърт век в УБО”, бащата на Живков бай Христо даже го посъветвал: „Тоя моят не прощава. Пази се да не те намрази, че отиваш по дяволите.” Тъкмо упражняването на контрол чрез службата обаче я прави и по-независима, направо „държава в държавата“, по собственото признание на дългогодишния държавен и партиен ръководител. Е, по нищо не личи в годините на „прехода“ нещо да е помръднало, дори напротив. Преди време в. „Капитал“ припомни, че ако УБО е охранявало 15 души – 13 членове на Политбюро на ЦК на БКП и двама кандидат-членове, като единствено Тодор Живков е разполагал с пилотна кола и ескорт, днес автомобили на НСО обслужват повече от 60 „силни на деня“. Щатът й стремително нараства, нищо че службата дублира дейността на сума структури в МВР, но за сметка на това расте и бюджетът й: за тази година той е в размер на 40,5 млн. лв., или с 3,3 млн. лв. повече от миналата година. И пак не това е най-неприятното, колкото непрекъснатото генериране на скандали, включително със съпругата на президента, както и с политици, които не би трябвало да се ползват със скъпа държавна охрана. П римери в това отношение – с лопата да ринеш, но най-корпулентният, разбира се, е случаят „Пеевски“, за когото д-р Тони Филипов отбеляза, че го пазят по-старателно и от Панагюрското съкровище. И наистина, преди европейските избори депутатът от ДПС, който се бе появил само веднъж на работа в парламента, но пък за 2017 г. получи всичките си заплати, т.е. едни чисти 44 580 лв., обиколи няколко села с два джипа на НСО, плюс армията си от частни гавази. „Месечната издръжка на охраната му е повече от средната доживотна пенсия на един български пенсионер“, изчисляваха тогава в БСП, без да посочват конкретна сума. Сайтът „Гласове“ обаче спомена за около 500 хил. лв. годишно под формата на три екипа от по четирима души и с по двама шофьори, сменящи се в едно денонощие, и още осем бодигардове в хотел „Берлин“. С други думи, повече от две дузини държавни охранители и шофьори работят неуморно, задето имало опасност за живота на народния представител, който не си дава и зор да изпълнява функциите си на народен представител. Да не говорим пък за почетния лидер на издигналата го партия, за чиято охрана през последните десетилетия нищо чудно да е профукан един цял годишен бюджет на НСО… Като стана дума за пари, едно от предизборните обещания на настоящия президент беше за ревизия на подчинената му по закон служба, а още в първата си реч Румен Радев угрижено заговори за „живота на вересия“. „Бедността на хиляди българи е упрек към всички нас. От нея избуява и престъпността“, каза той тогава, след което в последното си новогодишно обръщение стигна и до извода, че „нашият народ може да излезе от всяка криза и безпътица, когато надмогне егоизма и страха и обедини усилия в името на справедливостта, законността, суверенитета и просветеното бъдеще“. Междувременно обаче НСО си остана в същия вид, бюджетът му, както споменах, нарасна, а съпругата на президента се оказа охранявана заради „наличие на конкретна застрашеност“ срещу нея. По въпроса липсваше именно конкретика, макар че по закон тя няма право на охрана, нито на специализиран транспорт, но и то си беше ясно, че просто е намерена вратичка в текста. Разбираемо, впрочем, защото в церемониалния политически театър вероятно е трудно да откажеш добавената стойност на властта – фасадата във вид на бронирани лимузини, бутикови облекла и прочие псевдосветски лукс. Н о да не навлизаме в жълтении, понеже те доволно нашумяха, пък и в крайна сметка въпросът е принципен. Не можеш едновременно да говориш за законност и да намираш вратички в закона; не можеш да оплакваш сиромасите и да обгрижваш с привилегии най-близкото си обкръжение, нали? Ако можеш, следователно не си нищо повече от демагог, ръсещ с апломб кухи клишета за социална справедливост чрез надмогване на личния егоизъм, и най-обикновен лицемер – като Меган и Хари, които иначе плачат за околната среда, но с лека ръка профукали 20 000 паунда за чартърни полети до приказни дестинации. Да не би прозвучало толкова грубо, по-приемливо е дори да не плащаш данък обществено мнение и да си гьонсурат като Пеевски, вместо да приказваш за доверие и единение – понятия, напълно лишени от смисъл, когато зад тях не стоят и адекватни действия. И всъщност никакви действия, тъй като призивите НСО да бъде закрита остават глас в пустиня, а случващото се в нея се превръща във все по-строго охранявана държавна тайна. Ето и сега: заел поста едва през март миналата година, шефът й подава оставка, без да е ясно защо, при положение че службата е в системата, призвана да защитава националната сигурност. „По лични причини“, обясняват от Президентството, но премиерът, съвсем в познатия си стил, обявява, че Данчо Дяков е „трябвало да бъде изритан“ заради „огромните скандали в президентската институция“. Започват всевъзможни спекулации, включително за намеса на „първата дама“, в резултат на което г-жа Радева излиза с дълъг статус във „Фейсбук“: „Пишeтe мe oтгoвoрнa зa вcичкo, c кoeтo нe cтe oк. И зa НAП, и зa cвинcкaтa чумa, и зa търгoвcкия рeгиcтър, и зa aпaртaмeнтгeйт, и зa умирaщитe oт cтуд cтaрци пo ceлaтa, и зa oпуcтявaщитe ceлa, и зa дeмoгрaфcкaтa кризa, и зa нecпирaщия пoтoк зaминaвaщи oт Тeрминaл 2, и зa нeфeлнитe зaкoни (имaмe cи дaжe зaкoн зa мeдиитe).“ И така нататък, и така нататък, когато тъкмо в разгара на всички споменати от нея кошмари биваме занимавани с вътрешни терзания и мелодраматични излияния: Свиневъдството е почти съсипано, горят сметища под мостове и магистрали, в зарязани на произвола села се вършат чудовищни престъпления, пенсиите на близо 5000 пенсионери са запорирани заради неплатени сметки, НАП ще си плати глобата за изтичането на данните, разбирай – пак с нашите пари, обаче… основните причинители на кошмарите продължават да се ползват от щедри държавни облаги. И не, не е виновна за това съпругата на президента, не е виновен и самият президент, но нито беше, нито е достатъчно единствено да се говори за безпътицата – следствие от разделението между разпищоления по всички показатели връх и оставените на пълен самотек низини. Едните – с обилни привилегии, каквито не си позволяваше и комунистическата номенклатура, а другите – живеещи „на вересия“, без минимална сигурност за утрешния ден. Абсолютно вбесяващо е, колкото и трогателно да звучат нечии жалби от високото, особено на фона на последните събития, сред които е и убийството на дете. Д алеч съм от мисълта, че ще цъфнем, ако НСО се закрие и парите бъдат пренасочени към МВР или други служби, заети ужким с осигуряването на ред и сигурност на гражданите, но поне ще е стъпка в правилната посока. По същество – единствената възможна, за да се запълни някак зеещата бездна помежду ни. Освен от президент, премиер и председател на Народното събрание, ползването на привилегии от корпулентни нахалитети в най-мизерната държава в ЕС е равносилно на издевателство – това е съвършено ясно, нали? И не би било изненада, ако в един хубав ден някой, като мъжа, изкъртил перки на „Граф Игнатиев“ в знак на протест, изгребе и последните останки от волското си търпение. Днес един, после десет, сто, хиляда, милион… Я как бързо махнаха злополучните инсталации, след като месеци наред се пребивахме и само си мрънкахме, докато най-после се обади гневът! Така че президентът е съвършено прав, употребявайки често думата „единение“: колкото повече хора, на които им писна, толкова повече гняв. „Аз твърдо исках да заявя, че някой нещо трябва да направи, за да събуди това заспало българско общество“, както каза поборникът срещу перките, и дори да звучи леко наивно, даже малко смешновато, явно няма друг начин. Наистина няма.  ", "date": "2019.08.25", "title": "Как НСО надмина УБО в пазенето на високопоставени или кога ще се събуди гневът"}
{"url": "http://www.classa.bg/%D1%81%D0%B2%D1%8F%D1%82/item/399191-%D1%82%D0%B8-%D0%BC%D0%B8-%D1%87%D0%B8%D1%81%D1%82%D0%B8%D1%88,-%D0%B0%D0%B7-%D1%82%D0%B8-%D0%BF%D0%BB%D0%B0%D1%89%D0%B0%D0%BC", "text": "Хайке има своя фирма за почистване, преди е работила на черно. Малцина имат този шанс: нелегалният труд е реалност за близо 1 млн. души в Германия. Повечето от работещите на черно в германските  домакинства са жени.       \"Повечето хора гледат на нас само като на чистачи, с две думи - като на хора от най-ниския слой на обществото. Важи правилото: “Ти ми чистиш, аз ти плащам”. Но тук се отнасят с уважение към мен\", разказва Хайке. От една година 55-годишната жена се грижи за чистотата на просторен офис в източната част на Берлин. Заедно със своите служители тя извършва почистващите услуги съвсем легално. За разлика от преди, когато е работила на черно. \"Дълго време получавах социални помощи “Харц IV”, защото просто не успявах да си намеря работа. Щом прочетяха в молбата ми, че имам седем деца, работодателите отказваха да ме наемат\", обяснява Хайке. За да се грижи за децата си, тя събирала бутилки за връщане и стара хартия. Постепенно започнала да чисти къщите на някои от своите съседите, да пазарува вместо тях и лека-полека си създала име. В един момент Хайке вече имала редовни клиенти, но винаги я преследвал страх, че някой ще разбере и ще доложи на властите, че тя работи на черно: \"Беше ужасно чувство. Ами ако ме разкриеха и после изведнъж да трябва да плащам глоба?!\" В три млн. домакинства - работа на черно  Хайке не успяла да се освободи от този страх и затова през 2015 г. решила да създаде своя собствена фирма за почистване. Към момента в нея работят шестима служители. Хайке е от малкото положителни примери. Работата на черно продължава да е реалност за близо 1 милион души в Германия. Според проучване на института за германска икономика, работещите на черно са заети в три милиона домакинства в страната. Това са преди всичко жени, които срещу минимално заплащане помагат в домакинството. Надницата на Хайке, например, е била десет евро. Ако властите ги хванат, нелегалните домашни помощници могат да загубят работата си и ги заплашва солена глоба. Освен това тези, които получават социални помощи, могат да бъдат съдени за измама.     Въпреки че вече има собствена фирма за почистващи услуги, Хайке продължава да събира бутилки, защото средствата често не ѝ достигат. „Миналия месец беше наистина ужасно, успях да изкарам само 400 евро.“ Заради операция на коляното Хайке остава на легло 4 седмици. \"Ако не работя, няма как да я карам.\" Само здравноосигурителните вноски на служителите възлизат на 2000 евро месечно. Тя би искала да им дава по-големи заплати, но работодателите не са съгласни да плащат повече. \"Защото хората, които работят черно, правят дъмпинг на цените\", обяснява Хайке. \"Работодателите не искат да плащат\" Жената разказва и за предишните си познати, които също като нея работели на черно. Много от тях знаят, че властите рядко правят проверки. „Но дори и да не беше така, пак биха поели риска. Повечето казват: Не ме интересува, така или иначе ще си получа социалната помощ“. От години политиците се опитват да улеснят законното наемане на домашни помощници от работодателите. Сега данъкоплатците могат да приспадат парите за домашна помощ от данъците си. Освен това чистачките, наети на т.нар. “миниджоб”, могат да печелят до 450 евро законно и без да плащат данъци, за работодателите таксите са минимални. Въпреки това борбата срещу нелегалния труд продължава да е мъчителна. Между 2005 и 2017 г. делът на хората, които не са официално регистрирани и работят на черно, е намалял едва с 5 на сто, достигайки до около 89 процента. Според професор Доминик Енсте от Кьолнския институт на германска икономика “работодателите не искат да плащат”. Освен това мнозина все още разглеждат този тип услуга като помощ между съседите, а не като редовна работа. За Хайке е ясно, че има нужда от повече честност и от страна на служителите. Но освен това трябва да се намалят данъците и таксите, \"иначе просто не си струва\". Междувременно Хайке се справя добре с работата си. Отслабнала е с 30 килограма, но живее с чиста съвест. Най-важното за нея е да бъде добър пример за децата си.    ", "date": "2019.08.25", "title": "\"Ти ми чистиш, аз ти плащам!\""}
{"url": "http://www.classa.bg/%D1%81%D0%B2%D1%8F%D1%82/item/399186-%D1%81-%D0%BA%D0%BE%D0%B3%D0%BE-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D1%81%D0%B0-%D0%B2%D0%BE%D1%8E%D0%B2%D0%B0%D0%BB%D0%B8-%D0%BD%D0%B0%D0%B9-%D1%87%D0%B5%D1%81%D1%82%D0%BE", "text": "Турция   От края на XVI век до началото на ХХ век постоянно се водели кръвопролитни войни между Османската и Руската империи. “Ябълката на раздора” бил контролът над Северното Черноморие и Северен Кавказ, а по-късно – над Южен Кавказ, правото на корабоплаване в Черно море и проливите му, а също така – правата на християните на територията на Османската империя. След Първата световна война Османската империя, чиято територия си поделят страните от Антантата, престава да съществува. Руската империя също разглежда въпроса за овладяването на Константинопол. По ирония на историята, Съветският съюз взема непосредствено участие в създаването на Турската Република. Многовековната вражда се обръща в икономическа и военна подкрепа за президента на Турция  .   Историята на руско-шведското противопоставяне започва още през XII век. Новгородската република и Швеция са се борели за контрол върху Източна Прибалтика. През 1323 г. бил сключен мирният договор от Орехов, съгласно който Карелия станала зона на новгородско влияние, а Финландия – на шведско. Но това било само началото на многовековното противостояние. През 1377 г. Швеция подчинила зависимата от Новгород западна Карелия (Вестерботен). След като през 1478 г. Новгородската република става част от Руската държава, битката с шведите за Източна Прибалтика преминала на ново ниво През 1495 г. Иван III влиза във война със Швеция за същата тази Западна Карелия. Единоборството вървяло с променлив успех. Най-накрая, през март 1497 г., за шест години било сключено Първото Новгородско примирие. То потвърдило границите от 1323 г., а също така принципа на свободна търговия между Швеция и Русия. През март 1510 г. примирието било удължено с още 60 години. След това традицията да се воюва със Швеция за Балтика била продължена и от други руски царе – Иван IV, Фьодор I и Алексей Михайлович.     Битката при Полтава. Худ. Денис Мартен, 1726 г.   Кардиналните промени в разпределението на силите в руско-шведските конфликти били внесени от Петър I. След победата на Русия в Северната война (1700-1721 г.), Швеция губи миналото си могъщество. Тя загубила не само територии, отстъпени на Русия, но и много земи по южното крайбрежие на Балтийско море. Швеция запазила само Визмар и малка част от Померания. Освен това, в резултат от поражението в Северната война, в Швеция започнала така наречената „Ера на свободата“ – период, в който властта на кралете отслабнала и се засилило влиянието на парламента. В стремежа си да си възвърне загубените в хода на Северната война територии Швеция нееднократно влиза в конфликт с Руската империя (Руско-шведска война 1741-1743 г., Руско-шведска война 1788-1790 г., Руско-шведска война 1808-1809 г.), но съгласно мирния договор от Фридрихсхам (дн. Хамина, Финландия) от септември 1809 г., Швеция отстъпва на Русия Аландските острови, Финландия, а също така Лапландия до реките Торниойоки и Муониоеле. По този начин, в резултат от войните с Русия, Швеция губи повече от една трета от територията си и статуса си на велика сила. Полша   Битката между армията на княз Пожарски и полските интервенти в Москва през 1612 г. Худ. П.Е. Коверзнев / wikipedia.org   Взаимоотношенията между Русия и Полша винаги са били напрегнати. На първо място, това е свързано с многовековното съседство на двете държави, което постоянно пораждало териториални спорове. След всеки крупен европейски конфликт на Русия ѝ се е налагало да се занимава с преразглеждане на руско-полските граници. Най-сериозната конфронтация между Русия и Полша датира от началото на XVII век – от Смутното време и полско-литовската интервенция. До края на XVIII век между Русия и Жечпосполита е имало четири войни, които завършват с второто разделяне на Полша. През 1815 г. Полша става част от Руската империя, но конфронтацията между поляци и руснаци не се прекратява – двете полски въстания през XIX век (1830 и 1863 г.) принуждават Русия да предприеме контрамерки. През 1832 г. бил закрит полският Сейм и била разформирована полската армия. През 1864 г. са въведени ограничения в изучаването на полски език и в придвижването на мъжкото население. Паралелно с това в Полша нараства “русофобията”. След революцията поляците получават заветната независимост, даже успяват да я отстоят в хода на Съветско-полската война 1919-1921 г., но след по-малко от 20 години, през 1939 г., в хода на “освободителния поход на Червената армия” всички завоевания на поляците от 20-е години били ликвидирани. Историята във войни     “Победа”. Худ. П. Кривоносов (1911-1967). Студио на военните художници “Греков” / Балабанов / РИА “Новости”   От другите страни, чиято история на войните с Русия е доста дълга, може да се посочи Германия, която има три големи войни с руснаците, две от които – световни. Руската империя е воювала четири пъти с Франция (1805-1807 г., Отечествената война от 1812 г., Кримската война), четири пъти Русия и СССР са влизали във война с Япония, има три военни конфликта с Китай.   Бородинското сражение, 1812 г. Худ. Louis Lejeune, 1822 г. / wikipedia.org   Като цяло, историята на Русия – това е история на постоянни войни. Руският философ Иван Илин бе писал: “Соловьов преброява от 1240 до 1462 г. (222 години) 200 войни и нашествия. От XIV-и до XX век (за 525 години) Сухотин изчислява, че е воювано 329 години. Русия е прекарала във война две трети от живота си”. Подобна мисъл изказва и генерал Алексей Куропаткин. През 1900 г. той пише в меморандума си до Николай II: “През последните 200 години Русия е била в състояние на война 128 години и е имала 72 години мир. От 128 години война, 5 години са за отбранителни войни и 123 – за завоевателни”.  ", "date": "2019.08.25", "title": "С кого руснаците са воювали най-често?"}
{"url": "http://www.classa.bg/%D1%81%D0%B2%D1%8F%D1%82/item/399183-%D0%BF%D1%80%D0%B8%D0%BD%D1%86-%D1%83%D0%B8%D0%BB%D1%8F%D0%BC-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-%D0%BF%D1%8A%D1%82%D1%83%D0%B2%D0%B0%D1%82-%D1%81-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D0%BD-%D0%BF%D0%BE%D0%BB%D0%B5%D1%82-%D0%B8-%D0%B4%D0%B0%D0%B2%D0%B0%D1%82-%D1%83%D1%80%D0%BE%D0%BA-%D0%BD%D0%B0-%D1%85%D0%B5%D1%80%D1%86%D0%BE%D0%B7%D0%B8%D1%82%D0%B5-%D0%BD%D0%B0-%D1%81%D1%8A%D1%81%D0%B5%D0%BA%D1%81", "text": "Принц Уилям, съпругата му Кейт Мидълтън и двете им деца пътуваха този петък с икономичен полет на авиокомпанията FlyBe, като билетите бяха оценени на £ 73 ($ 89). Фактът изненада последователите му, след като малко преди това брат му Хенри и Меган Маркъл бяха критикувани, че използват частен самолет по време на ваканциите си, съобщава DailyMail. Свидетели твърдят, че бъдещият наследник на трона е бил в предната част на самолета, но никой не е знаел, докато не са кацнали и те са били посрещнати от агентите за сигурност. \"Не можех да повярвам на очите си. Не очаквах да срещна кралска особа на нискотарифен самолет\", каза един от пътниците. На няколко фотографии можете да се види принцът да носи няколко чанти, когато слиза от самолета, докато съпругата му държи в ръцете си едно от децата им. Подобно обстоятелство според Робърт Джобсън, автор на няколко книги за кралската фамилия, не трябва да привлича вниманието. \"Кралското семейство използва евтини авиокомпании от години, принцеса Даяна го правеше често\", казва писателят пред британския вестник. Последните снимки на принц Уилям бяха похвалени от мнозина. \"Това е умно действие на херцога на Кеймбридж и отлично за обществеността. Ако можете да видите наследника на трона и неговите деца - които са следващите в реда на наследяването – да летят с нискобюджетен полет, тогава със сигурност Хенри, Меган и синът им също могат да го направят\", добави Джобсън. Този месец различни сектори разкритикуваха херцозите на Съсекс, че предприеха четири частни самолетни полета по време на ваканциите си, като ги упрекнаха за предполагаемото използване на публични средства и принос за замърсяването на околната среда. Изправен пред това, говорител на двореца Кенсингтън каза: „Ние не коментираме какво правят като семейство през личното си време\".", "date": "2019.08.25", "title": "Принц Уилям и семейството му пътуват с икономичен полет и дават урок на херцозите на Съсекс"}
{"url": "http://www.classa.bg/%D1%81%D0%B2%D1%8F%D1%82/item/399184-%D0%BA%D0%B0%D0%BA%D1%8A%D0%B2-%D0%B5-%D1%80%D1%83%D1%81%D0%BA%D0%B8%D1%8F%D1%82-%D0%B0%D0%BD%D1%82%D1%80%D0%BE%D0%BF%D0%BE%D0%BC%D0%BE%D1%80%D1%84%D0%B5%D0%BD-%D1%80%D0%BE%D0%B1%D0%BE%D1%82-%D1%84%D1%8C%D0%BE%D0%B4%D0%BE%D1%80-%D0%B8-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%B0%D0%B2%D0%B8-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Руският космически кораб \"Союз МС-14\", който излетя в четвъртък от космодрома \"Байконур\" (Казахстан), има сред своите мисии задачата да изведе на орбита антропоморфния робот Скайбот Ф-850, известен като Фьодор. Какво представлява този робот и какво ще прави на Международната космическа станция (МКС)? Фьодор, създаден в Русия от компанията НПО-АТ и лансиран през 2014 г., е многофункционален хуманоиден робот. Първоначално се планираше да се използва при спасителни работи, за евакуация на хора в опасни райони, засегнати от пожари, но по-късно бе обявено, че може да се използва за военни цели, за образование и дори за космически мисии. Андроидът е висок 182 сантиметра и тежи между 105 и 160 килограма (в зависимост от модулите, които използва). Той е в състояние да ходи, да се изкачва по стълби, да преодолява препятствия, да ходи на колене, да отваря врати, да кара кола и да използва различни инструменти като трион, ъглошлайф и други. За да получи информация за света, Фьодор разполага с две стандартни камери плюс още една термична камера, микрофон, GPS и глобална сателитна навигационна система (GLONASS), както и телеметрични лазери и специална система за определяне на положението на тялото в пространството. Роботът ще бъде контролиран от руския космонавт Александър Скворцов чрез метален екзоскелет, който има 32 нива на мобилност. С това облекло човекът се свързва с антропоморфния робот и може да го научи на необходимите движения. С други думи, Фьодор ще копира точно движенията на оператора за изпълнение на специални задачи в МКС. Екзоскелетът е фиксиран към оператора чрез специални ръкавици, които позволяват проследяване положението на пръстите. След свързването на Союз МС-14 с МКС, роботът ще бъде предоставен на космонавта. Засега не е известно какви точно задачи ще изпълнява Фьодор, но по време на пресконференция Скворцов коментира, че „работният сценарий вече е подготвен\". Космонавтът призна, че иска да „поддържа интригата\" относно дейностите на робота. \"По-добре да запиша и покажа какво ще се случи с него и какво ще направи\", каза Скворцов и каза, че ще запише целия си работен процес чрез камера. Очаква се Фьодор да остане на МКС за малко повече от две седмици, до 7 септември.   Според директора на компанията Евгени Дудоров, тестовете с роботи са необходими за бъдещо приложение в мисии, свързани с рискове за хората, съобщава ТАСС. Всеки полет на човек в космоса е свързан с риска. Що се отнася до навлизането в космоса, рискът се увеличава многократно: липса на атмосфера, критична температура на повърхността на МКС и постоянна слънчева радиация. „Ако говорим за развитието на астронавтиката, за изследване на далечното пространство е необходимо да се използват устройства, които не са изложени на тези ефекти и са способни да помогнат на човек \", каза Дудоров.", "date": "2019.08.25", "title": "Какъв е руският антропоморфен робот Фьодор и какво ще прави в Космоса?"}
{"url": "http://www.classa.bg/%D1%81%D0%B2%D1%8F%D1%82/item/399185-%D0%BF%D1%83%D1%82%D0%B8%D0%BD-%D0%BD%D0%B0%D1%80%D0%B5%D0%B4%D0%B8-%D0%B8%D0%B7%D1%87%D0%B5%D1%80%D0%BF%D0%B0%D1%82%D0%B5%D0%BB%D0%B5%D0%BD-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D1%82%D0%B5%D1%81%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BA%D1%80%D1%83%D0%B8%D0%B7%D0%BD%D0%B0-%D1%80%D0%B0%D0%BA%D0%B5%D1%82%D0%B0", "text": "Руският президент Владимир Путин разпореди в петък да се анализира нивото на заплаха, отправено към неговата страна от неотдавнашния тест на крилата ракета от САЩ и да се подготвят „изчерпателни мерки за симетричен отговор\". На среща с постоянни членове на руския съвет за сигурност Путин заяви, че изпитването, проведено само 16 дни след официалното анулиране на Договора за ракети със среден и малък обсег (INF) ) показва, че „това не е била импровизация, а още една връзка във веригата от действия, които са били планирани и провеждани\". Според руския президент „това потвърждава валидността на многократно изразените от Москва опасения, че Вашингтон отдавна е участвал в създаването на оръжия, забранени от Договора за INF\". „Всичко това не поставя съмнение какви са истинските планове на Съединените щати: да се освободят от установените ограничения и да си развържат ръцете за разполагане на преди това забранените ракети в различни региони на света\". Въпреки това, вместо да \"коригират тази неприемлива ситуация и да се върнат към спазването на пакта, САЩ избраха да организира пропагандна кампания за предполагаемото нарушаване на разпоредбите на този договор от страна на Русия\", заяви президентът. Според него \"сега е очевидно за всички, че единствената цел на тези действия е била прикриване на нарушенията на споразумението, извършени от самия Вашингтон, както и на първоначалното му намерение да се оттегли от него\". Той припомни също изявленията на високопоставени американски политици, че разполагането на нови системи може да започне от Азиатско-Тихоокеанския регион, и подчерта \"Това засяга основните интереси на Москва, тъй като е близо до Руските граници \". „Никога не сме искали, не искаме и няма да се замесваме в скъпа и разрушителна за нашата икономика оръжейна надпревара \", каза Путин, припомняйки, че Русия е само на седмо място по разходи за отбрана, като същевременно развива нови въоръжения в своята страна. Това беше причинено от едностранното оттегляне на САЩ от Договора за антибалистични ракети през 2003 г. и необходимостта да гарантираме безопасността на нашия народ и нашата страна\". \"Правим това сега и със сигурност ще го направим в бъдеще\", каза президентът, преди да призове Министерството на отбраната, Министерството на външните работи и други съответни ведомства \" да анализират нивото на заплаха, породено от споменатите действия на САЩ. за страната и да предприемат всеобхватни мерки за подготовка на симетричен отговор. \"   В същото време Путин подчерта, че Русия все още е отворена за \"егалитарен и конструктивен диалог със САЩ за възстановяване на доверието и засилване на международната сигурност\".", "date": "2019.08.25", "title": "Путин нареди \"изчерпателен\" отговор на теста на американска круизна ракета"}
{"url": "http://www.classa.bg/%D1%81%D0%B2%D1%8F%D1%82/item/399187-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D0%B8%D1%82%D0%B5-%D1%81%D0%B5-%D0%BD%D1%83%D0%B6%D0%B4%D0%B0%D1%8F%D1%82-%D0%BE%D1%82-%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D0%BD%D0%B5,-%D0%B7%D0%B0-%D0%B4%D0%B0-%D0%BE%D1%86%D0%B5%D0%BB%D0%B5%D1%8F%D1%82", "text": "Подобно на колите, персоналните компютри и човешкото тяло, демокрациите трябва да се ремонтират от време на време, за да работят добре. Днес милиони американски и европейски граждани се чувстват безсилни и непредставени в политическите и икономическите системи, които отговарят неадекватно на техните нужди. Недоверието в някога дълбоко уважаваните институции е широко разпространено. Става модерно да се говори за „демократична рецесия“, или по-лошо, в западните общества, пише Тони Барбър за Financial Times. Всяко поколение се изкушава да мисли, че предизвикателствата пред него са уникални. Историята учи друго. Първата половина на XX век обхваща прогресивната епоха в САЩ, Новият курс и британските правителства на либералите и лейбъристите от 1906-14 и 1945-51 г. Във всеки от тези случаи мотивиращият дух на реформата беше убеждението, че за да се преодолее кризата и да се изгради по-добро общество, старите форми на политическо представителство и икономическо управление трябва да се адаптират към дълбоките социални и индустриални промени. Демокрациите могат да загиват - в това не би трябвало да има никакво съмнение. Но те също могат да бъдат модернизирани и възстановени в добро състояние, макар и никога до трайно перфектно здраве. Много зависи от диагнозата и предложените лекарства. В днешните условия, макар че двата набора от проблеми се припокриват, това помага да се направи разлика между необходимостта от подобряване на демократичното представителство, от една страна, и необходимостта от напредък в социалното сближаване и просперитета, от друга. Фокусът върху намесата на Русия в президентските избори в САЩ през 2016 г. и в различни гласувания в ЕС, включително референдума за Brexit в Обединеното кралство, отвлече вниманието от основните вътрешни недостатъци на западната демокрация. В САЩ потискането на правата на избирателите, машинациите с избирателните райони и провалът в реформирането на правилата за финансиране на кампании нямат нищо общо с Русия. Същото важи и за корупцията и лошото управление в отделни европейски държави и за недостатъчната отчетност на институциите на ЕС. Безспорно противниците и конкурентите на Запада са се научили как да разпалват проблемите. Тактиката на Русия включва идентифициране на разделяща тема, като расовия въпрос в САЩ или имиграцията в Европа, и подклаждане на гнева от двете страни на спора, за да се възпрепятства разумният дебат и да се парализира правителството. Фалшивите новини, разпространявани чрез социалните медии, са част от руския арсенал. Но фалшивите новини също са нещо, което безскрупулни американски и европейски политици безсрамно одобряват мълчаливо. Това не е нещо ново. Фалшивото писмо на Зиновиев, излязло малко преди общите избори във Великобритания през 1924 г. и свързано с британските тайни служби, консервативната партия и медийни интриги, а не с Москва, е добър пример за фалшиви новини през изминалия век.       Разбира се, укрепването на формалните демократични процеси срещу чуждестранното вмешателство е от съществено значение. Еманюел Макрон, президентът на Франция, предлага „Европейска агенция за защита на демокрациите“, за да се защити от кибератаки и други манипулации. Но рискът при тази инициатива е, че тя може да не донесе нещо повече от още един слой неефективна европейска бюрокрация. При по-амбициозен подход всяка европейска държава би могла да приеме закони, предвиждащи пълна прозрачност по отношение на финансирането на политическите партии и кандидати, включително кой плаща за онлайн рекламата. Банките, бизнесът, лобистките групи, медиите и други също биха могли да бъдат задължени да декларират всякаква чуждестранна финансова подкрепа. Въпреки това, дори да се хвърли светлина върху тъмните финансови кътчета на съвременната западна политика, тя не би огряла напълно проблема с политическото представителство. По време на финансовата криза през 2008 г. и последиците от нея усещането за крайно неравенство и несправедливост бе обхванало милиони граждани, съчетано с възприятието, че политическите институции предлагат твърде малко възможности за справяне с тях. Докато правителствата спасяваха банки, възстановявайки парите чрез повишаване на данъците и съкращаване на социалните разходи, гражданите усетиха, че носят отговорността на безотчетните елити, превзели държавата и бизнеса. Тлеещото разочарование се разгоря от усещането, че политиката сега е запазено място за специални интереси. За някои реформистки настроени политици и граждански активисти обновяването на демокрацията означава разширяване на участието в обществения живот и създаване на нови форуми, които да функционират наред с традиционните парламенти и партии. „Съвещателната демокрация“, или събранията на гражданите, дадоха обещаващи резултати в Австралия, Канада и Ирландия. За разлика от тях най-важният инструмент на ЕС за широка демокрация, известен като Европейска гражданска инициатива, беше донякъде провал. Дори масовите петиции с над 1 милион подписа не успяха да убедят Европейската комисия да подготви законодателство по въпросите, повдигнати от участниците в кампаниите. „Големият дебат“ на Макрон - опит да се вдъхне нов живот на френската демокрация, след като президентството му се натъкна на трудности миналата година на фона на протестите на „жълтите жилетки” - имаше смесени резултати. Въпреки двата милиона онлайн предложения и десетте хиляди местни срещи, повечето участници бяха по-възрастни, по-заможни, добре образовани и градски. Всеки опит за възраждане на демокрацията трябва да включва постоянни усилия за защита на жизнения стандарт и подобряване на икономическите възможности за гражданите, притиснати до стената – толкова по-необходими в ерата на изкуствения интелект. Прочистването на политиката и разширяването на демократичното участие са важни, но не по-малко важна е реформата на самия западен капиталистически модел.  ", "date": "2019.08.25", "title": "Демокрациите се нуждаят от обновяване, за да оцелеят"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399175-%D0%B8-%D0%B4%D0%B0%D1%80%D0%B0-%D0%BD%D0%B0%D0%BB%D1%8F-%D0%BF%D0%B0%D0%B7%D0%B2%D0%B0%D1%82%D0%B0", "text": "Тийн сензацията Дара определено умее да провокира, не само с текстовете на песните си, но и с визията. \r\n   На скорошно участие в хитов столичен клуб изпълнителката прикова погледите и без да има манекенски размери. Причината са гърдите й, които изглеждат съмнително наедрели. \r\n \r\n\t \r\n   \r\n \r\n   Дали Дара е уголемила бюста си или ползва други трикове, скоро ще стане ясно. Дотогава обаче снимките й ще говорят по-красноречиво от нея самата. \r\n           \r\n\t , задето я обвиняват, че е спестила да спомене останалите две звезди на вечерта, освен себе си. \r\n   \r\n \r\n   \r\n \r\n\t , в което се закани много на всички момичета, които се държат като Барби-та. \r\n", "date": "2019.08.25", "title": "И Дара наля пазвата!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399176-%D0%BA%D0%BB%D0%B0%D0%BD%D0%B5-%D0%B2-%D0%BF%D1%80%D0%B0%D0%B3%D0%B0", "text": "Полицията в Прага разследва брутално нападение в парк, намиращ се в близост до метростанция. Непознат мъж е нападнал мъж и жена с нож, които са тежко ранени. След гонитба и предупредителна стрелба във въздуха, нападателят е задържан.            Ранените са били закарани веднага в болницата, където все още са с опасност за живота заради кръвозагубата. \"Заподозреният е задържан на около 400 метра от инцидента. Арестуван е от два патрула, предупредени от свидетел. Той се е опитал да избяга, затова се е наложило полицаите да произведат предупредителни изстрели\", разкрива говорителят на полицията в Прага Ян Рибански. Според разследващите мъжът се е държал изключително агресивно и след задържането отново е опитал да окаже съпротива. Все още не са ясни мотивите за престъплението му.", "date": "2019.08.25", "title": "Клане в Прага"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399177-%D0%B4%D1%83%D0%BF%D0%B5%D1%82%D0%BE-%D0%BD%D0%B0-%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0", "text": "Изключително интересни кадри на Златка Райкова, която вече е в напреднала бременност, е заснел гост на хотел, където е отседнала блондинката, съобщава \"Флагман\". Плеймейтката разпуска на басейн в хотелски комплекс във Велинград, където е от няколко дни.  Избрала е бял бански, има добър тен, което показва, че цяло лято е събирала слънчеви лъчи, но прави впечатление, че е доста напълняла, дори за 7-мия месец, в който реално се намира.   Това са първите неофициални снимки, които изтичат докато тя е в напреднала бременност. Златка често публикува кадри от ежедневието си в социалните мрежи, но не и такива, на които се вижда реалното й тегло, както и деформираните й задни части Плеймейтката е бременна от годеника си Благой Георгиев. За бившия футболист това ще е четвърто дете от четвърта различна жена, а за Злати - първото.               ", "date": "2019.08.25", "title": "Дупето на бременната Златка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399178-%D0%B0%D0%B4%D0%B0-%D0%BD%D0%B0-%D0%B0%D0%BC-%D1%82%D1%80%D0%B0%D0%BA%D0%B8%D1%8F", "text": "зключително тежка е катастрофата, станала на АМ „Тракия\", в посока София, съобщава \"Флагман\". Лек автомобил е премазан до неузнаваемост, по неофициална информация има жертви. Заради инцидента движението се отклонява още от Сливен.      Временно е ограничено движението при км 255 на АМ \"Тракия\" в посока София поради катастрофа.      Въведен е обходен маршрут при път II-53 през път I-6 до път II-55 за Нова Загора, съобщиха от пресцентъра на Агенция \"Пътна инфраструктура\". Шофьорите е необходимо да карат с повишено внимание и съобразена скорост.", "date": "2019.08.25", "title": "Ада на АМ \"Тракия\""}
{"url": "http://www.classa.bg/%D1%81%D0%B2%D1%8F%D1%82/item/399179-%D1%84%D0%B8%D0%B7%D0%B8%D1%86%D0%B8%D1%82%D0%B5-%D1%83%D1%81%D0%BF%D0%B5%D1%88%D0%BD%D0%BE-%D0%B8%D0%B7%D0%B2%D1%8A%D1%80%D1%88%D0%B8%D1%85%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%82%D1%80%D0%B8%D0%B8%D0%B7%D0%BC%D0%B5%D1%80%D0%BD%D0%B0-%D0%BA%D0%B2%D0%B0%D0%BD%D1%82%D0%BE%D0%B2%D0%B0-%D1%82%D0%B5%D0%BB%D0%B5%D0%BF%D0%BE%D1%80%D1%82%D0%B0%D1%86%D0%B8%D1%8F", "text": "Квантовите физици от Австрийската академия на науките, Университета на Виена и Университета за наука и технологии в Китай проведоха експеримент, който демонстрира възможността за телепортиране на сложни квантови състояния с високо измерение, както се съобщава в списанието Physical Review Letters. Изследователите телепортирали квантовото състояние на един фотон (частица светлина, която може да пренася информацията) на друг, разположен на разстояние. Това не е първият експеримент от този тип, но преди това беше възможно да се предават фотони само на две нива, наричани също „кубити\", тоест в известната цифрова информация със стойности „0\" и „1\". Този път изследователите успяха да телепортират състояние от три нива, т. нар. \"Кютрит\". Успешният експеримент може да даде огромни плодове по отношение на начина на организиране и предаване на информация, включително възможността за много по-бърз и безопасен квантов интернет.", "date": "2019.08.25", "title": "Физиците успешно извършиха първата триизмерна квантова телепортация"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399181-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D0%B0%D0%B2%D0%B3%D1%83%D1%81%D1%82", "text": "Възможно е да изпитате срив и то голям. Вие все бързате напред, че забравяте за близки, здраве и позитивно отношение. Суетата във финансовата сфера, ще доведе до криза. Разпределете приходите си така, че част от тях да останат за почивка, забавления и пътуване. За здравето, закаляващите процедури и духовните практики, ще са от полза. В никакъв случай не трябва да слагате парите на първо място. В противен случай, те ще избягат от вас в неизвестна посока. Също така, в сърцето си пускайте само онези, които наистина го заслужават. Отхвърлете всичко отрицателно и негативно, така ще се почувствате щастливи хора. Търпение ще ви е необходимо, в общуването с роднини. Очаква ви прекрасен и продуктивен ден, в който ще може да внедрите нещо коренно ново. Не забравяйте да си почивате по време на работа, дори ако тя не е тежка. Една погрешна стъпка в личния живот и губите. Помнете, че само предпазливостта помага на ловеца. Вечерта е предназначена за пътуване, спорт или разходка.   Необходимо е да работите в екип, за да не добиете славата на \"вълк единак\". Ще ви се струпат много отговорности, но не се оплаквайте, че ви е трудно. Шефът ще ви възнагради според заслугите, но това няма да стане светкавично. Но в любовни отношения, ви чакат солидни награди и изобилие от чувства. В тази сфера, ще надминете себе си. Очаква ви труден ден, така че трябва да се стегнете и станете по-активни. Липсата на инициатива се вижда с просто око, изключете леността и безотговорността. Неочаквано решение ще ви хрумне във финансовия сектор, при съвместно пътуване с бизнес партньор. В семейния живот, хармонизирайте нещата, които преди това сте смятали за абсурдни. Интуицията, ще ви помогне днес да решите множество натрупани проблеми. Но това не означава, че трябва да лежите и усмихвате щастливо. Опитайте се, от рано да предвидите бъдещи проблеми, както в работата, така и във финансите. Да прогнозирате нещо коренно ново във вашия личен живот не трябва. Съдбата ще ви поднесе приятна изненада, имайте търпение. Днес трябва да говорите и мислите по-малко, иначе всички около вас ще се отегчат. Има шанс да покажете способности, които ще отворят нови пътища в професионалната сфера. В любовта също трябва да действате по-бързо. Любимия очаква дела, а не обещания. Грешките във финансите, са в резултат на необмислените ви стъпки. Не давайте пари на никого. Може да се запознае не само с интересен, но и наистина уникален човек. Умът ви ще се разшири от информацията, която получите по време на дълъг разговор. Мнозина ще бъдат повишени, ако не сте много мързеливи и отидете по-рано на работа. Ярки перспективи се очакват в творческата сфера, хванете вдъхновението.   Не обичате да се бавите, особено когато става дума за кариера и пари. И днес още от рано сутринта, ще сте активни. Редица изгодни оферти, може да получите от бизнес партньори. Но не се хващайте веднага за всичко, което е финансово изгодно. В любовта, благоволението на съдбата ще усетят тези, които искрено вярват в нея. Трябва да предвиждате всичко до най-малкия детайл, за да не се оплетете в грешки и недоразумения. Действайте бавно, а инициатива поемайте само в познати дела. С решаването на въпросите от финансов характер ще добиете увереност, но не прекалявайте с инвестициите в бизнес. Трябва не само да се примирите с обстоятелствата, но и да скриете внимателно своите недостатъци. Право напред и нито стъпка назад, това трябва да е приоритет. Ако знаете цената си в любовта, това чувство ще бъде безценно. Това е мистерия, която могат да решат само мъдреците. Погрижете се за очите и стомаха, не ги претоварвайте.   Днес е препоръчително, да се концентрирате върху важните въпроси. Всичко второстепенно оставете настрана, то няма да работи. От емоционалното ви настроение, ще зависи атмосферата в семейството. Що се отнася до новите проекти, инвестирайте в тях творчество и хумор. Не харчете пари за неща, които в бъдеще няма да използвате.", "date": "2019.08.25", "title": "Дневен хороскоп 25 август"}
{"url": "http://www.classa.bg/%D1%81%D0%B2%D1%8F%D1%82/item/399180-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE%D0%B8%D1%81%D0%BA%D0%B0-%D1%80%D0%B0%D0%B7%D0%B2%D0%BE%D0%B4,-%D0%B7%D0%B0%D1%89%D0%BE%D1%82%D0%BE-%D1%81%D1%8A%D0%BF%D1%80%D1%83%D0%B3%D1%8A%D1%82-%D0%B9-%D1%8F-%D0%BE%D0%B1%D0%B8%D1%87%D0%B0-%D1%82%D0%B2%D1%8A%D1%80%D0%B4%D0%B5-%D0%BC%D0%BD%D0%BE%D0%B3%D0%BE", "text": "Жена от емирството на Фуджейра подаде молба за развод в съда, твърдейки, че се притеснява, че съпругът й е твърде мил с нея, съобщи местният вестник Khaleej Times. В съда жената каза, че е разстроена от факта, че любовта и отдадеността на съпруга й са преувеличени и че в брака им липсват спорове. „За една година никога не сме имали проблеми\", оплака се тя. \"Той никога не ми крещи или не ме отхвърля. Той ме удавя с изключителната си любов и обич, дори ми помага да чистя къщата, без да искам\", цитират медиите жалбоподателката. Към това тя добави, че мъжът понякога дори готви за нея и че такава връзка изглежда като ад, защото тя се нуждае от \"истинска дискусия, а не този живот без проблеми и пълен с послушание, в който партньорът й винаги й прощава и я глези с ежедневни подаръци\". В своя защита мъжът каза, че не е направил нищо лошо и че напротив, винаги прави всичко възможно да „бъде перфектен съпруг без изобщо да разочарова или отхвърля съпругата си, въпреки съветите на приятелите си\". „Обвиняемият\" каза още, че си е счупил крак поради тежките физически упражнения, които правел, след като любимата се оплакала от теглото му. \"Не е честно да съдим за брака по първата година. Трябва да се поучим от грешките си\", каза мъжът, помолил съда да принуди съпругата му да оттегли иска и да му даде повече време, за да спаси връзката им. И явно двойката ще има тази възможност: според медиите съдът решил в полза на съпруга и разпоредил да се прекрати делото.", "date": "2019.08.25", "title": "Една жена поиска развод, защото \" съпругът й я обича твърде много\""}
{"url": "http://www.classa.bg/%D1%81%D0%B2%D1%8F%D1%82/item/399182-apple-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8,-%D1%87%D0%B5-%D0%BA%D1%80%D0%B5%D0%B4%D0%B8%D1%82%D0%BD%D0%B0%D1%82%D0%B0-%D0%B9-%D0%BA%D0%B0%D1%80%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%B1%D1%8F%D0%B3%D0%B2%D0%B0-%D0%BA%D0%BE%D0%BD%D1%82%D0%B0%D0%BA%D1%82-%D1%81-%D0%BA%D0%BE%D0%B6%D0%B0-%D0%B8-%D0%B4%D1%8A%D0%BD%D0%BA%D0%B8-%D0%B8-twitter-%D0%B5%D0%BA%D1%81%D0%BF%D0%BB%D0%BE%D0%B4%D0%B8%D1%80%D0%B0", "text": "Малко след пускането на новата си „титанова\" кредитна карта, Apple издаде на своите клиенти подробно обяснение за грижите, които трябва да полагат за нея. Освен всичко друго, отделът за техническа поддръжка на компанията посочва, че трябва да се избягва контакт между „Apple Card\" и кожа или дънки, за да се предотврати трайното й обезцветяване, а също и с твърди повърхности, за да се предотврати повреда на бялото й покритие. За почистване на картата от титан не може да се използват домакински почистващи препарати, сгъстен въздух или аерозоли, разтворители или амоняк или нещо абразивно. „Намокрете мека кърпа от микрофибър с изопропилов алкохол и я избършете внимателно\", препоръчва Apple. В допълнение, компанията предупреждава, че картата трябва да се пази от монети, ключове и други кредитни карти. „Съхранявайте вашата„ Apple Card - Titanium в портфейл, джоб или портмоне, изработени от меки материали\", препоръчва компанията. Мнозина потребители на Twitter веднага се подиграха с Apple заради това „ръководство за почистване\" и избухнаха с вълна от шеги, които вече стават вирусни. Потребител на интернет се позова на известния филм „Gremlins\", според сценария на който трябва да се спазват някои предписания, за да се грижим за красивите могвайски същества и да им попречим да станат зли чудовища. Друг припомни, че основателят на Apple, Стив Джобс, винаги носеше дънки на презентациите на новите продукти на компанията. Трети проектира специално чорапче за съхранението й – естествено с логото на компанията. И накрая, масата потребители направиха предложения за дрехите, които трябва да се носят, и специалните техники, които трябва да се вземат предвид, за да могат да използват една толкова деликатна карта.", "date": "2019.08.25", "title": "Apple предупреди, че кредитната й карта трябва да избягва контакт с кожа и дънки (и Twitter експлодира)"}
