{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385696-%D0%B7%D0%B0-6-%D0%BC%D0%B5%D1%81%D0%B5%D1%86%D0%B0-%D0%BF%D1%80%D0%B5%D0%BA%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%81%D0%B2%D0%B8%D1%85%D0%B0-%D1%81-%D0%B1%D0%BB%D0%B8%D0%B7%D0%BE-50-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B7%D0%B0", "text": "Направените в България преки чуждестранни инвестиции през първите шест месеца на тази година се свиха с 49,5% (241,1 млн. евро) и към 30 юни възлизат на 246,2 млн. евро. Тяхната сума е по-ниска в сравнение с периода януари – юни 2017 г., когато бяха 487,2 млн. евро , показват последните данни на Българската народна банка (БНБ). Само за юни обаче те нарастват със 155 млн. евро, но увеличението преди година пак беше по-голямо – 195,9 млн. евро.       Дяловият капитал  (преведени/изтеглени парични и апортни вноски на нерезиденти в/от капитала и резервите на български дружества, както и постъпления/плащания по сделки с недвижими имоти в страната) от януари до юни е отрицателен и възлиза на 26,6 млн. евро. Той е по-нисък с 97,6 млн. евро в сравнение със същия период на миналата година, който е в размер на 71 млн. евро. Нетните постъпления от инвестиции на  чуждестранни лица  в недвижими имоти през първите шест месеца на тази година са за 2,7 млн. евро, като година по-рано бяха 8,2 млн. евро, пресметнаха от централната банка. Най-голям дял в инвестициите в  недвижими имоти  имат гражданите на Русия (1,1 млн. евро), Украйна (0,7 млн. евро) и Германия (0,3 млн. евро). По предварителни данни, статия  Реинвестиране на печалба  (показваща дела на чуждестранните инвеститори в текущата печалба или загуба на дружеството на база на счетоводни данни за финансовия резултат) за периода януари – юни е отрицателна и възлиза на 16,2 млн. евро. През миналата година тя също имаше отрицателна стойност от 9,5 млн. евро. За първите шест месеца на тази година подстатия  Дългови инструменти  (промяната в нетните задължения между дружествата с чуждестранно участие и преките чуждестранни инвеститори по финансови, облигационни и търговски кредити) е в размер на 289 млн. евро, докато година по-рано беше 425,8 млн. евро. Най-големите нетни преки инвестиции в страната от януари до юни са направени от Холандия (262,7 млн. евро), Русия (159,3 млн. евро) и Германия (130,9 млн. евро).     По предварителни данни  преките инвестиции на български компании в чужбина  за януари – юни 2018 г. нарастват със 138,5 млн. евро, при увеличение със 105,4 млн. евро за същия период на миналата година. Само през юни те се повишават с 55 млн. евро, при ръст с 38,8 млн. евро година по-рано.", "date": "2018.08.17", "title": "За 6 месеца преките инвестиции в България се свиха с близо 50% на годишна база"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385691-%D0%B1%D0%B3-%D1%83%D0%B4%D0%B0%D1%80%D0%B8-%D1%80%D0%B5%D0%BA%D0%BE%D1%80%D0%B4-%D0%B2-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B5%D1%81", "text": "Годишната инфлация се е ускорила до 2,2 на сто в ЕС и до 2,1 на сто в еврозоната през юли, съобщава европейската статистическа служба Евростат на сайта си, съобщи БТА. Предходният месец инфлацията бе на ниво съответно 2,1 на сто и 2 на сто. През юли 2017 г. инфлацията бе 1,5 на сто в ЕС и 1,3 на сто в еврозоната. България е сред европейските страни с най-силно ускоряване на инфлацията миналия месец, отчетено на годишна основа. През юли 2017 г. инфлацията в страната ни бе едва 0,6 на сто, припомня Евростат.     Най-висока юлска инфлация се отчита в Румъния (4,3 на сто), България (3,6 на сто), Унгария (3,4 на сто) и Естония (3,3 на сто). Най-бавен е бил инфлационният темп в Гърция (0,8 на сто), Дания (0,9 на сто) и Ирландия (1 на сто). Спрямо юни 2018 г. годишната инфлация се е понижила в девет страни членки, останала е стабилна в шест и се е повишила в тринайсет. През юли тази година най-силно за ускоряването на инфлацията са допринесли категориите на енергията (0,89 процентни пункта), услугите (0,64 процентни пункта), храните, алкохола и тютюна (0,49 процентни пункта), а неенергийните промишлени стоки са поскъпнали с 0,12 процентни пункта.", "date": "2018.08.17", "title": "БГ удари рекорд в инфлацията в ЕС"}
{"url": "http://www.classa.bg/%D1%81%D0%B2%D1%8F%D1%82/item/385692-%D0%BF%D1%83%D1%82%D0%B8%D0%BD-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%B0%D0%B2%D1%81%D1%82%D1%80%D0%B8%D1%8F-%D1%89%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BB%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B1%D1%83%D1%80%D1%8F-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0", "text": "Визитата на Путин трябва да демонстрира укрепващите връзки между Москва и Виена. Кнайсел беше назначена за министър на външните работи през декември, тя е от дясната Партия на свободата. Неин съпруг ще стане 65-годишният бизнесмен Волфганг Майлингер. Руският президент Владимир Путин отива в събота на сватбата на 53-годишния министър на външните работи на Австрия Карин Кнайсел, съобщи в. „Таймс“.  Анализаторите се озадачени, че руският президент е приел поканата, защото е известно, че той рядко приема покани за подобни събития. Например през 2015 г. той не отиде на сватбата на своя прессекретар Дмитрий Песков, макар че съпругата му Татяна Навка каза, че президентът е бил поканен. Предстоящото посещение на Путин в Австрия е второто за това лято. Освен това няма информация, че руският президент е приятел с Кнайсъл или с нейния бъдещ съпруг – 65-годишния бизнесмен Волфганг Майлингер.  Визитата на Путин трябва да демонстрира укрепващите връзки между Москва и Виена. Кнайсел беше назначена за министър на външните работи през декември, тя е от дясната Партия на свободата. Неин съпруг ще стане 65-годишният бизнесмен Волфганг Майлингер.  Сигурността на празничното събитие ще бъде осигурявана от австрийски командоси.  Пристигането на руския президент Владимир Путин на сватбата на 53-годишния министър на външните работи на Австрия Карин Кнайсел през уикенда може да нанесе сериозен удар по имиджа на австрийското правителство, пише в. „Таймс\", цитиран от БГНЕС.  Партията на свободата е в коалиционното правителство с Австрийската народна партия. През 2016 г. ПС подписа споразумение за сътрудничество с пропутиновата партия „Единна Русия“. Тя призовава Евросъюза да отмени санкциите срещу Русия. От партията са се изказвали нееднократно положително за Путин за неговата позиция по отношение на традиционните ценности и борбата с международния тероризъм, отбелязва „Таймс“.  Неотдавна австрийският канцлер Себастиан Курц заяви, че Австрия е готова да стане мост между Русия и западните държави.  Според преподавателя по политически науки в университета в Инсбрук Герхард Мангот визитата на Путин в Австрия има няколко стратегически цели.  „Първо, това е стремежът на Путин да си създаде образ, който да показва, че той не се намира в политическа изолация – него много го очакват в Австрия. Второ, той иска да поддържа австрийската Партия на свободата, която симпатизира на Москва“. В същото време според Мангот пристигането на Путин ще нанесе удар по авторитета на австрийското правителство, особено в момент, когато страната председателства Европейския съвет.  „Това вреди на стратегията на канцлера Курц, който иска да позиционира Австрия в качеството на честен и непревзет посредник между Европа и Русия. Но никой няма да повярва в това. Австрия изглежда като троянски кон, който представлява интересите на Русия“, смята политологът. Подобна визита на руския президент е във вреда на Австрия, тя събужда подозрения, че страната е \"троянски кон на Русия в ЕС\", подчерта австрийският политолог Герхард Мангот в интервю за агенция dpa. По думите му, поканата от страна на Кнайсел дава възможност на Путин да демонстрира, че не е в изолация, а напротив - среща радушен прием в обществото на държава от ЕС. Карин Кнайсел е излъчена за поста на външен министър от австрийската Партия на свободата, за която има данни, че е свързана с партията на Путин \"Единна Русия\", напомня Би Би Си. Междувременно австрийските медии напомнят, че визитата на Путин във Виена преди два месеца е струвала на австрийските данъкоплатци 423 хиляди евро. В отговор на вълната от критики представител на австрийското министерство на външните работи определи предстоящото посещение на Путин като \"работна визита\" и посочи, че руската страна ще поеме разходите за нея. Същевременно, в противоречие с изявлението за работния характер на посещението, от министерството твърдят, че това ще бъде \"лична визита на частно празненство\", от която \"не следва промяна във външнополитическата позиция на Австрия\". \"Как трябва да приемат по света Австрия в ролята на посредник, ако е очевидно, че между външния ни министър и руския президент има близки отношения\" - попита депутатът от австрийския парламент Бруно Росман, от опозиционната партия \"Списъкът на Пилц\". Припомняме, в момента Австрия е председател на ЕС.    ", "date": "2018.08.17", "title": "Путин отива на сватба в Австрия! Ще предизвика ли политическа буря във Виена?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385693-%D0%B5%D1%82%D0%BE-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE%D1%82%D0%BE-%D0%B8%D0%BD%D1%82%D0%B5%D1%80%D0%B2%D1%8E-%D0%BD%D0%B0-%D0%B1%D1%80%D0%B0%D0%BD%D0%B8%D0%BC%D0%B8%D1%80-%D0%B1%D0%BE%D1%82%D0%B5%D0%B2,-%D0%B2-%D0%BA%D0%BE%D0%B5%D1%82%D0%BE-%D1%82%D0%BE%D0%B9-%D1%81%D1%8A%D1%81%D0%B8%D0%BF%D0%B0-%D1%81-%D0%BA%D1%80%D0%B8%D1%82%D0%B8%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%B2%D0%B8%D0%B4%D0%B5%D0%BE", "text": "Публичните богатства на държавата ги даваме на частни концесионери, за да ги използват. Съсипахме българският туристически продукт. Ние почти не ходим на Черноморието си \r\n Публикуваме интервюто на бившия зам.министър на туризма Братнимир Ботев, което той даде преди три дни за тв България он ер и заради което смята, че е нападнат от мутри с качулки вчера. \r\n Според него 5 милиарда лева липсват като приходи от туризма. \r\n \"Престанах да вярвам на данните, които ръси Министерството на туризма. Ще вземе да се окаже, че за 4 години, два пъти се е покачил туризмът ни. Това не е вярно. Данните на Николина Ангелкова и световните организации много се разминават. Това е, защото управляващите не искат да изведат реална статистика колко хора почиват в България. А това се прави, защото тези пари отиват в нечий джоб\", категоричен бе бившият зам.-министър на туризма Бранимир Ботев. \r\n         В студиото на \"Денят ON AIR\" гостът уточни, че е отправил 7 въпроса към Ангелкова, но и думичка не му е отговорено. Той предполага, че темата се избягва, тъй като става въпрос за заинтересовани страни. \r\n \"Четири години Ангелкова прави безобразия. Най-голям ръст има в градския туризъм. Културно-историческият туризъм дърпа. Но не благодарение на министър Ангелкова. Предстои ни да бъдем изпреварени от Албания и Македония, ако продължаваме така\", подчерта бившият зам.-министър. \r\n   \"В рамките на тези 4 години нищо не се направи за българския туризъм. Публичните богатства на държавата ги даваме на частни концесионери, за да ги използват. Съсипахме българския туристически продукт. Ние почти не ходим на Черноморието си\", заключи за финал Бранимир Ботев. \r\n", "date": "2018.08.17", "title": "Ето скандалното интервю на Бранимир Ботев, в което той съсипа с критики министър Ангелкова (видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385694-%D1%87%D0%B5%D1%81%D1%82%D0%B8%D1%82%D0%BE-%D0%BF%D0%B0%D1%80%D0%BA%D0%B8%D0%BD%D0%B3%D1%8A%D1%82-%D0%BE%D0%BA%D0%BE%D0%BB%D0%BE-%D1%81%D1%82%D0%B0%D0%B4%D0%B8%D0%BE%D0%BD-%D0%B2-%D0%BB%D0%B5%D0%B2%D1%81%D0%BA%D0%B8-%D1%81%D1%82%D0%B0%D0%B2%D0%B0-%D0%BF%D0%BB%D0%B0%D1%82%D0%B5%D0%BD", "text": "Паркирането около Националния стадион \"Васил Левски\" вече няма да е безплатно. От 1 септември пространството ще се стопанисва от \"Пазари Запад\" и Столична община. Затова и от следващия месец престоят и паркирането в района ще се заплаща по определени тарифи, съобщи БНР. От този понеделник започва разчистването на паркинга от автомобили. Търговията с колела, части за тях, както и ски и аксесоари, която от години се извършва на това място, няма да бъде премахната, но също става платена – по тарифи, определени от Общината.     Целта на промяната е да се въведе ред около Националния стадион, който да осигури спокойствие и комфорт на софиянци и гостите на столицата, обясниха от Столичната община. Пространството около стадиона от години се използва от софиянци за безплатно паркиране в центъра на София. Плановете на Столичната община да прекрати това също не са от вчера, но очевидно след броени дни ще бъдат задействани.", "date": "2018.08.17", "title": "Честито! Паркингът около стадион \"В. Левски\" става платен!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385695-%D1%81-323,2-%D0%BC%D0%BB%D0%BD-%D0%B5%D0%B2%D1%80%D0%BE-%D0%B8%D0%B7%D0%BB%D0%B5%D0%B7%D0%B5-%D0%BD%D0%B0-%D0%BF%D0%BB%D1%8E%D1%81-%D0%BF%D0%BB%D0%B0%D1%82%D0%B5%D0%B6%D0%BD%D0%B8%D1%8F%D1%82-%D0%B1%D0%B0%D0%BB%D0%B0%D0%BD%D1%81-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-%D1%8E%D0%BD%D0%B8", "text": "Текущата и капиталова сметка на България през юни е положителна и възлиза на 323,2 млн. евро, като година по-рано пак отчете излишък (504,2 млн. евро) , показват актуалните данни на Българската народна банка (БНБ). За първите шест месеца на тази година тя е на плюс със 102,8 млн. евро, като за полугодието на 2017 г. пак отчете излишък от 677,7 млн. евро. През юни  салдото по текущата сметка  е положително и възлиза на 231,6 млн. евро, като за сравнение година по-рано отново беше на плюс с 466,3 млн. евро. За периода януари – юни то обаче е отрицателно и възлиза на 102,1 млн. евро. Преди година имаше излишък от 483 млн. евро (1% от БВП).     От централната банка отчитат, че  търговското салдо  за юни е отрицателно и възлиза на 301,5 млн. евро, като преди година също беше с дефицит от 32,9 млн. евро. За първите шест месеца на 2018 г. то е отрицателно и е в размер на 1,738 млрд. евро. През юни са изнесени български стоки за 2,388 млрд. евро, като  експортът  се повишава с 4,6% (104.9 млн. евро) на годишна база. От януари до юни износът възлиза на 12,706 млрд. евро (24,1% от БВП) и расте с 2,7% (330,3 млн. евро) в сравнение с този за същия период на 2017 г. За първите шест месеца на тази година експортът расте на годишна база с 15,4%, пресмятат експертите на централната банка. Вносът  на стоки през юни е 2,689 млрд. евро, и за една година се увеличава с 16,1% (373.5 млн. евро), като достига 14,445 млрд. евро (27,4% от БВП). От януари до юни 2018 г. той е по-голям със 7,9% (1,059 млрд. евро) спрямо същия период на 2017 г. Вносът стоки в България от януари до юни 2017 г. се увеличава на годишна база с 18,6%. Салдото по услугите  е положително и възлиза на 460,6 млн. евро, като година по-рано пак беше на плюс с 456,1 млн. евро. За първите шест месеца на тази година то е на положителна територия с 1,015 млрд. европри положително салдо от 835,1 млн. евро година по-рано. Салдото по статия Първичен доход  (която включва доход, свързан с факторите на производството, данъци върху производството и вноса и субсидии) за юни е на минус с 53,8 млн. евро, като година по-рано пак беше с дефицит от 31,2 млн. евро. От януари до юни то е на минус с 289,1 млн. евро, като за същия период преди година пак беше отрицателно с 313,1 млн. евро. Салдото по статия Вторичен доход  (която отразява преразпределението на доход) е положително и в края на юни е в размер на 126,3 млн. евро, като година по-рано беше на плюс със 74,3 млн. евро. От януари до юни то е на положителна територия с 910,1 млн. евро, като година по-рано отчете излишък от 970,5 млн. евро. Капиталовата сметка  през юни е на плюс с 91,6 млн. евро, като преди година отчете излишък от 37,8 млн. евро. За първите шест месеца тя е на положителна територия с 204,9 млн. евро, като преди година пак отчете положителна стойност от 194,7 млн. евро. Финансовата сметка  за юни е на плюс със 79,5 млн. евро, като преди година също беше с излишък от 132,7 млн. евро. За първите шест месеца финансовата сметка излиза на положителна територия със 762,4 млн. евро, като година по-рано отчете излишък от 69,3 млн. евро. Салдото по статия Преки инвестиции , представена съгласно изискванията на шестото издание на Ръководство по платежен баланс и международна инвестиционна позиция, е отрицателно в размер на 100 млн. евро при отрицателно салдо от 157 млн. евро за юни 2017 г. За периода от януари до юни то е отрицателно и възлиза на 107,7 млн. евро, като година по-рано също отчете дефицит от 381,8 млн. евро. Преките инвестиции – активи  растат с 97,8 млн. евро, като за сравнение преди година повишението беше със 17,4 млн. евро. От януари до юни те са с 251,7 млн. евро повече, като преди година БНБ отчете увеличение от 179,8 млн. евро. Преките инвестиции – пасиви  нарастват със 197,8 млн. евро, като увеличението през юни 2017 г. беше 174,4 млн. евро. За първите шест месеца на тази година те растат с 359,5 млн. евро, като за същия период на миналата година се повишиха с 561,5 млн. евро. В края на юни  резервните активи на БНБ  се повишават със 732,9 млн. евро, като преди година отчетоха  увеличение с 381,1 млн. евро. От януари до юни 2018 г. те намаляват със 143,6 млн. евро, докато преди години отбелязаха ръст от 173,1 млн. евро.", "date": "2018.08.17", "title": "С 323,2 млн. евро излезе на плюс платежният баланс на България през юни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385687-%D1%80%D0%B0%D0%B9%D1%8A%D0%BD%D0%B5%D1%8A%D1%80-%D1%81-%D0%B3%D0%BE%D0%BB%D1%8F%D0%BC%D0%B0-%D1%81%D0%B5%D0%BA%D0%B8%D1%80%D0%B0-%D0%B7%D0%B0-%D0%B1%D1%83%D1%80%D0%B3%D0%B0%D1%81", "text": "Нискотарифната авиокомпания \"Райънеър\" ще спре полетите си от и за Бругас от ноември, пише Флагман.бг. Дружеството преустанови продажбата на билети до всяка една от 11-те дестинации, които се обслужват от бургаския аеропорт. Според неофициална информация причината е глобалното преструктуриране на най-големия авиопревозвач в Европа. Общоизвестен факт е, че компанията има сериозни финансови проблеми, наскоро отряза част от полетите си до София и още няколко източноевропейски държави, а от ноември ще спре обслужването и на тези до Бургас и Пловдив. От Община Бургас уточниха, че \"Райънеър\" са ги известили за плановете си, но са уточнили, че от април ще подновят полетите си. Това било част от политиката им за зимния и неособено активен за туризъм сезон. До края на годината се очаква да бъдат преразгледани и дестинациите, които авиопревозвачът обслужва. Не е изключено част от тези към които няма сериозен интерес да отпаднат за сметка на други. Засега е известно, че полетите от Полша към Бургас са изключително популярни и са сред най-успешните линии на авиопревозвача в Източна Европа. Сериозен е и интересът към тези за Бергамо. Те със сигурност ще останат, но други ще бъдат заменени с по-известни дестинации. От Община Бургас уточниха, че фирмата до този момент не се е възползвала от фонда за субсидиране на нискотарифните полети. Припомняме, че \"Райънеър\" откри своя база в Бургас през пролетта на тази година и пусна редовни полети до 11 дестинации в Европа. Големият интерес към евтините самолетни билети докара в региона хиляди туристи, но и съвпадна със сериозните финансови проблеми на превозвача, които доведоха до стачки и отменени полети в целия континент.", "date": "2018.08.17", "title": "\"Райънеър\" с голяма секира за Бургас"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385688-%D0%B7%D0%B0%D0%B1%D0%BE%D0%B3%D0%B0%D1%82%D1%8F%D1%85%D0%BC%D0%B5-%D1%81-1,3-%D0%BC%D0%BBp%D0%B4-e%D0%B2po-%D0%BD%D0%B0-%D1%87%D1%83%D0%B6%D0%B4-%D0%B3%D1%80%D1%8A%D0%B1,-%D0%B5%D1%82%D0%BE-%D0%BA%D0%B0%D0%BA", "text": "Haд 1,3 млpд. eвpo ca пpиxoдитe oт мeждyнapoдeн тypизъм y нac зa пъpвитe шecт мeceцa нa тaзи гoдинa. Te нapacтвaт c 9,7% cпpямo пepиoдa янyapи-юни гoдинa пo-paнo, coчaт дaннитe нa Бългapcĸaтa нapoднa бaнĸa. Caмo зa мeceц юни пocтъплeниятa oт мeждyнapoднитe тypиcтичecĸи пътyвaния нaдxвъpлят 490 млн. eвpo, ĸaтo ce yвeличaвaт c 8,1 нa cтo в cpaвнeниe cъc cъoтвeтния мeceц нa минaлaтa гoдинa.     Peзyлтaтитe ca изĸлючитeлнo дoбpи и зa пopeдeн път дoĸaзвaт, чe тypизмът в Бългapия ce paзвивa c ycтoйчив pъcт и чe cъc cъвмecтнитe ycилия нa дъpжaвaтa и тypиcтичecĸия бpaнш cтpaнaтa ни ce пoзициoниpa ĸaтo дecтинaция, пpeдлaгaщa ĸaчecтвeн и paзнooбpaзeн тypиcтичecĸи пpoдyĸт, ĸoмeнтиpa миниcтъp Hиĸoлинa Aнгeлĸoвa. Дaннитe oт БHБ зa pъcт нa пpиxoдитe бяxa oчaĸвaни, тъй ĸaтo в ĸpaя нa юли HCИ cъoбщи, чe 3 644 791 чyждecтpaнни тypиcти ca избpaли дecтинaция Бългapия зa пъpвитe шecт мeceцa нa 2018 г, ĸoeтo e yвeличeниe oт 8,9% cпpямo cъщия пepиoд нa 2017 г.", "date": "2018.08.17", "title": "Забогатяхме с 1,3 млpд. eвpo на чужд гръб, ето как"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385689-%D1%85%D1%80%D0%B0%D0%BD%D0%B5%D0%BD%D0%B5,-%D1%87%D0%B8%D1%81%D1%82-%D0%B2%D1%8A%D0%B7%D0%B4%D1%83%D1%85,-%D1%80%D0%B0%D0%B1%D0%BE%D1%82%D0%B0-%D0%B8%D0%BB%D0%B8-%D0%B7%D0%B0%D1%89%D0%BE-%D0%BC%D0%B5%D0%B4%D0%B8%D1%86%D0%B8%D0%BD%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0", "text": "\"Медицината ни е остаряла. Тя трябва да се занимава с храненето, замърсяването на въздуха, работното място\" - твърдението е на френския акушер-гинеколог Лоран Веркустр, автор на книгата \"Да реформираме здравето: урокът на Мишел Фуко\". Тезата му е не по-малко изненадваща от заглавието - на базата на идеите от произведенията на френски философ и социолог Фуко, д-р Веркустр развива собствена теория за причините за недостатъците на здравната система. Централният проблем, според него, се дължи на напълно остарялата концепция за общественото здраве. На практика - не инфекциозните болести доминират здравния пейзаж на 21 век, а хроничните заболявания като диабетът или затлъстяването. При това положение, да продължаваме да поставяме болницата в центъра на здравната система, става абсурдно, твърди медикът в интервю за френското издание \"Нувел Обсерватьор\". Приоритет преди всичко останало трябва да бъде превенцията срещу риска от хронични болести, които стават все по-честа причина за смъртността в глобален мащаб. А превенцията се случва извън болницата. Нейната цел е не да \"поправя\" здравето, а да не допуска влошаването му. Нейният фокус не стои върху медикаментозното лечение, а върху начина на живот, с повишено внимание върху режима на хранене. Една от грешките на съвременната медицина се състои в това, че цялото внимание и усилия остават фокусирани върху тялото. С лекарства и хирургия се правят опити да се адаптира тялото към една патогенна среда - вместо да се оздрави самата среда. Затова новата медицина би трябвало да се концентрира не просто върху разработването на средства за лечение, а върху атакуване на проблемите с храненето, замърсяването и условията на труд. Как книгите на Фуко помагат на един медик да диагностицирате заболяванията, от които страда съвременната система на здравеопазването? И по какъв начин концептуалните инструменти на един философ, починал преди повече от 30 години, могат да помогнат в случая? Една от ключовите концепции на Фуко, през която може да се мисли медицината, е \"биовластта\" - властта над живота, която започва да се формира в края на 18 век. По това време управляващите осъзнават, че силата на една нация зависи основно от нейното население. Гражданинът от 18 век знае, че населението е \"най-ценното богатство на суверена\". Това, което днес наричаме \"обществено здраве\", е своеобразен синоним на биовластта. Общественото здраве не е израз на филантропията на държавата. То е средство за постигането на целите й. А целта е да се развие многочислено и активно население, което да служи в полза на държавата - да се увеличи производствената сила на населението. Тя си служи с определена класификация, селекция - оттук идва концепцията за \"нормалното\". Биовластта прави връзка между социалните умения на индивидите и техния биологичен статут. Тя има властта да прехвърля огромни маси хора между границите на нормалността и патологията като функция на съответната стратегия. Веркустр дава за пример Китай и политиката им за едно дете на семейство - това е типичен образец за биополитическа стратегия. За да се осигурят прилични условия на живот на китайското население, императивна задача на властта е да ограничи демографията. Концепцията на тази политика е елиминирането на момичетата чрез въвеждането на забрана за раждане на повече от едно дете, ако първородното е момче.       Предварителните прегледи за риск от тризомия 21 (Синдром на Даун) отговарят напълно на биополитическата логика. На Запад биополитиката много по-често фаворизира раждаемостта, но в азиатските страни, които страдат от свръхнаселеност, тя се прилага в обратен смисъл. В много отношения европейските държави остават заложници на \"клиничното мислене\", чийто златен период в медицината започва през 19 век. За Фуко \"клиниката\" е системата от отношения, които обединяват медицината и болницата. Тези отношения обаче се деформират значително с течение на годините. Възможно е след няколко десетилетия представите ни за медицината, болницата и лекарската практика да нямат нищо общо със съвременните разбирания. В епохата на клиниката, епидемологичния статут е доминиран от инфекциозните болести. Приоритетният обект е тялото на болния. Структурите в центъра на системата са медицинските пространства - болниците, клиниките и т.н. Отношението между лекаря и болния е подчинено. Пациентът е обект на лекаря, цялата терапевтична власт е в ръцете на лекаря. В новия медицински ред здравната картиан е доминирана от хроничните заболявания. Приоритетен въпрос са условията на съществуване, средата на живот. Централната структура в системата е човекът в неговата среда и средствата му за прехрана. Пациентът е съучастник в своето здраве. Той е субектът, а лекарят е професионалният съветник, който преди всичко му помага за подобряване на начина на живот. Клиничното мислене ограничава специалистите до практики, които не им позволяват да се справят с новите предизвикателства на здравеопазването. Самите болести се променят. Ако през 1906 г. във Франция инфекциите са на първо място като причинители на смъртност, особено заради туберкулозата, то в момента хроничните заболявания водят до 88% от смъртните случаи. В началото на 20 век сърдечносъдовите болести са вписвани като причина за смърт на пациентите само в 12,5% от случаите. При рака този дял е бил още по-нисък - 3,5%. Едно столетие по-късно сърдечносъдовите болести са водеща причина за смъртността с 33.4%. В клиничната медицина болницата е напълно смислена структура. Тя е със статут на \"свещена институция\", символ на определени ценности. Това е мястото, което лекува и никога не затваря врати. Там се прилагат най-висококачествените техники, там се произвежда науката. Болницата е всемогъщата инкарнация на медицината, която поправя страданията на живия човек. Парадоксът е, че тя стои далеч от непосредствената санитарната реалност. Превръщането й в ос на здравната система противоречи на нуждите на самите пациенти. Все повече от тях страдат от хронични заболявания, при които болницата и нейните инструменти за лечение стоят на края на веригата. Това, което води пациента до болницата, са слабостите на превенцията и на терапевтичното образование. Общопрактикуващият лекар би трябвало да стане първостепенен фактор в системата за обществено здраве. Той следва да играе ролята на \"пазач\", който да не допуска влошаването на здравето, т.е. да предпазва пациента от преминаване към болницата като второ ниво на системата. Съвременната медицинската етика често цитира известния принцип на Кант за автономията. Накратко - принципът гласи, че човекът винаги трябва да бъде третиран като цел, никога само като средство. Моралната етика на Кант се противопоставя стриктно на утилитаризма на Джеръми Бентам. А основният принцип на утилитаризма е: \"Едно действие е добро, когато то води до най-голямата сума от ползи за най-големия възможен брой лица, засегнати от съответното действие\". Последователят на Бентам може да пожертва живота на един човек, ако по този начин ще постигне полза за по-голям брой хора. Кант, напротив, казва, че всяко човешко същество е свещено. В медицинската практика обаче не се прилага Кантовият принцип, защото населението има приоритет пред индивида. Терапиите или стратегиите за скрининг на болестите се прилагат според данните от изследвания, правени върху населението - т.нар. медицина, основана на доказателства. Това е медицината, която прилага логиката цена/ефикасност по отношение на населението. Скринингът на раковите болести, например, е насочен специално към населението с висок рисков фактор в полза на причините, свързани с цената и ефикасността, и за сметка на хората с по-нисък риск от заболеваемост. Ние лекуваме населението, а не индивидите,  посочва френският медик. А както казва Фуко - \"първата задача на медицината е политическа. Борбата срещу болестите трябва да започне с борба срещу лошите правителства\".", "date": "2018.08.17", "title": "Хранене, чист въздух, работа - или защо медицината трябва да излезе от болницата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385690-%D1%81%D1%82%D1%80%D0%B0%D0%BD%D0%BD%D0%B8%D1%8F%D1%82-%D1%81%D0%BB%D1%83%D1%87%D0%B0%D0%B9-%D1%81-%D0%BF%D0%BE%D0%BB%D0%BE%D0%B2%D0%B8%D0%BD-%D1%8F%D0%B4%D1%80%D0%B5%D0%BD-%D1%80%D0%B5%D0%B0%D0%BA%D1%82%D0%BE%D1%80", "text": "Днес ще ви покажа наистина един супер странен случай със загадъчно появяване и последващо изчезване на половин ядрен реактор (съответно – блок), в АЕЦ “Козлодуй”, разказван и показван от Световната ядрена асоциация (World Nuclear Association). За по-добър преглед и прочит.     Вижда се, че производствения капацитет на АЕЦ “Козлодуй” е бил най-голям единствено и само през 2000-та година. Преди това и след това той е бил максимум:   Разликата между двата максимални капацитета на АЕЦ-а се равнява точно на ПОЛОВИНАТА от който и да е от вече спрените блокове от 1 до 4, през 2002-ра и 2006-та години, съответно. Как е възможно това? НЕ ЗНАМ! Ако ви интересува се обръщайте към въпросната организация на световната ядрена мафия.  Всъщност, най-вероятно ЗНАМ отговора на загадката, но няма да ви давам жокери, за да не бъда обвинен от ядрената мафия в подсказвачество. Но това не е всичко! Ето ви и малко домашна работа.   Забелязахте ли разликата в сумарния капацитет на все още двата работещи блока (5 и 6)? Който обясни тази разлика може да получи безплатен ток от АЕЦ-а? Смисълът на това съобщение е, че на световната ядрена мафия, както и на който и да е неин клон, никога не може да се вярва.  ", "date": "2018.08.17", "title": "Странният случай с половин ядрен реактор"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385686-%D0%B5%D0%BA%D1%81%D0%BF%D0%B5%D1%80%D1%82-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B0%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%BA", "text": "Ако има направени застраховки от кипърската компания след 10 май, става въпрос за измама. Това каза заместник-председателят на Комисията по финансов надзор и ръководещ управление \"Застрахователен надзор\" Ралица Агайн във връзка с казуса по кипърската застрахователна компания, предаде агенция „Фокус\". Тя поясни, че на 10 май 2018 г. КФН е била информирана от кипърския регулатор за това, че отнема лиценза на застрахователя „Олимпик\", който извършва дейност у нас чрез клон в България. Агайн обясни, че веднага след получаване на тази информация, комисията е предприела всички действия и е забранила продажбата на тези застраховки. „След 10 май няма нито една полица на гаранционния фонд, която да е издадена от „Олимпик\" в България понеже гаранционният фонд незабавно още на 10 май в деня на нашето решение направи необходимото. Ако има направена застраховка след тази дата, става въпрос за измама\", каза Агайн. По думите ѝ КФН ще направи проверка на тези измами и ще сигнализира полицията. \"Общата стойност на загубата на всички клиенти на кипърската застрахователна компания възлиза на 9 млн. 350 хил. лв\", коментира още тя. На въпрос какви са сумите, които \"Олимпик\" дължи по прекратени полици, тя отговори: „Направихме разчет въз основа на информацията от гаранционния фонд за парите, които трябва да възстанови по прекратените полици. Общо са на стойност 9 млн. и 350 хил. лв.\". Тя поясни, че общата стойност на премията по тези полици възлиза на 40 млн. лв. По думите ѝ средната загуба на клиент е между 3 лв. и 78 лв. за периода от утре до края на януари 2019 г. \"След края на януари полиците са значително по-малко. Това е положителният факт - 29 хил. Там средната загуба е от 103 лв. до 192 лв. на клиент\", обясни Агайн. От думите й стана ясно още, че по възможно най-бързия начин, при обявяване на ликвидацията на \"Олимпик\", трябва да започне изплащането на обезщетенията. \"Получихме информация от временния ликвидатор, че процедурата по изготвяне на списъка на кредиторите, ще започне веднага след произнасянето на съда в Кипър, което се очаква да бъде през септември. След като съдът се произнесе, ще бъде определен срок, който по информация от ликвидатора е 35 дни, в който всички кредитори могат да предявят своите вземания\", обясни Агайн. Тя уточни, че фондът за обезпечаване на застрахователи в несъстоятелност съгласно Кодекса за застраховането покрива отговорността на застрахователите, които имат лиценз в България. По думите ѝ, ако това е така, те са били недължимо платени и следователно фондът трябва да ги възстанови на \"Олимпик\". Тя уточни, че са създадени достатъчно много механизми за възстановяване на парите на хората. \"На първо място хубавото е, че в случая застрахователят е от държава, в която има законодателство, уреждащо изплащане на обезщетения при несъстоятелност на застраховател. Съгласно Закона за застраховането и презастраховането на Кипър, техният гаранционен фонд изплаща обезщетение за несъстоятелност на застраховател. Не всички държави в ЕС имат такива обезпечителни фондове. На следващо място и българският, и гаранционният фонд на Кипър са подписали многостранно споразумение, което урежда сътрудничество между гаранционните фондове в случаи на несъстоятелност на застрахователя\", заяви Агайн. Тя поясни, че най-удобното решение за потребителите е нашият фонд да посредничи и обслужва клиентите. Агайн обясни, че в момента се обсъжда проект на промяна в Моторната директива, уреждаща застраховка \"Гражданска отговорност\" в ЕС и една от големите промени, предложени от ЕК е именно създаване на механизъм за обезщетяване при несъстоятелност на застраховател. „Всички клиенти на застрахователна компания „Олимпик\", които имат действащи договори, могат да получат обратно платените премии от тях за срока, в който са платени премии, но договорите няма да действат. Това връщане на премии обаче стана ясно, че няма да се случи веднага, а в процедурата по ликвидация на застрахователя заедно с всички останали кредитори на застрахователя. Засегнатите клиенти по застраховка „Гражданска отговорност\" са 197 хил. 551. Толкова са действащите полици към днешна дата. Много от тези полици са сключени на разсрочено плащане, на няколко вноски. Почти половината са сключени на четири вноски. Помолихме гаранционният фонд да ни предостави информация как изтичат падежите им, за да преценим мащабът на това изключително неприятно събитие за нашия пазар\", поясни Агайн. Тя обясни, че от тези полици, изтичащите до края на октомври 2018 г. са повече от половината – 111 хил. 261 полици. „Други 57 хил. полици изтичат до януари, след този месец изтичат 29 хил. 911 полици. За тези клиенти загубата ще бъде най-голяма\", допълни Агайн.", "date": "2018.08.17", "title": "Експерт с гореща информация за фалиралата \"Олимпик\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385681-100-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D0%BB%D0%B8%D1%86%D0%B0-%D0%BB%D0%B0%D0%BF%D0%BD%D0%B0%D1%85%D0%B0-%E2%82%AC13-%D0%BC%D0%BB%D1%80%D0%B4-%D1%81%D1%83%D0%B1%D1%81%D0%B8%D0%B4%D0%B8%D0%B8", "text": "75% от субсидиите при директните плащания през изминалия програмен период на практика са разпределени сред 1 процент от българските фермери. У нас има регистрирани близо 100 000 земеделски производители. Три четвърти от директните плащания обаче са отишли при 3700 физически лица, които обаче чрез различна форма на свързаност са разклонения на 100 стопански субекта, пише Марица. Концентрация на огромни ресурси като тази при евросубсидиите се получава от съчетанието на слаба, мързелива администрация и корумпирана политика. Това е посочено в експертен доклад, представен от доц. Огнян Боюклиев от Института за икономически изследвания при БАН. Той напомни, че става въпрос за 18 милиарда евро – половината от парите, които влизат в България по линия на европейските фондове и на ЕС. Според него в нито една друга страна, географски близка до нашата, не се наблюдавала подобна концентрация на финансови средства. Експертът анализира и някои от схемите за раздробяване и преодоляването на т. нар. “таван на сумите”. През 2016-а таванът беше такъв, че не можаха да го преодолеят осем човека. Само осем – нещо им било отрязано и то е много малко, докато в Румъния, някъде около 30 процента от средствата са взети от големите, тоест не са им дадени и са разпределени за по-малките. При нас такова нещо няма. Най-скандално е, че когато нашият министър се среща с малки производители, одобрява тази мярка, а когато отива на среща с неговите колеги в ЕС, не я одобрява, възмущава се Боюклиев.", "date": "2018.08.17", "title": "100 свързани лица лапнаха €13 млрд. субсидии"}
{"url": "http://www.classa.bg/%D1%81%D0%B2%D1%8F%D1%82/item/385682-%D0%B0%D0%BD%D0%BA%D0%B0%D1%80%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2-%D0%BF%D0%B0%D0%BA%D0%B5%D1%82-%D0%BC%D0%B5%D1%80%D0%BA%D0%B8-%D0%B7%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Турското министерство на финансите обяви днес нов пакет с мерки за подкрепа на икономиката на страната, съобщава БТА. Банките в страната ще продължат да отпускат кредити, а за запазването на парите на компаниите се предвижда гъвкавост при сроковете за погасяване на кредитите. Банките няма да искат от компаниите, изтеглили заеми, да погасяват частите от задълженията по кредитите, възникнали заради промените на курсовете на валутите. Освен това клиентите на турските банки ще бъдат уведомявани за задължения по кредити и за наличие на чекове без покритие, което няма да ограничи достъпа до кредити. През последните седмици турската лира бележи значително поевтиняване, като пика беше достигнат в понеделник, когато валутата се обезцени до рекордно равнище спрямо долара. Върху тенденцията влияние оказва и напрежението между Анкара и Вашингтон, чиято конфронтация беше подновена във връзка със съдбата на американския пастор Андрю Брънсън, обвинен в тероризъм. Напрежението до двете страни доведе до реципрочно налагане на по-високи мита и допълнителни санкции от страна на САЩ. По-рано днес турският министър на търговията Рухсар Пекджан заяви, че страната ѝ възнамерява и по-нататък да отговаря реципрочно на действията на Вашингтон. Вече отговорихме на САЩ по правилата на Световната търговска организация (СТО), смятаме да продължаваме и по-нататък да даваме реципрочни отговори, каза министърът, цитирана от БТА. Тя съобщи вчера, че Турция смята да обжалва в пред СТО решението на САЩ да увеличи митата върху вноса на турска стомана и алуминий. Миналата седмица президентът на САЩ Доналд Тръмп обяви, че увеличава митата за вноса на металите от Турция. В отговор на това президентът на Турция Реджеп Ердоган обяви бойкот на американските електронни продукти и увеличи митата за редица стоки от САЩ. Междувременно турската лира отбелязва ново понижение в петък. Валутата загуби близо 6% от стойността си спрямо долара, след като американският финансов министър Стивън Мнучин, предупреди, че САЩ са готови да наложат още икономически санкции на Турция, ако задържаният американски пастор не бъде освободен. Малко след 14:30 ч. Българско време един долар се разменя за 6,3299 лири.", "date": "2018.08.17", "title": "Анкара представи нов пакет мерки за подкрепа на икономиката"}
{"url": "http://www.classa.bg/%D1%81%D0%B2%D1%8F%D1%82/item/385683-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D1%82%D0%BE%D0%BF-%D0%B1%D0%B0%D0%BD%D0%BA%D0%B8-%D1%81%D0%B0-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B8-%D0%BE%D1%82-%D0%B8%D0%B7%D0%BF%D0%B0%D0%B4%D0%B0%D0%BD%D0%B5-%D0%B2-%D0%B4%D0%BE%D0%BB%D0%BD%D0%B0-%D0%B4%D0%B8%D0%B2%D0%B8%D0%B7%D0%B8%D1%8F", "text": "Двете най-големи публични банки в Германия - Deutsche Bank AG и Commerzbank AG – вероятно ще получат през тази година съмнителната чест да имат най-лошото представяне от всички европейски банки. И без да има гратисен период за акциите, двете институции са заплашени да станат още по-неприятни за инвеститорите: те са застрашени от изпадане от индекс, част от който са били в продължение на десетилетия, пише в свой анализ Bloomberg. Commerzbank, част от водещия борсов индекс Dax от създаването си през 1988 г., рискува да загуби членството си в бенчмарка за сметка на платежния доставчик Wirecard AG, чиито акции поскъпнаха повече от 30 пъти през последното десетилетие. За сметка на това книжата на установената финансова институция са загубили над 90% от своята пазарна стойност за същия период. С пазарна капитализация от само 10,4 млрд. евро Commerzbank е най-ниско класифицираният член на 30-те компании от DAX по този показател, докато Wirecard е малко извън топ 20 и по този начин е потенциален топ кандидат за влизане в индекса при тримесечния преглед на състава му през септември. С пазарна стойност от 21 млрд. евро Wirecard също така изпреварва и Deutsche Bank, която получава оценка от 20,9 млрд. евро.     Въпреки че акциите на Deutsche Bank поскъпнаха с 15% от рекордния им спад през юни, оставането на банката в общоевропейския индекс Euro Stoxx 50 също е поставено под съмнение. Най-голямата банка на Германия заема 53-о място в последната класация на оператора на индекса Stoxx Ltd. - третата отзад напред стойност от всички членове на бенчмарка за еврозоната. Четирима кандидат-членове имат понастоящем пазарни оценки, които са сред първите 40, което би означавало автоматично включване при септемврийския преглед. По този начин Deutsche Bank ще бъде кандидат за изключване, ако акциите ѝ не поскъпнат до 31 август до ниво, при което да се издигнат до пето място. „Това беше немислимо преди години\", казва Щефан Мюлер, управляващ директор на DGWA, бутикова агенция за инвестиционни консултации във Франкфурт. Борсовият анализатор Уве Щрайх от Landesbank Баден-Вюртемберг смята, че шансовете Commerzbank да излезе от DAX са на 65%. А на над 80% той оценява вероятността  Deutsche Bank да напусне Euro Stoxx 50. Потенциалното излизане от индексите „разказва историята за това колко силно изостават германски банки\", казва Андреас Майер, портфолио мениджър в хамбургската Aramea Asset Management AG. „Докато другите европейски банки продължават да растат, германските банки се занимават със себе си, без да осъзнават как техните конкуренти нападат техния вътрешен пазар\". Фактът, че тъкмо Wirecard може да замести Commerzbank, отразява духа на времето - на преминаване към финтех и дигитализацията, казва Майер, който държи позиции в субординирани (подчинени) облигации без обезпечения на двете банки от Франкфурт. В продължение на години платежните системи за плащания в магазини и онлайн са контролирани от големите банки, компаниите за кредитни карти и редица установени IT-доставчици. Wirecard е част от новото поколение финтех компании, които оспорват това превъзходство, създават по-голям избор за потребителите и увеличават конкуренцията отвъд традиционните финансови институции. Но за разлика от двете големи банки, компанията не насочва кредити към общата икономика и не превръща краткосрочните си средства в дългосрочни инвестиции.     Говорители на Deutsche Bank и на операторите на индексите Deutsche Börse AG и Stoxx са отказали да коментират темата. Служител на Wirecard не е бил открит веднага за коментар. Commerzbank отказва да коментира изказванията на своя главен финансов директор. Щефан Енгелс заяви през миналата седмица в телеконферентен разговор с анализатори, че би било „жалко\", ако Commerzbank напусне DAX, но това няма да промени нищо „в значението на банката за германската икономика\". Изключването от индексите може да окаже още по-голям натиск върху акциите, по-специално принуждавайки пасивните инвеститори да продадат дяловете си, тъй като приспособяват портфейлите си към новите компоненти. Става дума предимно за ETF-и върху съответните индекси.  Euro Stoxx 50 се следи от фондове, управляващи  повече от 40 милиарда евро, ETF-и за 16 млрд. евро следват DAX, показват данните на Bloomberg. Докато Wirecard е единственият кандидат за германския водещ индекс, Euro Stoxx 50 може да претърпи по-сериозни промени при септемврийския преглед. Linde AG, Kering SA, Amadeus IT Group SA и Unicredit SpA са четири компании, които са в добра позиция да влязат в бенчмарка на еврозоната въз основа на текущите пазарни оценки. Освен Deutsche Bank заплашени от изпадане са Cie. de Saint Gobain SA, EON SE и Vivendi SA. Независимо от това, Wirecard ще се търгува през идната година на ниво 57 пъти над прогнозната си печалба на акция. За сравнение – при Commerzbank това съотношение е 11 пъти, изчислява Bloomberg.", "date": "2018.08.17", "title": "Германските топ банки са заплашени от изпадане в долна дивизия"}
{"url": "http://www.classa.bg/%D1%81%D0%B2%D1%8F%D1%82/item/385684-%E2%80%9E%D0%BC%D1%80%D1%8A%D1%81%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0%E2%80%9C-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Тръмп обявява медиите за „врагове на народа\". Когато пишат нещо, което не му отърва, той го нарича Fake News. Медиите не са недосегаеми, но без свободни медии няма демокрация.             Свободата на печата е положена в самата сърцевина на американската конституция. Първата поправка, която е в сила от почти 227 години, изрично забранява на Конгреса да гласува закони, които нарушават тази свобода. Свободата на медиите е свещено и неприкосновено конституционно право – също като свободата на мненията, религиозната свобода и свободата на събиранията. Застрашена ли е днес тази свобода, защото Доналд Тръмп води \"мръсна война\" срещу пресата? Над 300 американски вестници призоваха в уводни статии да се даде отпор срещу атаките на американския президент и за съхраняване на свободата на печата. Човек може да се отнася скептично към подобни кампании, но независимо от това атаките на президента срещу омразните му медии и журналисти са просто непоносими. Тези атаки вредят на демокрацията. И то не защото медиите са нещо недосегаемо (те, разбира се, не са), а защото независимата и свободна преса, за която многообразието е жизнено важен елемент, е ключов фактор за функционирането на демократичната общност.   Което не му изнася - в кошчето \"фалшиви новини\"   Тръмп вече автоматично обявява за „Fake news\" всички новини, които не му харесват. Когато фактите не му пасват или не отговарят на собствените му представи, те попадат в кошчето Как да разпознаваме фалшивите новини?   Нещо повече: Тръмп  обявява за \"врагове на народа\" всички журналисти, които публикуват такива новини, информации и коментари и не желаят да се водят по неговата свирка.   Излиза, че единствено той въплъщава народа.   Това негово дълбоко убеждение е характерно за повечето авторитарни, да не кажем абсолютистки лидери. То не съответства на плурализма на американското общество и на всичкото отгоре е опасно, дори във физическия смисъл. Който критикува Тръмп, трябва да очаква \"наказание\". Президентът вече забрани на бившия директор на ЦРУ Бренън, който е един от най-лютите му критици, достъпа до класифицирана информация.   Малко театър, много битка за истината   Мнозинството американци не се поддава на провокациите на Тръмп. Значителна част от неговите гневни избиратели обаче възприеха възгледа му за \"враговете на народа\". Тъй че сега реакциите на хората ще бъдат в рамките на очакваното - в зависимост от това как гледат на Тръмп и на неговата политика. Да, призивът на вестниците съдържа известна доза театралност. В САЩ има медии, които са в постоянна опозиция срещу Тръмп. А това се изплаща, включително и във финансов аспект.    ", "date": "2018.08.17", "title": "„Мръсната война“ на Доналд Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385685-%D1%81%D0%B8%D0%BD%D1%8F%D1%82%D0%B0-%D0%B1%D0%B5%D0%B7%D0%B4%D0%BD%D0%B0", "text": "На 10 ноември 1989 г. прословутият идеологически призрак на Маркс и Енгелс – призракът на комунизма – спира да броди из България. Тоталитарната доктрина по съветски модел не само у нас, но и в цяла Източна Европа рухва под напора на обществата от социалистическия лагер, който вече недвусмислено вижда своето бъдеще не посредством марксистко-ленинската догматика, а посредством изграждането и утвърждаването на една европейска демократична и подчинена на върховенството на закона система.  Както е известно, с фактическото и символично рухване на Берлинската стена, в социалистическите общества започват да назряват и да се формират първите организирани антикомунистически движения, насочени срещу репресивния апарат на еднопартийните режими. В Румъния възниква Фронтът за национално спасение, в Полша е профсъюзът ,,Солидарност’’, който по онова време е с централна роля за прокарването и затвърждаването на новия демократичен ред в източноевропейските държави. В Естония, Латвия, Унгария също се зараждат първите граждански движения, които настояват за равни социални, политически и икономически права и най-вече отмяна на диктатурното статукво. Като логична реакция на събитията в Източна Европа в България на 7 декември 1989 г. се ражда Съюзът на демократичните сили. В състава на новосформираното образувание влизат икономически сдружения, правни и екологични организации, студентски дружества, граждански инициативи, партии от миналото, както и организации, свързани със защита правата на човека. От този момент нататък в България ще бъде наложен двуполюсният модел на политическо съревнование между СДС и вече преименуваната БСП – период, който ще продължи до настъпването на новото хилядолетие. Днес – почти трийсет години по-късно – от същото онова СДС, което взима активно участие по време на разговорите с БСП на т.нар. Кръгла маса и е с основен принос за демократизацията на политическия и обществен живот у нас, са останали само спомените за историческите им заслуги. Защото към днешна дата СДС е просто една изгубена в политическия и обществен миманс структура; структура, която буквално се е разпаднала на съставните си елементи и се лута с почти политическа безнадеждност някъде там в бездната на дясното политическо пространство. Повече от очевидно е, че към момента десният политически спектър е доминиран изцяло от ГЕРБ и едва ли в близките години тенденцията ще се промени в някаква друга посока. С течение на годините от СДС допуснаха фаталната грешка собствените им интереси и властови апетити да вземат превес над общополитическия консенсус, което доведе до неизбежното раздробяване на някогашния обединен демократичен блок.  Така в един момент дясното пространсто се оказа заето едновременно от СДС, ОДС и ДСБ – три партии, споделящи на пръв поглед общите идеологически ценности на демокрацията, но въпреки това отделени една от друга заради разлика във визиите им, колкото и парадоксално да звучи. До голяма степен именно това разцепление и тази колизия  в СДС отблъсна и разедини значителна част от твърдия син електорат в обществото. Това на практика доведе до разтварянето на непреодолима бездна между избирателите и – казано директно – фрагментите на СДС. С други думи, някогашният блок загуби политическия си авторитет, а оттам и своята партийна легитимация сред симпатизантите си. След като 42-рото Народно събрание остава без народни представители от СДС, ДСБ или ОДС, то 43-тото е белязано от присъствието на Реформаторския блок – коалиция, в която освен вече добре познатото СДС влиза и новият десен проект на   – Движение ,,България на гражданите’’ (ДБГ). Проект, който към ден-днешен също е безвъзвратно загубен от политическата карта на България и също толкова убедително отсъстващ от десния спектър. Независимо дали става дума за СДС, ДСБ или ДБГ, всяка една от тях трудно би съумяла оттук-нататък да влезе в играта на голямата политика – не само заради кризисно ниското им доверие сред не по-малко фрагментирания им електорат, но и чисто имиджово тези партии не могат да представят на обществото нов ,,син кинжал’’, т.е. такова лице, с което да бъде асоциирана някаква промяна или поне да бъде дадена заявка за такава. Ако навремето СДС биваше представлявано и олицетворявано от фигури като  ,  , Петър Стоянов или Надежда Михайлова, днес в редиците им просто липсва ярката визия на лидера, на авторитета – така, както например е   за ГЕРБ или както в близкото минало беше   за ДПС. Вместо това в съвременното СДС (което, трябва да признаем, няма абсолютно никакви допирни точки с първообраза си от зората на прехода) конфликтите не са само на вербална основа, но дори могат да стигнат и  . Предвид всичко случващо се (или по-точно  ) в дясното пространство би било наивно да смятаме, че хегемонията на ГЕРБ ще бъде поставена под заплаха в тази част на политическия спектър. За момента нито СДС, нитоДСБ, нито ДБГ, нито която и да било друга дясна формация разполага с политическия ресурс да й се противопостави, защото на първо място гореизброените са лишени от може би най-ценния и съществен капитал в политиката – кадровия потенциал. А това от своя страна води до липсата на адекватна партийна, коалиционна и като цяло организационна стратегия. Всъщност докато продължава липсата на алтернатива, идейна платформа и лидерска конкуренция, дясното политическо пространство в известен смисъл ще принадлежи на ГЕРБ, защото отвъд партията на   ще има просто една празнина. Там ще зее една огромна синя бездна, която ще чака да бъде запълнена.  За предпочитане с европейски политики, а не с раздаване на юмручно правосъдие.", "date": "2018.08.17", "title": "Синята бездна"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385677-%D0%BD%D0%B5-%D0%B5%D0%B4%D0%BD%D0%B0,-%D0%B0-%D0%BC%D0%BD%D0%BE%D0%B3%D0%BE-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8-%D0%B7%D0%B0%D0%BF%D0%BB%D0%B0%D1%82%D0%B8", "text": "Дългогодишните спорове между бизнеса и синдикатите дали да се определят минимални осигурителни доходи, както е в момента, са на път да се разрешат със смяна на модела. Той предвижда двете страни да договарят не пределния минимум, върху който се начисляват осигуровки, а минимални работни заплати по браншове. Министърът на труда и социалната политика Бисер Петков обяви, че е напълно възможно този нов модел да влезе в сила още от 2020 г. До решение за отпадане на договарянето на минималните осигурителни доходи се стигна, след като три години поред работодателите бойкотираха преговорите по тях. Според работодателските организации у нас фиксирането на минимални осигурителни прагове е предпоставка за развитието на сивата икономика и води до реално намаление на заплатите на работниците. Синдикатите обаче настояват, че ако правителството премахне минималния осигурителен доход, работниците масово ще бъдат осигурявани на минималната работна заплата. Тези спорове доведоха дотам, че кабинетът административно да определя какви да са минималните осигурителни доходи. „Към момента вноските се правят върху минимален доход от почти 600 лева, което надхвърля размера на минималната работна заплата, който е 510 лв.\", обясни ситуацията Петков. На въпрос на „Икономист\" какво точно искат работодателите, от Асоциацията на индустриалния капитал в България (АИКБ) отговориха, че настояват минималните заплати да се договарят по икономически дейности между работодатели и синдикати. За момента друга тяхна идея – те да се договарят и по региони, не се обсъжда. На аргумента, че заплащането не може да е еднакво във всеки нееднакво развит регион, синдикатите отвърнаха с принципа, че за еднакъв труд се заплаща еднакво. Затова сега се говори само за договаряне на минимална заплата по браншове. Офисът изяжда заплатата Според данни на Балканския институт по труда и социалната политика, оглавяван от бившия социален министър Иван Нейков, 73% от разходите на работодателя са свързани със създаването и поддържането на работното място, с неговото оборудване и с транспорта на хората до него. Едва 25 – 30% отиват за остойностяване на труда. Така работното място „изяжда\" заплатата. Според Нейков и в България вече е крайно време повече работодатели да прегърнат модерния модел на работа, при който хората се трудят не в колектив, а индивидуално, от дистанция. В бъдеще все повече хора няма да разчитат на класическия трудов договор и на работно място, работата и заплащането ще са много по-гъвкави. „Договарянето по браншове означава, че за едни минималната работна заплата ще е по-висока, а за други – по-ниска. Няма как за всички да е еднакво\", коментира пред „Икономист\" Ивелин Желязков от АИКБ. Работодателите смятат, че този тип договаряне ще вдигне заплатите в дейностите, където има недостиг на кадри. По данни на Евростат към януари 2018 г. минималните заплати в страните от ЕС са от 261 евро (в България) до 1999 евро (в Люксембург). В сравнение с януари 2008 г. минималната заплата през януари 2018 г. е по-висока във всички държави – членки на ЕС, освен в Гърция, където е с 14% по-ниска. За последните 10 години средният годишен темп на промяна е най-висок в Румъния (11,4%) и в България (8,8%). Значително увеличение отбелязват още Словакия (7,1%), Латвия (6,5 %), Естония (6,0 %) и Литва (5,6 %). Според бившия социален министър Иван Нейков проблемите в Националния съвет за тристранно сътрудничество между синдикати и работодатели могат да се решават от експертни групи, където да се постигат споразуменията. Този „орган на разума\" ще комбинира експертни тези и контратези, така че обществото накрая да е убедено, че е прието възможно най-доброто решение.", "date": "2018.08.17", "title": "Не една, а много минимални заплати"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/385678-%D0%BA%D1%8A%D0%BC-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B0%D1%82%D0%B0-%D0%B5%D1%80%D0%B0", "text": "Водещите компании в минната индустрия отдавна знаят, че инвестициите в технологии са от екзистенциално значение, защото залежите в България не са богати. Например преди години прогнозите бяха, че находищата на „Асарел-Медет\" и „Челопеч\" трябваше да са закрити до 2010 година поради изчерпване на суровината. Това не само че не се случи, но и двете се развиват повече от добре. Всичко това се дължи на постоянната модернизация, чийто резултат е, че дружествата оперират с последно поколение машини и техника. Постоянните инвестиции постигат няколко ефекта, като най-очевидните са драстично намаляване на разходите за производство, както и повишаване на ефективността. Но трябва да се добави, че обновлението води след себе си и намаляване на трудовия травматизъм и като цяло повишаване на безопасността. Общият брой трудови злополуки през 2017 г., по данни на Националния осигурителен институт, бележи сериозен спад – 126 броя, което е най-ниското ниво за последните седем години. В „Горубсо Златоград\" през миналата година е внедрена иновативна технология за максимално разкриване на рудните минерални фази при зърнометричната подготовка на оловно-цинковите руди и производство на оловни и цинкови концентрати. Реализираният иновативен процес позволява производство на висококачествени концентрати с повишено съдържание на цветни метали и редуциране на тежките метали в крайния отпадък, както и намаление на консумираната ел.енергия при рудоподготовката с 22%. Само за последните 8 месеца три рехабилитирани кофово-верижни багера от тип Rs710 влязоха в експлоатация в „Мини Марица-изток\". Модернизацията им струва над 7,6 млн. лв., но подобрената им система за управление включва мощен централен програмируем контролер и модули за децентрализирана периферия, която използва оптични и медни линии за изграждане на полева комуникационна мрежа. Digital mining Някои може да смятат минната индустрия за консервативна и трудно променяща се, но предприятията в сектора непрестанно внедряват и прилагат съвременните цифрови технологии за постигане на производствените си цели. Предизвикателствата на съвременния минен бизнес поставят дигиталната трансформация като водеща за подобряване на процесите и постигане на по-добра себестойност. Най-емблематични по отношение на дигитализацията на минните процеси (digital mining) безспорно са „Елаците-Мед\". В последните няколко години компанията вложи много усилия и средства и към момента специалистите разполагат с възможност за отдалечен достъп до технологичните параметри на всеки един производствен трак чрез централизираната система Pulse Scada. Вътрешно разработеният софтуер за обмен на текущи данни АСМО предлага на инженерния състав на рудник „Елаците\" възможността във всеки момент да използват точни и актуални данни. Разработеният 3D геоложки модел на рудника и обслужващият го софтуер MineSight са точен инструмент за акуратното планиране на добива. Контролът на стабилитета на откосите в рудника се осъществява от система от роботозирани тотални станции Trimble и лазерно-интерферометрични скенери IBIS. От 2015 г. в „Елаците-Мед\" е внедрена системата Dispatch, чрез която се постига увеличаване на производителността на машинния парк с около 20%. Осъзнаването на възможностите за още подобрения на технологичните процеси стимулира компанията да инвестира в разширение на вече наложилата се система и през 2016 г. увеличи обхвата ѝ със система за високоточно позициониране и навигация на багери и сонди. Новата система ProVision допринесе за точното изпълнение на работните задания.", "date": "2018.08.17", "title": "Към дигиталната ера"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/385679-%D0%B01-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B8-%D0%BA%D1%80%D0%B5%D0%B4%D0%B8%D1%82%D0%BD%D0%B8-%D0%BA%D0%B0%D1%80%D1%82%D0%B8", "text": "А1 вече започна да предлага на своите клиенти А1 Кредитна карта – международна кредитна карта MasterCard, която дава възможност на картодържателите да плащат в интернет, на POS терминал в търговски обекти, и да теглят пари от банкомати в цял свят без такси. А1 Кредитна карта e продукт, който дава финансова гъвкавост и сигурност на клиентите и може да им помогне да посрещнат непредвидени разходи, без да се налага да минават през сложен процес на одобрение или да плащат високи такси и лихви. Притежателите на кредитната карта могат да осъществяват безконтактни плащания, да получават безплатни SMS нотификации, а възможността за управление на онлайн профила им гарантира сигурност и контрол по всяко време. Новата услуга е част от стратегията на компанията постоянно да разширява своето портфолио от услуги, за да осигури спокойствие и удобство на клиентите си. Процесът по кандидатстване за издаване на картата е бърз и лесен, като заявления се приемат в магазините на А1. Картата е напълно безплатна за периодите, в които не се ползва. За клиентите на телекома картата е с кредитен лимит до 3 000 лева, с фиксиран месечен лихвен процент от 1,48%, а годишният процент на разходите (ГПР) е 18.95%. Ако например даден клиент притежава A1 Кредитна карта и усвои 120 лева от кредитния си лимит на първо число на месеца, фиксираният месечен лихвен процент от 1,48% ще се равнява на 0,06 лева на ден или 1,78 лева на месец, като ГПР е 18,95%. При коректно изпълнение на задълженията по договора за кредит, общо дължимата от клиента сума до 2-ро число на месеца ще бъде в размер на 121,78 лева. Ако клиентът избере да заплати само минимална дължима сума, тя ще бъде в размер на 12,18 лева. Договорът за кредит е с неопределен срок, а срокът за погасяване на усвоените суми от кредитния лимит е 2-ро число на месеца.", "date": "2018.08.17", "title": "А1 предлага и кредитни карти"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385680-%D0%BF%D0%B5%D1%82%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8,-%D0%BA%D0%BE%D0%B8%D1%82%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B1%D1%8A%D0%B4%D0%B0%D1%82-%D0%B7%D0%B0%D0%B2%D0%BB%D0%B0%D0%B4%D1%8F%D0%BD%D0%B8-%D0%B4%D0%BD%D0%B5%D1%81", "text": "Ако погледнем към историята, всички империи в един или друг момент се сриват. Или се превръщат в други империи... и чак тогава посрещат своето падение. В модерни времена вече не говорим за империи, те са част от миналото. И въпреки това, независимо какво определение ще използваме за някои държави, те все още могат да демонстрират власт и извън своите граници, независимо дали става въпрос за глобални сили като САЩ, Русия и Китай, или за регионални играчи като Турция, Иран, Саудитска Арабия и др.     Но все пак, когато стане въпрос за това да се защитят собствените граници, някои от тези сили биха показали своите слаби места, които евентуално да доведат до краха им. В момента обаче има няколко държави в целия свят, при които условията са такива, че (поне към настоящия момент) са невъзможни за превземане. От американският портал We are the Mighty, специализиран във военната тематика, показват петте държави, които според тях никоя сила няма капацитета да завладее напълно.   Ето ги и тях:    САЩ     Дори да оставим настрана, че това е държавата с най-мащабния бюджет за отбрана в целия свят, който е в пъти по-голям в сравнение с останалите държави в челната десетка, всеки завоевател на американска територия трябва да се изправи и срещу сериозно като обем население, което в една стабилна част е въоръжено. Статистиката показва, че в САЩ има повече оръжия на глава от населението отколкото където и да е по света като тези данни покриват само официално регистрираните оръжия. Допълнително с това идва и един огромен нелегален пазар на всякакво въоръжение, улични банди и т.н. Има и много хора, които сами произвеждат оръжия и понякога дори не ги регистрират. Така в един момент всеки американец със собствен арсенал може да организира бойна дружина от хора наоколо. След това идва проблемът с огромната територия с федерално разделение - това позволява много по-голяма независимост на въоръжените сили във всеки щат и много повече важни места за овладяване, които след това трябва да за защитават от военизирани милиции. Иначе казано, потенциално завладяване на САЩ би изисквало огромен и дори непосилен брой човешки кадри и военна техника, изключително смазваща населението кампания и перфектна организация. И това само, за да се овладее страната. При намеса на редовната армия вече нещата стават съвсем непосилни.   Русия     Всеки е чувал онази фраза, че Русия е най-добре пазена от \"генерал Зима\". Тежките климатични условия в страната определено са един от факторите, който може да съсипе всяка завоевателна кампания и това са го усетили както Наполеон, така и германците през Втората световна война. Това, което действа обаче по-добре и от лютата зима, е самата твърдост на руснаците и специфичната им народопсихология, която би ги принудила да изгорят всичко, което имат, само и само то да не попадне в ръцете на нашествениците. Иначе казано - хората там по-скоро биха унищожили сами страната си, отколкото да допуснат някой да я завладее и да ги подчини. Така един завоевател не трябва да се бие само с руската армия, която определено не е за подеценяване, но и с целия руски народ. При това в общо 11 часови зони с всякакви климатични особености (дори и тропически гори). Така срещу себе си, подобно на САЩ, всеки нашественик ще има срещу себе си и едно военизирано население от корави хора, които са изключително патриотично настроение и които са готови да се бият докрай. За да е пълна картинката, завоевателите не трябва да се бият само срещу руснаците, но и срещу останалите държави от Руската федерация, а и някои от бившия СССР заради високата лоялност към Москва.   Китай      Да имаш най-голямото население - над 1,3 млрд. души, определено има своите предимства, когато се стигне до защита на държавата. Вярно, в голямата си част това е мирно население без оръжия или без какъвто и да е военен опит. Въпреки това силата на Пекин в значителна степен се крие в това, че може да мобилизира значителен брой хора, които да се бият. А човешкият потенциал е сред най-важните елементи в една война. Дори и най-опитните и тренирани войници ще трябва да се бият в съотношение най-малко 1 към 10 (20, 30, 40, 50, 100 - в зависимост от случая). А това не е по силите на нито една армия. Тук отново нашествениците ще се сблъскат и с фактора на голямата като територия с множество различни климатични специфики. Така че тези, които си поставят за цел да завземат Китай, трябва да се готвят както за пустинята Гоби, така и за джунглите на югоизточна Азия. С това вървят и различните тропически болести, които са способни да повалят голям брой хора за малко време. Към това прибавете и огромния чисто технологичен потенциал на Китай. Китайците са майстори в това да копират чужди технологични достижения, включително и в областта на военните. Така че Китай разполага с огромно население, силна икономика, добре развити технологии, разнообразен климат и трудни за преминаване на войски терени. С правилна защита тази страна може да се защитава спокойно с години, преди някой действително да достигне до каквито и да е по-сериозни успехи.   Афганистан     Всъщност Афганистан е живото доказателство за това, че е страна, която просто не можеш да завладееш (и удържиш). Американската инвазия в страната, която трябваше да отстрани талибаните и да постави на власт демократично правителство, все още не е постигнала целта си. Дори напротив, силите на талибаните са все така значителни и контролират части от страната. Всяка голяма сила, която си е помисляла, че победата в Афганистан се крие зад ъгъла, е оставала жестоко разочарована. Това, което преди всичко прави тази страна толкова трудна и дори невъзможна за завладяване, е теренът. Представете си огромни пустинни и полупустинни части, заобиколени от едни от най-високите върхове. И всичко това набраздено с пещери и подземни проходи, които могат да се използват за партизанска война. И така ако днес САЩ все още са фактор в региона и силите за сигурност на НАТО контролират част от страната сравнително, това се дължи на перфектната логистика и на възможностите за доставка на храна и продоволствия. Далеч не такъв късмет са имали британците през XIX век, когато Великобритания губи десетки хиляди войници в Афганистан. Другият изключително важен фактор в случая е и самото население и най-вече - неговата етническа пъстрота. А толкова разнообразно по етнос, религия и обичаи население е безкрайно трудно за покоряване. Почти пелеменният строй там, в който зависи не само етноса на човека, но и от кой клан и коя фамилия е, спомага за една изключително разслоена лоялност, при коеято за нашественика е безкрайно трудно да наложи волята си. Да се победи тази страна в битка не сработва - питайте британците. Кланетата и бруталното насилие също не вършат работа - това опитът на СССР го показва. Стратегията за внос на демокрация също не помага особено - поне за около 17 години американско присъствие там се вижда това.   Индия     Макар британците да се настаняват в тази страна доста удобно и да я управляват в продължение на повече от век, Индия всъщност е доста трудна за завладяване. Особено в момента. Тук отново имаме безкрайно различните като условия терени, кой от кой по-лоши, което прави въздушен десант невъзможен. А ако поискате да атакувате Индия по вода, ще се сблъскате с големия брой подводници, с които страната разполага и с които пази бреговете си. Откакто британците напуснаха Индия през 1947 г., страната трябва да се справя на няколко пъти с доста вражески настроения Пакистан, а паралелно с това има и дори един конфликт с Китай. Сега вече Китай и Пакистан имат доста общи точки и негативното отношение към Индия е сред тях. Така че за Делхи остава да изготвя стратегия за война на два фронта - и там са готови за това. Особено ако на своя страна имат поне една външна сила, която да ги снабдява с техника и оръжия. За сметка на това Хималаите са достатъчно високи, че да предпазват от въздушни нападения отвън. Прибавете към това и населението от над 1 млрд. души, и ще получите сила, която е почти невъзможна за превземане.", "date": "2018.08.17", "title": "Петте държави, които не могат да бъдат завладяни днес"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385675-%D1%82%D0%B0%D0%BD%D1%86%D1%8C%D0%BE%D1%80%D0%BA%D0%B0-%D0%BF%D0%BE-%D1%81%D0%BF%D0%BE%D1%80%D1%82%D0%BD%D0%B8-%D1%82%D0%B0%D0%BD%D1%86%D0%B8-%D0%B5-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%BE%D0%B1%D0%B7%D0%BE%D1%80-%D1%81%D0%BD%D0%B8%D0%BC%D0%BA%D0%B8", "text": "19-годишната танцьорка по спортни танци Джесика Гюмишева спечели   Мис Обзор 2018.   Конкурсът се проведе преди дни в китното морско градче. Нейни подгаснички станаха Радостина Узунова, Ева Добрева и Теодора Язова. Публиката също даде своя глас и избра за свое лица Габриела Атанасова. Звездната водеща на събитието бе ослепителната оперна прима Весела Нейнски, а за настроението на гостите се погрижи поп-откритието МЕЯ. Претендентките за короната се представиха в три тура - със спортно-елегантни тоалети, бански костюми и официални облекла.         Редакцията на Novini.bg блгодари на HILIFE.BG за предостравените снимки.", "date": "2018.08.17", "title": "Танцьорка по спортни танци е новата Мис Обзор (снимки)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385676-%D0%B1%D0%B5%D0%B7%D0%B3%D0%BB%D0%B0%D0%B2%D0%B8-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0", "text": "Във вторник министърката на правосъдието и шефката на Агенцията по вписванията вече трябваше да са поели пълна отговорност за цирка с Търговския регистър, освобождавайки постовете си. Това написа на 14 август на стената си във Фейсбук Георги Харизанов, шефът на Института за дясна политика и на тв „Европа\". Когато Харизанов говори за оставки, значи вече си го мислят в ГЕРБ. В сряда неговата атака бе подета и от БСП, които поискаха оставките на Цецка Цачева и Зорница Даскалова. Скандалът с „изчезналия\" на 10 август от виртуалното пространство Търговски регистър и Регистър на юридическите лица с нестопанска цел е повече от огромен. Над 10 дни е невъзможно вписването на промени в търговски дружества и юридически лица с нестопанска цел. Възпрепятствана е работата на нотариуси, банки, фирми и граждани. Нанасят се вреди, които трудно могат да бъдат изчислени. Вместо да излязат с конкретни обяснения какво точно се е случило и кой е виновен за абсурдната ситуация да няма надежден бекъп на друго място, от Агенцията по вписванията и от правосъдното министерство предпочетоха да мълчат. Агенцията излезе с лаконично съобщение, че има технически проблем и от сряда потребителите ще имат достъп до информацията, но няма да се извършват вписвания, защото работата по отстраняването му продължава, а от правосъдното ведомство предпочетоха да сезират прокуратурата, ДАНС и МВР за изчезването на регистъра. От пресконференцията на шефката на Агенцията по вписванията Зорница Даскалова също не стана ясно какво точно се е случило. Едва сега се задейства и одит от Държавна агенция „Електронно управление\". В това време на мълчание, крепено от надеждата скандалът сам да си утихне, служителите от Агенцията започнаха да говорят пред десните опозиционни партии и пред БСП. И както обикновено става в такива случаи, версиите за това какво и защо точно се е случило, бяха обявени от политици в опозиция. От БСП заявиха, че от миналия август Агенцията по вписванията не е поддържала извънгаранционно сървърите си, дисковите си масиви и устройствата по архивиране, което е тотално безхаберие. От Агенцията официално потвърдиха, че договорът за поддръжка е сключен на 3 май тази година. Излиза, че поради престъпно безхаберие, или поради нещо друго престъпно, не е била гарантирана цялостна поддръжка за цели 10 месеца, а се е действало аварийно! През тези 10 месеца от Министерството на правосъдието пък не са оказали никаква оперативна и методическа помощ на Агенцията с мотива, че не разбирали от дейността ѝ, допълниха от „Позитано\" 20. От БСП огласиха, че са „гръмнали\" четири широколентови устройства, на които се е съхранявала информацията. Вицепремиерът Томислав Дончев каза, че са изгорели дискове с 25 терабайта данни, но те нямало да бъдат загубени, нито можело да се манипулират. Голи думи – чиста гаранция! За да увери, че това повече няма да се случва, Дончев обяви създаването на държавно хранилище, в което ще се съхранява информацията от всички регистри. Но и в момента се изгражда държавен хибриден частен облак, където ще бъдат разположени системи на централните и местните органи на власт, за да могат да комуникират помежду си. Да не говорим, че най-много пари от е-управлението отидоха за търговски и имотния регистър. Най-печалното в цялата ситуация е, че България се слави с множество добри ИТ специалисти, а като държава едва подава нос от аналоговата ера. Какво ли ще е е-управлението, ако изобщо някога бъде завършено? Проблемът е системен и падането на глави не води до промяна. Начело на публичните институции понякога стоят хора без глави и обикновено са заменяни със себеподобни.", "date": "2018.08.17", "title": "Безглави управляват информацията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385669-%D0%B0%D0%BD%D0%B4%D1%80%D0%B5%D0%B0-%D1%81%D0%B5-%D0%BF%D0%BE%D0%B3%D0%B0%D0%BB%D0%B8-%D0%BF%D0%B0%D0%BB%D0%B0%D0%B2%D0%BE", "text": "Фолк певицата Андреа буквално скъса синджира. Любимата на боксьора Кубрат Пулев не спира да качва провокативни кадри в социалните мрежи. На последния се виждат дори зърната на силиконката. Блондинката ежедневно сюрпризира фенове и приятели с полуголи снимки, с които радва очите на стотици мъже. От кадрите личи, че Теодора, както е истинското име на певицата, е в страхотна форма. Въпреки че преди време много хора я нападнаха заради излишните килограми, то към днешна дата изглежда, че русото изкушение е победило в борбата с мазнините. А вие какво мислите за палавите снимки на Андреа?      ", "date": "2018.08.17", "title": "Андреа се погали палаво"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/385670-%D0%B3%D0%B5%D0%BD%D0%B5%D1%82%D0%B8%D0%BA-%D0%BE%D1%82-%D0%BC%D1%83-%D1%80%D0%B0%D0%B7%D1%82%D1%8A%D0%BB%D0%BA%D1%83%D0%B2%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B8%D1%8F-%D0%BE%D0%B1%D1%80%D0%B0%D1%82-%D0%B7%D0%B0-%D0%BF%D1%80%D0%BE%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D0%B7%D0%B0%D1%89%D0%BE-%D1%81%D0%BC%D0%B5-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8-%D1%81-%D1%83%D0%BD%D0%B3%D0%B0%D1%80%D1%86%D0%B8%D1%82%D0%B5-%D0%B8-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5", "text": "Славянският принос в генофонда на съвременните българи е малък процент, казва в интервю пред \"Монитор\" генетикът от Катедрата по медицинска генетика в МУ.  - Г-жо Нешева, резултатите от ваше 8-годишно изследване показа, че като генотип сме отдалечени от траките, а сме най-близо до прабългарите. Това предизвика интерес в обществото. Ще се пренаписват ли учебниците?    - Донякъде да, но донякъде не. Защото част от данните, които получихме, показват, че съвременните българи, прабългарите и траките имат западна евразийска генетична структура. Това предопределя позицията на траките, на прабългарите и на съвременните българи. И в литературата, и в историята е писано за този западноевразийски произход на българите. Така че това, което ние потвърдихме, не е голяма изненада. Изненадващото от последните анализи беше балканската позиция на траките, тоест балканската локализация. Траките генетично са разположени между Западна Евразия, Изтока и Средиземноморието. Оттук са минавали много популации, които са повлияли върху генетичния материал на населението по нашите земи. Като цяло идва бронзовата епоха, когато е възходът на тракийската цивилизация, това довежда до формиране и следващите миграции. Още преди години споменахме, че изследванията ни сочат, че нямаме тюркски произход, не сме близкородствени до турци и алтайци.    - Излиза, че не сме славяни, така ли?     - Много малък процент е славянският принос във формирането на съвременните българи. Преобладаващ е прабългарският. До съвременните българи близки са унгарците, италианците, гърците. Интересното е, че унгарците се намират в интересна позиция между съвременните българи и траките. Тоест те са в някаква близост до траките, но и до съвременните българи и прабългари. Ние дори изготвихме генетична карта, сравнявайки информацията от траки, прабългари и съвременни българи. На нея се вижда генетичната позиция на тези популации. От нея наистина излиза, че до съвременните българи са близки унгарците, прабългарите и италианците. Докато до траките - словаците, чехите, австрийците. Това също показва евразийския характер на траките.    - Вие сте изследвали антични проби ли?    -Да, изследвахме проби от кости и зъби от прабългарски останки от 8-10-и век и тракийски материал. Тази година завършихме анализа на траките и правим обобщение на информацията. Тракийските проби са многократно анализирани, проверявани, те са датирани в период на 2-3 хил.пр. Хр. Данните за некрополите, от които взехме материалите, са описани в литературата. Ние по всякакъв начин сме удостоверили, че са от този период - и тук, и в Италия. Подробно е описан всеки един скелет.    - Защо от зъб и тазобедрена става? Тези проби са най-достоверни ли?     - В зъбите най-добре се запазва митохондриалната ДНК, която извлякохме, за да извършим анализа. - Точно така. Ние сме проследили унаследяването по майчин път и как се е предавало на поколенията. То е времево - от 2-3 хил. пр. Хр. до наши дни. Анализирахме по какъв начин се е повлиявало върху генетичния ни профил развитието на популациите по нашите земи.    - Вярно ли е, че сама сте пренасяли пробите с автомобила си до Италия?     - Да, така е. Нямаше никакви проблеми. - Защо там извършихте изследването, заради полученото финансиране ли? - Това изследване започна през 2010 година като тема на дисертацията ми за прабългарите и траките. Тогава с колеги се опитах да изолирам и анализирам митохондриалната ДНК. Тоест исках да проведа това изследване в България. Само че за съжаление ние нямахме условията, защото изискванията за работа с антични проби са много високи. Трябва да има много стерилни условия, сертифицирана и специализирана лаборатория, която е обзаведена по всички стандарти за работа. Такива лаборатории струват около 1 млв. евро. В тях не бива да се работи със съвременна ДНК, а само с антична. Тогава нямахме такава лаборатория и преценихме, че резултатите не са достатъчно достоверни, за да бъдат публикувани. Затова потърсихме лаборатория на европейско ниво.    - Казвате, че са се потвърдили изводите, които сте очаквали. Но все пак може ли да кажем, че това изследване е революционно?     - Това изследване е важно, изключително значимо за българския народ. С него ние доказваме неща, които са предполагани от историци, антрополози. Други неща пък отхвърляме, защото историята ни непрекъснато се пренаписва. Тук вече генетиката се намесва и потвърждава някои неща и отхвърля други. За първи път изследваме тракийски материал на 5000 години. До момента това не е правено дори на Балканите. Ние го направихме за първи път още през 2010 година. През 2015-2016 година пък надградихме резултатите. Разчетохме целия митохондриален геном на траките, използвахме най-новия биоформатичен софтуер за анализ, въведен от тази година за антични проби. Затова бих казала, че българите трябва да се гордеят с това обхватно изследване, което е от български колектив. Включени са и колеги от различни области на науката и различни страни, за да се изгради пълна картина, но все пак работата е върху наши проби.    - Какво следва оттук насетне?     - В момента подготвяме статия, която се надявам да излезе в елитното издание Nature. Моя статия бе публикувана там и през 2015 година. Летвата е много висока. Много малко българи имат публикации в това издание, така че и това си е повод за гордост. Статията е само за траките и тяхната специфика. След това ще обобщим всички данни, които имаме, и тази статия ще даде картина на тракийския генофонд, на прабългарите. Резултатите са сходни и няма изненади. Всъщност данните от 2012 година се потвърждават и сега. Ще покажем генетичната позиция на тези три групи, как са допринесли за формирането на съвременния генофонд, на балканския и европейския. Траките показват една генетична позиция между Изтока и Запада. Доказваме, че Балканите като цяло са били миграционен път, през който са минавали много популации и са повлиявали по някакъв начин върху генетичната ни структура през наши дни. Така че предстои още работа. Проблемът е, че липсва финансиране. Ние сме отворени за нови проекти. Вече се развиваме и в нови посоки. В момента работим по проект за столетниците, но обработваме данните и се надявам в най-скоро време да имаме резултатите и да ги представим.", "date": "2018.08.17", "title": "Генетик от МУ разтълкува изненадващия обрат за произхода на българите и защо сме най-близки с унгарците и италианците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385671-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D0%BA%D0%BB%D0%B5%D0%BF%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-%D0%B7%D0%B0%D0%B4%D0%B3%D1%80%D0%B0%D0%BD%D0%B8%D1%87%D0%BD%D0%B8-%D0%B3%D0%BB%D0%B0%D1%88%D0%B0%D1%82%D0%B0%D0%B8", "text": "Дъщерята на БГ Мадоф разпръсква в мрежата измислиците   Олигарсите за пореден път се активизираха, за да наклепат България зад граница. Отколешна цел на задкулисните играчи, отгледани под бащинското крило на Иван Костов и бандитската му приватизация, е да бъде рушен имиджа на държавата ни в чужбина. Целта на това родоотстъпничество пък е изпадналите от държавната хранилка олигарси, които вече се разследват заради престъпленията им, да се доберат отново до властта, за да се върнат на бял кон на трапезата и отново да трупат милиони на гърба на хазната и гражданите й.     В активното им мероприятие по стара традиция участват няколко основни звена – чуждо издание, което да се ползва за източник на медийната манипулация, Фабриката за фалшиви новини на олигарсите, която да разпръсне у нас задграничните лъжи и задължително   някой от „инфлуенсърите“ на задкулисието,   който да обстреля обществото с тезите, удобни на престъпните босове. Този път в ролята на задграничен глашатай на олигархията влезе френският анализатор Никола Тензе. В статия за брюкселското издание „EUobserver”, той откровено лансира отколешните тези на БГ олигархията, че инвеститорите у нас бягали заради лоша държавническа среда. Без да се позовава на конкретни доказателства (друг любим приом на задкулисието у нас – б.а.) Тензе достига нови висоти в манипулирането на обществото като твърди, че причина за мрачната картина, която рисува е „непрозрачния медиен пейзаж“ в България.      И веднага след това услужливо клепа единствената мярка, която в последните няколко години някой е предлагал с цел осветляване именно на медийната среда у нас – законопроекта, внесен от депутата от ДПС и наш издател Делян Пеевски и колегите му по група Йордан Цонев, Хамид Хамид и Велислава Кръстева. Промяната, предложена от народните представители, има за цел точно да се извадят наяве всички нетърговски практики, които се използват за финансиране (и съответно за оказване на влияние – б.а.) върху медиите у нас. И точно затова от момента, в който беше предложена, тя бе заклеймена светкавично от олигарсите у нас, а Фабриката им за фалшиви новини започна да върти чаркове в непрекъснат опит да смаже законопроекта, който би осветлил нелицеприятните връзки на нейните шефове.     Самият Тензе пък също не е случаен „анализатор“, осенен един ден от идеята да изследва медийната среда у нас. Мотивацията му може да бъде намерена в поредица от свързващи звена между чужденеца и един от олигарсите на Командира – забегналият зад граница подсъдим банкер Цветан Василев.     В битието си Тензе се подвизава на три фронта – политологията, анализите и т.нар. тинк-танкове, като във времето от 2010 до 2015 г. е в борда на на френския клон на Аспен институт – сдружение, близко и по възгледи и по кадри до Атлантическия съвет, свързващ Цветан Василев с бившия губернатор Бил Ричардсън. Именно Ричардсън стана двигател на абсурдния иск, внесен от банкера-беглец по акта „Магнитски“, като разследвания в медиите показаха, че тази подкрепа далеч не е безвъзмездна. Приятелството между бившия губернатор Бил Ричардсън и Василев се оказа струващо 5 млн. долара. Подобно на   Ричардсън, и Никола Тензе се подвизава като лектор на редица форуми,   като следващият ще е след няколко месеца във Варшава, където ще си прави компания с още поне две фигури от Атлантическия съвет, показва програмата на събитието. Още по-натрапчива става връзката между статията на Тензе и Василев на фона на факта, че сред първите „читатели“, които са започнали да разпространяват „анализа“ на Тензе в интернет, е не кой да е а шерката на БГ Мадоф – Радосвета Василева. Банкерското отроче, което също се укрива от правосъдието, е било толкова нетърпеливо да разпространи продукцията на французина, че я е ретуитнало ден преди материалът официално да бъде качен в сайта на „EUobserver”. Нещо като предварителна реклама на бъдещето творчество на Тензе. Друга проверка в интернет показва пък, че самият Тензе е фен на друг кадър на Фабриката за фалшиви новини – авторът на изданието на подсъдимия фармацевтичен бос Огнян Донев – Веселин Желев. Французинът е ползвал негов не особено-професионален кадър на премиерът бойко Борисов за друг материал, посветен отново на това да черни страната ни. Статията отново е публикувана в „EUobserver”, само че в началото на БГ председателството на Европа, когато олигархията отново се бе активирала да клевети държавата пред чужденците.  ", "date": "2018.08.17", "title": "Олигархията клепа България през задгранични глашатаи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385672-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%BF%D0%B0%D0%BA-%D0%B1%D1%8A%D0%BB%D0%B2%D0%B0-%E2%80%9E%D0%B4%D0%BD%D0%B5%D0%B2%D0%BD%D0%B8%D0%BA%E2%80%9D", "text": "Две фалшиви новини в два последователни дни избълва сайтът на Иво Прокопиев – „Дневник\", показа проверка на „Труд\". В понеделник „информационната\" агенция пусна манипулативен текст за проекта за ново рибарско пристанище във варненския кв. Аспарухово, със заглавие „Как морски плаж край Варна изчезна от кадастралните карти\". Във вторник „Дневник\" за пореден път публикува лъжа за развитието на зимния туризъм в материал, озаглавен „Министерският съвет обжалва съдебното решение за Пирин\". И двата материала са атака срещу правителството, като очевидната цел е дестабилизация на управлението. Първата фалшива новина касае проекта за ново рибарско пристанище на брега на варненския квартал „Аспарухово\". Според материала държавните институции са „изтрили\" част от плажа от кадастралните карти, за да може там да изникне пристанището. Основната теза на автора е, че на картите вече липсвало оцветяването на ивицата. Дописката е илюстрирана със снимка на премиера Бойко Борисов и кмета на Варна Иван Портних, а под фотоса има подигравателен текст. От Министерството на регионалното развитие обясниха в официална позиция, че информацията в кадастралните карти на района не е променяна. „Оцветяването не е част от кадастралната карта и кадастралната информация. То служи за онагледяване на специализираните данни и улеснение на потребителите на Кадастрално-административната информационна система (КАИС) на Агенцията по геодезия, картография и кадастър, която е само регистрационна. Информацията от КАИС няма силата на удостоверителен документ. Удостоверителни документи се издават от Агенцията по геодезия, картография и кадастър с подпис и печат\", написаха от МРРБ. В дописката „Дневник\" се позовава на организация, притеснената от липсата на оцветяване на картата.      За нея „Труд\" вече писа – Камарата на геодезистите в България (КГБ). Според информацията на официалния й сайт в нея членуват 5 души. Един от тях е близкият до „зелените\" и протестърите от „Да, България\" Йоан Каратерзиян, който е и председател на КГБ. Малката НПО няма нищо общо с представителната Камара на инженерите по геодезия (КИГ), създадена през 2006 година. КИГ дори се разграничава от КГБ. В „Дневник\" напоследък често се позовават на „достоверния\" си източник КГБ. Тази организация е много удобна на Иво Прокопиев, защото преповтаря тезите на така наречените „десни\" от коалицията „Демократична България\", в която са ПП „Зелените\", ДСБ на Атанас Атанасов и „Да, България\" на Христо Иванов. Трите партии се опитват да съборят правителството с лъжи, разпространявани от присъдружните им медии от кръга „Капитал\". В началото на седмицата Христо Иванов отправи тежки обвинения към кабинета за срива на Търговския регистър. Но разследване на „Труд\" разкри, че именно Иванов е сред виновниците за случилото се с ТР. Като правосъден министър от кабинета „Борисов 2\" той не разрешил отпускането на пари за компютърни лицензи, необходими за започването на работата на резервен център на ТР. А „Дневник\" никога няма да пусне новина, която не е удобна за „дясното\" обединение, тъй като то се появи под дирижирането на Прокопиев. По случая с Националния парк „Дневник\" както винаги лансира лъжите на „зелените\". Този път сайтът обяснява как юристите на кабинета са обжалвали решението на 3-членния състав на Върховния административен съд (ВАС), който на 27 юли отмени приетото от МС частично изменение на действащия План за управление на Национален парк „Пирин\". В дописката на сайта на Иво Прокопиев има следната лъжа – „Делото е разпределено на състав, председателстван от съдия Ваня Анчева от VII отделение на съда\". Пред „Труд\" юристи от ВАС обясниха, че информацията как делото е разпределено изобщо не отговаря на истината. Те разясниха, че жалбата е придвижена към оглавяващата VII отделение Ваня Анчева. Тя трябва да прецени дали обжалването е допустимо, след което ще изпрати резолюция до всяка от страните. Едва след като се изминат тези стъпки, ще бъде определен 5-членния състав на ВАС, който ще даде ход на делото, а решението му ще бъде окончателно.", "date": "2018.08.17", "title": "Фалшиви новини пак бълва „Дневник”"}
{"url": "http://www.classa.bg/%D1%81%D0%B2%D1%8F%D1%82/item/385673-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D1%8F%D0%B2%D0%B8-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0", "text": "Говорителят на турския президент Ибрахим Калън заяви, че нестабилността на турската лира спрямо щатския долар в последната седмица е била „овладяна\", добавяйки че спекулациите върху националната валута на Турция са били преодолени, пише електронното издание на турският вестник Hurriyet, цитиран от \"Фокус\". „С координацията на министъра (на търговията и финансите) Берат Албайрак беше дадено началото на план за действие. Средата, която би позволила спекулации около лирата, беше елиминирана\", заяви Калън в четвъртък след среща на министерския кабинет. Коментарите му идват, след като лирата започна да възвръща част от стойността си спрямо щатския долар, след като стигна до рекордно ниски нива през изминалата седмица. „Навлязохме в период на нормализация. Ще предприемем стъпки, за да го запазим\", добави Калън. „Всички канали отнасящи се до спекулациите и операции за заблуда върху лирата бяха затворени. Всички граждани, потребители, служители и производители трябва да останат спокойни. Ще преодолеем този процес със спокойствие и рационални стъпки, без паника\", заяви той. Калън цитира думите на президента Реджеп Тайип Ердоган преди срещата: „Турция ще преобразува тази криза в предимство\".", "date": "2018.08.17", "title": "Говорител на Ердоган обяви важна новина за турската лира"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385674-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B1%D0%BD%D0%B1-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Промени в Закона за Българска народна банка (БНБ) подготвят от Министерството на финансите. Целта на измененията е да се уверят европейските институции, че централната банка отговаря на всички директиви и условия за независимост. Проектът е изготвен на основата на оценката и препоръките за България, съдържащи се в докладите за конвергенцията на Европейската Комисия (ЕК) и на Европейската централна банка (ЕЦБ) и е публикуван на интернет страницата на министерството. По-конкретно, от МФ се съобразяват с препоръките член на Управителния съвет на БНБ да може да бъде отстраняван предсрочно от длъжността си при установен конфликт на интереси. От записаното в мотивите става ясно, че Законът за противодействие на корупцията и за отнемане на незаконно придобитото имущество, а преди това и отменения с него Закон за предотвратяване и установяване на конфликт на интереси, постановява, че при наличие на установен с влязъл с вила правен акт конфликт на интереси е налице основание за прекратяване на правомощията на управителя, подуправителите и другите членове на управителния съвет на БНБ. По този начин Законът за противодействие на корупцията и за отнемане на незаконно придобитото имущество въвежда едно допълнително основание за прекратяване на техните правомощия, освен двете основания, съдържащи се в член 14.2 от Устава, което не съответства на Договора и Устава. С оглед на това със законопроекта се предвижда допълнение на чл. 80 от цитирания закон, което да отстрани констатираните различия.  В момента Законът за БНБ не урежда възможност членовете на управителния съвет да обжалват решението за освобождаването си пред национален орган на съдебната власт. Към момента само управителят на БНБ има възможност да отнесе решението за предсрочно прекратяване на правомощията му за разглеждане пред Съда на Европейския съюз. С настоящите промени казусът се прецизира, тъй като анализ на МФ е показа, че това не може да става и пред Конституционния съд. Затова се предлагат промени в Административнопроцесуалния кодекс, с които обжалването да може да става пред Върховния административен съд. Към действащата в момента забрана БНБ да предоставя кредити и гаранции под каквато и да било форма, включително чрез придобиване на дългови инструменти, на Министерския съвет, на общините, както и на други държавни и общински институции, организации и предприятия, се добавят и службите и агенциите на ЕС и страните членки. С промените в закона се въвежда и правна интеграция на националната централна банка в Евросистемата (адаптиране на националното законодателство с оглед бъдещо въвеждане на еврото). По отношение на изискванията за правна интеграция на националната централна банка в Евросистемата, правната рамка следва да бъде подготвена и да влезе в сила към датата, на която държавата-членка с дерогация приеме еврото, поради което законопроектът не съдържа предложение за промени в тази област, става ясно от мотивите.", "date": "2018.08.17", "title": "Промени в Закона за БНБ подготвят централната банка за еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385667-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BD%D0%B0%D1%85%D0%BB%D1%83%D1%85%D0%B0-%D0%B2-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80", "text": "Трима мъже с маски на лицата нахлуха в къщата на бившия министър на туризма Бранимир Ботев във Варна. За нападението, станало преди минути, съобщи пред OFFNews самият Ботев. В къщата му, която е на метри от резиденция Евсиноград, по това време са били само майка му и децата му. Маскираните са прескочили оградата на двора, но още преди да влязат в сградата, синът му ги е видял и се е развикал. Вероятно, защото е чул виковете му, шофьор на автомобил е обърнал колата към двора, осветил е с фаровете нападателите и те са избягали, качвайки се в друга кола.     Ботев свърза нападението с остро интервю, което е дал преди 2 дни по телевизия България On Air, в което силно е критикувал министърът на туризма Николина Ангелкова за начина на концесиониране на плажовете по Черноморието. Беше нападение за сплашване, предполагам, че са искали да заплаят нещо, за да ме принудят да мълча, смята Ботев, който в момента е директор на престижния Европейски институт за стратегии и анализи. Утре ще дам пресконференция и заедно с това ще информирам всички посолства, защото няма да простя това посегателство върху семейството ми. Подробно ще разкажа цялата информация, която знам за концесионирането на плажовете, каза Бранимир Ботев.", "date": "2018.08.17", "title": "Маскирани нахлуха в къщата на бивш зам.-министър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385668-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81%D1%8A%D1%81%D0%B8%D0%BF%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC,-%D0%B7%D0%B0%D1%8F%D0%B2%D0%B8-%D0%B1%D1%80%D0%B0%D0%BD%D0%B8%D0%BC%D0%B8%D1%80-%D0%B1%D0%BE%D1%82%D0%B5%D0%B2", "text": "  В студиото на \"Денят ON AIR\" гостът уточни, че е отправил 7 въпроса към Ангелкова, но и думичка не му е отговорено. Той предполага, че темата се избягва, тъй като става въпрос за заинтересовани страни.  \r\n \"Четири години Ангелкова прави безобразия. Най-голям ръст има в градския туризъм. Културно-историческият туризъм дърпа. Но не благодарение на министър Ангелкова. Предстои ни да бъдем изпреварени от Албания и Македония, ако продължаваме така\", подчерта бившият зам.-министър.  \r\n \"В рамките на тези 4 години нищо не се направи за българския туризъм. Публичните богатства на държавата ги даваме на частни концесионери, за да ги използват. Съсипахме българският туристически продукт. Ние почти не ходим на Черноморието си\", заключи за финал Бранимир Ботев пред Bulgaria ON AIR. \r\n Прочети още на:  \r\n     Как изглежда туристическият сезон тази година между парещите надеждни и реалистичните очаквания? \"Престанах да вярвам на данните, които ръси Министерството на туризма. Ще вземе да се окаже, че за 4 години, два пъти се е покачил туризмът ни. Това не е вярно. Данните на Николина Ангелкова и световните организации много се разминават. Това е защото управляващите не искат да изведат реална статистика колко хора почиват в България. А това се прави защото тези пари отиват в нечий джоб\", категоричен бе бившият зам.-министър на туризма Бранимир Ботев.  ", "date": "2018.08.17", "title": "Администрацията на Ангелкова съсипа българския туризъм, заяви Бранимир Ботев"}
{"url": "http://www.classa.bg/%D1%81%D0%B2%D1%8F%D1%82/item/385666-%D1%82%D1%80%D1%8A%D0%BC%D0%BF-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BB%D0%B0%D1%89%D0%B0%D1%82-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%80%D0%B0%D0%BD%D1%81%D1%8A%D0%BD", "text": "Президентът на САЩ Доналд Тръмп заяви, че Вашингтон няма да плати нищо на Анкара за освобождаването на християнския пастор Андрю Брънсън, когото определи като \"голям патриот заложник\", предаде Ройтерс. \"Няма да платим нищо за освобождаването на невинен човек, но ще спестим от Турция\", заяви Тръмп в Twitter. Той поясни, че от години Анкара използва Вашингтон за своите цели. Пастор Брънсън, живеещ в района на Измир, беше арестуван през 2017 г. по обвинение във връзки със забранени организации. САЩ отправят резки критики към Турция във връзка с този случай и искат незабавното му освобождаване, припомня ТАСС, цитирана от БТА. Късно в четвъртък пък американският финансов министър  , ако задържаният американски пастор Андрю Брънсън не бъде освободен. „Планираме да предприемем допълнителни действия, ако те не го освободят бързо“, каза Мнучин на среща на кабинета на американския президент Доналд Тръмп. САЩ и Турция си наложиха взаимни мита в опит на Тръмп да накара турския президент Реджеп Ердоган да освободи Брънсън, който отрича обвиненията, че е бил замесен в опита за преврат срещу турския президент преди две години. Спорът заради Брънсън и другите противоречия между Вашингтон и Анкара бяха една от причините за срива на турската лира с 40% от началото на годината. Инвеститорите са притеснени и от влиянието на Ердоган върху паричната политика.  Курсът на лирата спрямо долара намаля след изявлението на Мнучин.", "date": "2018.08.17", "title": "Тръмп: САЩ няма да плащат за освобождаването на Брансън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385661-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%BF%D1%80%D0%B5%D0%B4%D0%BC%D0%B5%D1%82-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B2-%D1%83%D1%87%D0%B5%D0%B1%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0", "text": "Министерството на образованието въвежда в учебните програми за 11 и 12 клас предмета \"Гражданско общество\". В тези часове учениците трябва да се запознаят с гражданските права и свободи, върховенството на закона, разделението на властите и видовете избирателни системи. Те ще бъдат запознати с разликата между национализъм и патриотизъм, както и да различават видовете дискриминация. Промени ще има и в програмата по български език и литература. От романа на Алеко Константинов \"Бай Ганьо\" ще се изучава само главата \"Бай Ганьо журналист\". Това е промяна в първоначалната идея, според която трябваше да се учи само \"Бай Ганьо на гости\". Промените важат за програмата за 11 клас. В 12 клас произведението на Алеко Константинов вече няма да се изучава. В новите учебници влизат \"Крадецът на праскови\" на Емилиан Станев, комедията \"Балкански синдром\" на Станислав Стратиев и \"Ноев ковчег\" на Йордан Радичков. Целта на МОН е да се предприеме по-различен подход в преподаването на българска литература и произведенията да бъдат обединени в отделни теми. Новите учебни програми влизат в сила от учебната 2020-2021 година за 11 клас и година по-късно за 12 клас.", "date": "2018.08.17", "title": "Въвеждат предмет \"Гражданско образование\" в учебната програма"}
{"url": "http://www.classa.bg/%D1%81%D0%B2%D1%8F%D1%82/item/385662-%D1%84%D0%B1%D1%80-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D1%85%D0%B0%D0%BA%D0%B5%D1%80%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%BD%D0%B0%D0%B4-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B8-%D0%B2-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%BC%D0%B0%D1%89%D0%B0%D0%B1", "text": "От бюрото не съобщават детайли за атаката, но предупреждават, че се извършва чрез зловреден софтуер, който позволява кражба на данни и източване на средства от банковите сметки ФБР предупреждава за възможна хакерска атака над банкомати в световен мащаб. По информация на бюрото е възможно атаката да бъде задействана в следващите няколко дни и вероятно ще бъде насочена към малки и средни банкови институции, за които се предполага, че имат по-слаба киберзащита, предава Дарик.  От ФБР не съобщават детайли около произхода и характера на атаката, но предупреждават, че се извършва чрез зловреден софтуер, който позволява кражба на данни и източване на средства от банковите сметки.  Съветът към клиентите е да променят паролите и ПИН кодовете си, в случай, че не са го правили скоро, а към банковите институции – да обновят антивирусните си системи.   \r\n  ", "date": "2018.08.17", "title": "ФБР предупреждава за възможна хакерска атака над банкомати в световен мащаб"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385663-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B8%D1%82%D0%B5-%D1%84%D0%BE%D0%BD%D0%B4%D0%BE%D0%B2%D0%B5-%D0%B2%D0%B5%D1%87%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D0%BD%D0%B0%D0%B4-13-%D0%BC%D0%BB%D1%80%D0%B4-%D0%BB%D0%B2", "text": "В системата на допълнителното пенсионно осигуряване към 30 юни 2018 г. са акумулирани нетни активи на стойност 13,107 млрд. лева. Това е ръст от 11,8% спрямо година по-рано по същото време, показват данни на Комисията за финансов надзор (КФН). Сумата обхваща aĸтивитe зa yнивepcaлните, пpoфecиoнaлните и дoбpoвoлните фондове.  Бpoят нa ocигypeнитe лица ĸъм ĸpaя нa пoлyгoдиeтo cъщo нараства. Към края на юни общият брой на осигурените във фондовете е малко над 4,63 млн. души, като се увеличава на годишна база с 2,45%. Приходите на пенсионноосигурителните дружества през първото полугодие на 2018 г. възлизат на 92,7 млн. лв. и нарастват с 4,48 на сто в сравнение с отчетените приходи през съответния период на предходната година. Нетният финансов резултат на дружествата към 30 юни 2018 г. е в размер на 33,1 млн. лв.  ", "date": "2018.08.17", "title": "Пенсионните фондове вече управляват над 13 млрд. лв."}
{"url": "http://www.classa.bg/%D1%81%D0%B2%D1%8F%D1%82/item/385664-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%BE%D1%82%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B2-%D1%81%D0%B2%D0%B5%D1%82%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D1%81%D0%B8-%D1%81-%D0%BE%D1%89%D0%B5-11,6-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Най-богатото семейство в света стана с 11,6 млрд. долара по-богато, съобщава Bloomberg. Walmart обяви най-силните си продажби от над десет години в четвъртък, в резултат на което цената на акциите на компанията се повиши с 11% и увеличи състоянието на членовете на семейство Уолтън Алис, Джим, Роб, Лукас и Кристи. Тяхното колективно нетно състояние е нараснало до 163,2 млрд. долара към 9,35 ч. нюйоркско време, показва индексът на милиардерите на Bloomberg, който подрежда 500-те най-богати хора в света. Поскъпването на книжата на Walmart заличи загубите на семейството от началото на годината. Базираната в Бентънвил, щата Арканзас, компания съобщи, че продажбите в американските магазини на Walmart са нараснали с 4,5% в тримесечието до края на 31 юли. Това е над два пъти повече спрямо очакванията на анализаторите. Резултатите на компанията са слънчев лъч в иначе мрачните прогнози за физическите магазини за продажби на дребно, които са изложени на заплаха от търговци на дребно като собственика на Whole Foods Markets Amazon.com. Състоянието на семейство Уолтън зависи главно от акциите на Walmart. Семейството притежава около половината от веригата магазини за продажба на дребно чрез Walton Family Holdings Trust и холдинговата компания Walton Enterprises. Продажбите на хранителни стоки на Walmart, най-голямата верига магазини за продажби на дребно, постигнаха най-силния си ръст в последните години благодарение на подобряването на предлаганите пресни храни и по-големия брой онлайн поръчки.", "date": "2018.08.17", "title": "Най-богатото семейство в света увеличи състоянието си с още 11,6 млрд. долара"}
{"url": "http://www.classa.bg/%D1%81%D0%B2%D1%8F%D1%82/item/385665-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%B6%D0%B5%D0%BB%D0%B0%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D1%89%D0%B0%D1%82%D0%B8%D1%82%D0%B5", "text": "Турция и Съединените щати биха могли лесно да разрешат проблемите си, но не и при сегашния подход на Вашингтон. Това заяви турският външен министър Мевлют Чавушоглу, цитиран от ТАСС. По време на десетото съвещание на посланиците в Анкара Чавушоглу каза още, че Турция не желае проблеми с Щатите. Отношенията между двете страни се изостриха поради решението на президента Тръмп да въведе мита за внос на стомана и алуминий от Турция. Ключов се оказа и проблемът със съдбата на християнския пастор Андрю Брънсън, задържан в Турция за предполагаеми връзки с опита за преврат през 2016 г.", "date": "2018.08.17", "title": "Турция не желае проблеми с Щатите"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385657-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D1%8F%D1%82%D0%B0-%D0%BD%D0%B0-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%B8-%D1%80%D1%83%D1%81%D0%B8%D1%8F", "text": "По време на визитата си в Испания германският канцлер ясно набеляза следващата си задача: Европейският съюз трябва изцяло да преразгледа политиката си към бежанците. Руските теми също са в списъка с приоритети. Когато в средата на август Ангела Меркел пристигна за среща със своя испански колега Педро Санчес, стана дума, може би, за най-сложната точка от нейния актуален дневен ред: миграцията към Европа и уреждането на вътрешната миграция в ЕС, посочва „Дойче веле“ в свой материал, цитиран от БТА. Премиерът на Испания стана първият, който сключи с Германия двустранно споразумение за връщане на нелегалните мигранти. Сега Берлин може в срок до 48 часа да върне обратно в Испания бежанци, които вече са подали молба за убежище на испанска територия. Това двустранно споразумение само потвърждава убедеността на Меркел, че Дъблинският регламент е „нежизнеспособен“, което тя заяви по време на посещението си в Испания. В обкръжение на популисти Дъблинският регламент, който беше разработен от страните членки на ЕС през 90-те години, по идея трябва да отговори на въпроса коя страна носи отговорност за един или друг бежанец. На практика обаче молбите за убежище не се обработват по предвидения начин, а правата на мигрантите се нарушават. През 2015 г. и 2016 г. действието на Дъблинския регламент бе частично спряно, защото масовият наплив на бежанци доведе до бюрократична криза и парализа на цялата система за предоставяне на убежище. Испания заедно с Франция остана една от малкото страни в ЕС, където нито една от популистките партии не влиза в правителството. Това прави страната важен съюзник на Германия. Представители на тази постоянно намаляваща група страни ще се срещнат на 20 август с политиците от управляващите партии с дясна ориентация. На този ден в Австрия ще се състои неофициална среща на върха на ЕС. Австрия, където в управляващата коалиция влизат консерваторите от Австрийската народна партия (АНП) и десните популисти от Австрийската партия на свободата (АПС), сега е ротационен председател на Съвета на ЕС. Тя е и една от европейските страни, която води изключително твърда миграционна политика. За Меркел и Санчес участието в срещата на върха може да стане пътуване до бърлогата на лъва, където ще трябва да убеждават останалите правителства за необходимостта от нови споразумения със страни като Мароко и Либия, откъдето пристигат много, много мигранти. Тези страни очакват допълнителна подкрепа от ЕС, за да възпрепятстват по-нататъшното бягство на хора към Европа. Сложният разговор с Русия В списъка от нерешени проблеми на Меркел обаче има и още един, от съвсем различно естество: отношенията с Русия. В събота, на 18 август, руският президент Владимир Путин ще пристигне в Германия. Той ще се срещне с канцлера Меркел в замъка Мезеберг - резиденцията на германското правителство в Бранденбург, само три месеца след последната визита на Меркел в Сочи. Възможните теми за обсъждане са предостатъчно. По много въпроси между Германия и Русия съществуват сериозни разногласия, този разрив е особено забележим по отношение на конфликтите в Сирия и Украйна. Германия заедно с Франция се опитва да действа като посредник между украинското правителство и проруските сепаратисти, които контролират източната част на Украйна. Своя принос се старае да даде и ООН, водейки преговори за прекратяване на огъня. От началото на въоръжения конфликт в Украйна през ноември 2013 г. са загинали вече почти 10 000 души. Отворен обаче остава въпросът, как ООН може да контролира спазването на примирието. И още една, свързана с Русия сложна тема, която продължава да е създава главоболия за Меркел: газопроводът „Северен поток - 2“ с дължина 1200 километра, по който се планират директни доставки на руски газ в Германия. Този инфраструктурен проект продължава да предизвиква доста политически спорове. Критиците му заявяват, че по този начин Германия изпада в зависимост от руския газ и оставя на произвола на съдбата своите източноевропейски партньори, най-вече Полша и Украйна, през чиято територия досега минаваха доставките на газ. Американският президент Доналд Тръмп написа в Twitter, че това, видите ли, било несправедливо: Германия, намираща се под защитата на американски войски, да сключва икономически сделки с Русия. Но това не е толкова изненадващо, защото САЩ, разбира се, на драго сърце биха продавали на Германия втечнен природен газ собствено производство.", "date": "2018.08.17", "title": "Главоболията на Ангела Меркел: бежанците и Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385658-%D0%B2-%D0%BF%D1%80%D0%B0%D0%B3%D0%B0-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%E2%80%9E%D0%BF%D0%B8%D1%81%D0%BC%D0%BE-%D0%BE%D1%82-%D0%B1%D0%BE%D0%BC%D0%B1%D0%B0%D0%B9%E2%80%9C-%D0%B8-%D0%BC%D0%B0%D1%80%D0%BA%D0%B0,-%D1%80%D0%B0%D0%B2%D0%BD%D0%B0-%D0%BD%D0%B0-%D1%82%D0%BE%D0%BD-%D0%B7%D0%BB%D0%B0%D1%82%D0%BE", "text": "Специалисти, запалеин филателисти и милионери се събраха в Прага при откриването на Световното изложение за марки. Интересът на всички е насочен към „кралете на филателното изкуство“ „Розов Мавриций“ и „Небесносин Мавреций“ от прословутото „Писмо от Бомбай“.    Експонатът се показва публично за първи път. Богат колекционер, пожелал анонимност, е заплатил 2,5 млн евро за да бъде доставено бижуто от Швейцария в Чехия. „Писмо от Бомбай“ е било открито в края на 19 век. То е било адресирано до пастор от Англиканската църква, който ръководел Библейското общество на о. Мавриций.      Писмото е известно с двете марки в различен цвят и широка полоса за надписа. Още с откриването през 1897 г. писмото се превръща в най-уникалния филателен експонат. Редките пу публични появи оттогава са световно събитие. Въобще това е най-прославената пощенска „творба“ света. Първоначално „Небесносиния Мавриций“ е бил притежание на барон Филип Ферари де ла Реноте, който умира през 1917 г. Сменяли са се няколко собственици. В момента уникатът се счита за собственост на чешки милионер.   Барон Филп Ферари навремето не колекционирал просто марки, а купувал цели колекции. Така придобил и класьорите с редки екземпляри на барон Ротшилд. Част от тях са в Прага тези дни. В чешката столица може да се види и писмо, изпратено от о. Мавриций към Бомбай. На него са залепени две марки Розов Мавриций. През 1968 г. то е било продадено на аукцион в САЩ за еквивалента на 300 кг злато по онова време (днес стоността се изчислява на около 1000 кг злато). Изложението в Прага се охранява от десетки гардове и пециална техника. Част от ценните екзеплюри са зад бронирани стъкла. Камери заснемат всеки посетител и движението в залите.", "date": "2018.08.17", "title": "В Прага показват „Писмо от Бомбай“ и марка, равна на тон злато"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/385659-%D0%BD%D0%BE%D0%B2%D0%B0-%D1%82%D0%B2-%D1%81%D0%B2%D0%B0%D0%BB%D0%B8-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D0%BE%D1%82-%D0%B5%D1%84%D0%B8%D1%80", "text": "Нова телевизия спира предаването на Милен Цветков. Новината бе обявена в прессъобщение за акцентите в есенния тв сезон. Причините не се посочват. В късния часови пояс, на мястото на „Часът на Милен Цветков“, телевизията ще продължи излъчването на забавно съдържание, филми и сериали, съобразно предпочитанията на зрителите, посочени в актуалните проучвания на аудиторията, пише в съобщението. В края на миналия сезон Нова безпрецедентно спря едно от предварително анонсираните издания на предавания, в което трябваше да бъде обсъдена фалшивата новина за „гръцкия остров на Бойко Борисов“. Същата вечер телевизията излъчи запис на старо предаване, а самият водещ не коментира публично какво е довело до промяната. От „Нова Броудкастинг груп“ изпратиха и официална позиция за причините за решението: Нова Броудкастинг Груп определя програмната схема на телевизионните си канали на базата на детайлно проучване на зрителските интереси. Данните сочат, че в късните часове аудиторията на NOVA предпочита забавни продукции, филми и сериали. През есенния сезон телевизията ще заложи на такъв тип съдържание на мястото на „Часът на Милен Цветков“. Компанията отправи към водещия алтернатива за участие в друго предаване, но той избра да се раздели с NOVA. Нова Броудкастинг Груп благодари на Милен Цветков за дългогодишното сътрудничество, като остава отворена за бъдещи съвместни проекти. Съвпадение или не, но по идентичен начин изчезна от ефир водещата на „Здравей, България“ Ани Цолова. Тя също не се появи на екран след лятната си отпуска. Според прессъобщението, и в новата есенна схема митичното ново предаване, което Цолова уж подготвя, липсва. Припомняме, че след свалянето на водещата от телевизията обявиха, тя остава на работа в медията и готви свое предаване.", "date": "2018.08.17", "title": "Нова тв свали Милен Цветков от ефир"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385660-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B1%D1%83%D1%82%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Държавният глава въвлича страната в политическа криза Скандалите около президента Румен Радев не стихват. След като стана ясно, че арестуваният с Митьо Очите в Истанбул общински съветник от БСП Бенчо Бенчев е помагал в предизборната му кампанията, за да стигне до „Дондуков“ 2, както и че договорите, сключени с фирмата на Бенчев „Аркус“ за охрана на обекти на бургаските митници, са от времето на служебния кабинет на президента, на Радев му трябваха цели 10 дни да реагира. Вместо обаче да си посипе главата с пепел, той сее заплахи как следващия път, ако прави служебен кабинет, ще сменя чиновници.  И това не е нещо ново като поведение. Това означава, да го кажем директно, че президентът иска да въвлече страната в политическа криза без ясна представа как тази политическа криза ще бъде решена след това. Това е опасно, защото една политическа криза означава практически да спре икономическият растеж, да свали приходите в бюджета – така както се случи по време на последното служебно правителство. Само за три месеца приходите спаднаха и контрабандата се увеличи. И това не бива да звучи като обвинение към служебното правителство дори. Това се случва при почти всяка политическа криза. В този смисъл, ако алтернативата на сегашното управление е политическата криза – смятам, че това е единствената алтернатива, защото не виждам алтернатива в лицето на БСП и на ДПС, но хората в крайна сметка трябва да направят своя избор. Нека обаче не забравяме, че техният избор беше направен само преди година и три месеца. След президентските избори – това го подчертавам. След като господин Радев спечели президентските избори, ГЕРБ спечели парламентарните избори. И направи легитимно управление заедно с „Обединени патриоти“. Единствената алтернатива на това управление е хаосът. И аз смятам, че господин Радев работи за хаос. Но това вече е въпрос на негово решение и той носи своята политическа отговорност. Що се отнася до „тоталната чистка на кадрите на ГЕРБ“, която щял да прави Радев ,  не знам какъв е критерият да кажеш за някого, че е „кадър на ГЕРБ“. В държавната администрация работят държавни служители, хора на трудов договор и хора, които в крайна сметка вършат някаква работа. Ако за него цялата държавна администрация са „хора на ГЕРБ“ и тези държавни служители трябва да бъдат сринати, идеята е опасна, защото това означава да се върнем във времената на 90-те години, когато с всяко ново правителство държавната администрация беше прочиствана – имаше синя метла, червена метла. А в един момент преди управлението на ГЕРБ – 2003-2004 г., имаме все пак някаква традиция, включително и през Закона за държавния служител, с който се гарантира приемственост на опита в държавната администрация. Разбира се, че в държавната администрация има много кусури, но едно от постиженията на последните 15 години е, че тя не е била подлагана на сини, червени и на всякакъв вид метли. Ако президентът иска да върне времената на „метлите“ в администрацията, мисля, че това е крайно безотговорно и ще унищожи позитива, който е натрупан през последните години. Това не са хора на ГЕРБ. Както се видя в конкретните случаи, за които той говори, става въпрос за хора, които работят в държавната администрация през последните 20 години, преди изобщо ГЕРБ да бъде създаден. Важното е, че в държавната администрация работят хора с всякаква политическа принадлежност и това е нормално. И така и трябва да бъде. Ако президентът иска в държавната администрация да работят само хора, които не харесват ГЕРБ или са против ГЕРБ, то това ми прилича на някакъв вид комунизъм! Само партийни членове на БСП вероятно трябва да работят там?! ГЕРБ са 1 милион и 100 хиляди души избиратели. И президентът това трябва да го знае. Може би една част от тях дори са гласували за него. Ако той е срещу тези хора, ще усети много лесно и тяхното отношение върху себе си. Защото ГЕРБ не е само Бойко Борисов или само министрите, или само депутатите от ГЕРБ. Това са тези хора, които той по конституция е длъжен да представлява и да обединява. Към хората на ГЕРБ трябва да добавим и онези 400 000 души, които са гласували за „Обединени патриоти“. Те също са част от българския народ. Ако той си представя българския народ само като членската маса на БСП, значи сме в ситуация, в която имаме президент с нереалистична представа за политическия живот. Скандалите около Бенчев и Митьо Очите поставят поредица от въпроси. Първо, и двата казуса възникнаха от средите на БСП. Не знам защо Радев изля гнева си върху ГЕРБ, при положение че ГЕРБ нямат нищо общо с първия казус, свързан с евентуалната подкрепа на Бенчо Бенчев за президентската му кампания. Това беше казано и аз държа да го подчертая – това, че е имало такава подкрепа, беше казано от члена на ИБ на БСП, на централното ръководство на социалистите, един Атанас Зафиров. Това нито аз съм го казал, нито някой от ГЕРБ. Така че, ако Радев има нужда от обяснение, смятам, че не би трябвало да се обръща към Сметната палата, а към централното ръководство на БСП на „Позитано“ 20. Защото оттам твърдят, че Бенчо Бенчев е участвал в президентската кампания. Това, че в Сметната палата не е регистрирана подкрепа от Бенчо Бенчев, е по-притеснителното. Защото ако е имало подкрепа, БСП трябва да обясни в какво се е изразявала. Може би е разнасял флаери по улиците. И е лепил плакати вероятно. Но те да кажат каква е била подкрепата, защото действително в регистъра на Сметната палата няма регистрирано дарение от него. Ако той е помагал с пари, означава, че подозренията, че са съществували черни каси, се потвърждават. Социалистите са получавали очевидно пари и за местните избори. Член на ръководството на БСП–Бургас и общински съветник каза, че Бенчев е давал по 20-30-50 хиляди лева, след което централното ръководство на БСП каза: „Няма регистрирани такива дарения по закон.“ Което ги прави незаконни! А Бенчев каза, че не е вярно, че е дал 50 хиляди лева, а е дал много повече. Нали разбирате, че този разговор е в рамките на БСП, а ние, всички останали, само стоим отстрани и изразяваме подозрение, че ако всичко, което БСП казва, е вярно – означава, че те имат черни каси, които употребяват по време на избори или в извънизборни ситуации. А когато има черни каси, има поемане на неясни ангажименти към неясни среди. Защото в крайна сметка Бенчев беше арестуван заедно с човек, осъждан за наркотрафик. А в тази ситуация връзките стават сложни! И когато член на централното ръководство на БСП казва, че същият Бенчев е участвал в кампанията на президента, президентът би трябва да се обърне към партията, която го е издигнала, и да я пита вярно ли е това и в какво се изразява тази помощ. Не изключвам президентът да не е знаел. Но не виждам защо той се обръща към Сметната палата и към ГЕРБ. Вторият казус – с договорите. Този договор, който предизвика президента да каже, че ще има тотална чистка, ако има ново служебно правителство, беше развят по време на пресконференция на БСП, а не на ГЕРБ. Откъде го извадиха този договор?! След което се оказа, че договорът, тази обществена поръчка, е бил приключен по време на служебния кабинет. Аз не виждам пак участие на ГЕРБ в тази драма. Ако президентът и БСП имат някакви неизяснени отношения – финансови, политически и комуникационни, те имат достатъчно канали за комуникация помежду си, за да излязат с някаква консолидирана позиция. Не виждам каква е вината на ГЕРБ нито за единия, нито за другия казус. Истината е, че ударите срещу президента – и по двата казуса, дойдоха от БСП.  ", "date": "2018.08.17", "title": "Румен Радев бута Борисов"}
{"url": "http://www.classa.bg/%D1%81%D0%B2%D1%8F%D1%82/item/385656-%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B6%D0%B5%D0%BD%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%BD%D0%B8%D1%82%D0%BE-%D0%BC%D1%8A%D0%B6,-%D0%BD%D0%B8%D1%82%D0%BE-%D0%B4%D0%B5%D1%86%D0%B0", "text": "Все повече южнокорейски жени избират да не се омъжват, да нямат деца и дори да се впускат във връзки с мъжете. С най-ниската раждаемост в света, населението на Южна Корея вече започва да се свива и това ще продължи, освен ако нещо не се промени. Плановете за деца и семейство не влизат в плановете на много жени. Джанг Уен-хуа е една от тях. \"Не искам физическата болка при раждането. Освен това едно дете би повлияло изключително негативно на професионалното ми развитие\", споделя тя.  Подобно на много млади хора в свръхконкурентния пазар на труда в Южна Корея, Джанг Уен-хуа, художник на уеб-комикси, се труди твърде много, за да остави настрана всичко постигнато в името на семейство и любов. \"Вместо да съм част от семейство, бих искала да бъда независима да живея сама и да постигна мечтите си\", казва тя. И много други млади жена са на нейното мнение. За тях семейството и кариерата са две, взаимно изключващи се фактора. В Южна Корея има закони, които предпазват младите жени от дискриминация заради забременяване или заради това, че просто са в подходяща за това възраст. Според местни профсъюзи обаче това е само на думи, а на практика дискриминирането продължава. Историята за Чои Мун-йонг, която живее в едно от западните предградия на Сеул, е изключително добра илюстрация на проблема. Когато казва на шефа си, че очаква дете, реакцията му е повече от шокираща. \"Когато детето ти се роди, то ще стане твой основен приоритет, а компанията ще дойде на второ място. Така че ще те попитам, можеш ли все още да работиш?\", заявява той, след което няколко пъти повтаря този си въпрос с назидателен тон. Тъй като тя не напуснала, както той очаквал, шефът й решил да я принуди. Тя работи като данъчен счетоводител по това време. В един от най-натоварените периоди на годината, той започнал да я затрупва с огромни количества работа, повече отколкото давал на колегите й. Когато тя се оплакала, той й заявил, че й липсва отдаденост към работата. В един момент напрежението на работното място се оказало твърде голямо. \"Крещеше ми. Аз седях в стола си и на фона на всичкия този стрес изведнъж цялото ми тяло беше обхванато от конвулсии. Не можех да си отворя очите. Колегите извикаха линейка и бях отведена в болница\", разказва Чои Мун-йонг. В болницата лекарите й казват, че стресът е предизвикал признаци на спонтанен аборт. За щастие бебето било спасено. Когато обаче се върнала на работа след седмица в болница, тя почувствала, че шефът й прави всичко възможно тя да напусне. \"Мисля, че има много случаи, в които бременни жени се притесняват да обявят иначе щастливото събитие пред колегите и началника си. Трябва да помислите много сериозно, преди да обявите бременността си\", коментира Чои и споделя, че много нейни колежки и приятелки нито имат деца, нито планират такова нещо за себе си. Южна Корея се слави с културата си на работохолизъм. Упоритост в офиса, оставане след края на работното време и пълна отдаденост на компанията - такива неща са повод за гордост в страната и на тях се отдава икономическия й възход за последните 50 години, в които от развиваща се икономика, тя се превърна в един от най-развитите пазари на света. Според Джанг обаче ролята на жените в тази икономическа трансформация често се пренебрегва. \"Икономическият успех на Корея до голяма степен зависи множеството работници във фабриките, чийто труд се заплаща изключително ниско. На такива позиции по това време са назначавани предимно жени. Освен това жените трябва да се грижат за дома и семейството, докато мъжете могат просто да излязат и да се съсредоточат върху работата\", казва тя. Сега жените все по-често се занимават с професии, които допреди 10-15 години са били запазени само за мъже. Не е рядкост и екзотика вече жена да заема управленска позиция. Но въпреки тези бързи социални и икономически промени, нагласите към жените в офиса се променят доста бавно. В Южна Корея от жените се очаква най-вече да обгрижват и мотивират мъжете, които на свой ред да постигат разни неща. Иначе казано - твърде много хора са убедени, че ролята на една омъжена жена е вкъщи при децата и при родителите на съпруга си. \"Има много случаи, когато дори жената да има работа като се омъжи, когато има деца, грижата за тях да се превръща почти изцяло в нейната отговорност\", казва Джанг. Според Организацията за икономическо сътрудничество и развитие средно мъжете в Южна Корея прекарват по около 45 минути на ден в неплатен труд - работа вкъщи, грижа за деца, пазаруване и т.н. При жените това време е пет пъти повече. Затова и много жени си казват, че всички тези неща просто не са за тях и отказват да имат семейство и деца. И тук не става въпрос само за брака. Те дори не искат да се срещат с мъже. Една от причините за това е рискът от порно отмъщение - нещо, което е голям проблем в Корея. Недоволните мъже, които не намират в лицето на една жена перфектната съпруга, защото тя иска кариера, решават да си отмъстят за това като качват интимни снимки в интернет. Друг фактор е и домашното насилие. Корейският институт по криминология публикува резултатите от проучване, проведено миналата година, показва как 80% от запитаните мъже признават, че са проявявали насилие спрямо жената до себе си. Всичко това дава своето отражение и върху голямата картина. Делът на браковете е стигнал историческо дъно - 5,5 брака на 1000 души, сравнено с 9,2 на 1000 през 1970 г. Това обаче не е само срив на доверието в браковете - изключително малко деца се раждат и при двойките, живеещи без брак. Допълнително с това само в Хонконг, Малайзия и Молдова на жените се падат по толкова малко деца - едва 1,2 според данните на Световната банка. Още един фактор, който отблъсква младите от брака са цените. Въпреки че държавното образование е безплатно, конкурентният характер на училищното образование означава, че от родителите се очакват да плащат допълнително, за да изпъкват децата им на фона на останалите и да са след това те да се котират на трудовия пазар. Всички тези съставки се съчетават, за да създадат нов социален феномен в Южна Корея: поколението Сампо. Думата \"сампо\" означава отказа на човек от три неща - взаимоотношения, брак и деца. Според Джанг обаче единственият начин това да се промени е културата на тоталната мъжка доминация да умре. Преди това тя е готова да понесе всичко, включително неразбирането на родителите й и останалите от предишните поколения, но да е самостоятелна.", "date": "2018.08.17", "title": "В Южна Корея жените не искат нито мъж, нито деца"}
{"url": "http://www.classa.bg/%D1%81%D0%B2%D1%8F%D1%82/item/385651-%D1%82%D1%80%D1%8A%D0%BC%D0%BF-%D0%B2%D0%BD%D0%BE%D1%81%D0%BD%D0%B8%D1%82%D0%B5-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D1%81%D1%82%D0%BE%D0%BC%D0%B0%D0%BD%D0%B0%D1%82%D0%B0-%D1%89%D0%B5-%D1%81%D0%BF%D0%B0%D1%81%D1%8F%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%82%D0%BE%D0%BC%D0%B0%D0%BD%D0%BE%D0%B4%D0%BE%D0%B1%D0%B8%D0%B2%D0%BD%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F", "text": "Американският президент Доналд Тръмп заяви, че новите мита, които е разпоредил срещу вноса на стомана от Китай и други страни, ще спасят емблематичната стоманодобивна индустрия в страната, която е в опасност от затваряне. Тръмп смята, че конкуренцията, с която ще се сблъскат американските компании поради неговото решение, ще бъде решена \"вътрешно\" в бъдеще, съобщава The Wall Street Journal.   Държавният глава призна, че някои хора могат да се оплакват, че в краткосрочен план цените на стоманата ще са малко по-високи, но увери, че в крайна сметка тези разходи ще паднат и че мерките, които е наредил, ще запазят една индустрия, важна за национална сигурност. Конкуренцията, каза той, ще бъде \"вътрешна, както е било преди, когато наистина имахме стомана, а US Steel беше най-добрата ни компания\".   Някои производители на стомана са увеличили производството си в резултат на митата, докато други, особено от Съединените щати, продължават да разчитат в голяма степен на вносни метали. От друга страна, производителите на стомана от други страни произвеждат голямо количество специализирани продукти, които американците не произвеждат и според експертите, цитирани от The WSJ, едва ли ще се стигне до тези сегменти дори след тези нови протекционистки мерки.   През март президентът на САЩ нареди мита от 25% върху стоманата и 10% върху алуминия, внесен от Китай и няколко други страни, включително Русия, Индия, Япония и Турция. В края на май мярката бе разширена и за Европейския съюз, Канада и Мексико, които първоначално бяха освободени от митата.", "date": "2018.08.17", "title": "Тръмп: Вносните мита върху стоманата ще спасят американската стоманодобивна индустрия"}
{"url": "http://www.classa.bg/%D1%81%D0%B2%D1%8F%D1%82/item/385652-national-interest-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B5-%D0%BE%D1%82%D0%B8%D0%B2%D0%B0%D1%82-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%E2%80%94-%D1%82%D0%B5-%D0%B2%D0%B5%D1%87%D0%B5-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D1%81%D0%B5-%D0%B7%D0%B0%D0%BA%D1%80%D0%B5%D0%BF%D1%8F%D1%82-%D1%82%D0%B0%D0%BC", "text": "Светът на дипломацията не търпи празнини и Русия стремително запълва вакуума в Близкия Изток, останал след САЩ, пише The National Interest. Както отбелязва списанието, през последните години Москва, сключвайки договори за доставка на оръжие и ядрени реактори, а също участвайки във войната в Сирия, започна да играе ключова роля по много регионални въпроси, което доведе до това, че даже съюзниците на Вашингтон започнаха да променят своя политически курс. Четири десетилетия след като Съединените щати до голяма степен съумяха да изтласкат Съветския съюз от Близкия Изток и започнаха да играят там главната роля, Русия възстановява своите загубени позиции. Процесът на излизане на Вашингтон от региона започна още при Барак Обама, при Тръмп той само се ускори. „Ако всичко върви така и занапред, Русия може скоро да изтласка САЩ“ - пише The National Interest. Нарастването на влиянието на Москва се вижда из целия регион – от Мароко до Иран. Такъв обрат, който влиза в рамките на комплексната стратегия на Владимир Путин за връщането на Русия на статута на велика държава стана резултат от изкусна дипломация, подкрепена от готовността да се продава оръжие и ядрени реактори на всички желаещи. По времето, когато вниманието на света беше съсредоточено върху иранската ядрена програма, Русия получи влияние върху две опасни тенденции в региона: върху надпреварата в обикновеното въоръжаване и върху опитите на някои страни да получат ядрени реактори. Що се отнася до последните, то стремежът да се снабдят с реактори отразява напълно законното желание на държавите да си осигурят енергия, но според мнението на The National Interest, в Близкия Изток „гражданските“ ядрени програми имат печалната тенденция да се трансформират във военни. Американските съюзници в региона сега се стараят да не се осланят изцяло на Вашингтон за обезпечаване на сигурността си. Въпреки, че всички те приветстват по-твърдата политика на Тръмп, белезите, останали от слабата, според тях политика на Обама, все още се обаждат. Нещо повече, „уникалният“ характер на Тръмп им внушава безпокойство по повод на това, може ли да се доверяват на Америка. Затова за сега съюзниците на Вашингтон с занимават с търсене на резервни варианти. Недоволството на Египет по повод на недостатъчната, според него поддръжка на режима на Мубарак от страна на Америка, а също въвеждането на санкции по отношение на оръжейните доставки, доведе до подобряване на отношенията между Кайро и Москва. През 2017 година Русия и Египет сключиха сделка за доставка на четири ядрени реактора. Освен това бяха възстановени и военните връзки, които доведоха до продажбата на нови модели изтребители, ударни въртолети и комплекси С-300. От момента на изтласкването на Съветите от Египет в началото на 70-те, тази страна стана опорен пункт на американската политика в региона. Като резултат, това доведе до формирането на основания за трите взаимно свързани стълба на близкоизточната политика на Вашингтон. До този момент САЩ се стремяха към създаване на умерен проамерикански лагер от арабски държави, противостояли на регионалните „негодници“ като Ирак, Иран и Либия и накрая работеха по арабско-израелското мирно регулиране. В този контекст сближаването на Кайро и Москва е сериозен удар по позициите на САЩ. В течение на няколко десетилетия отношенията между Саудитска Арабия и Америка в много отношения се изграждаха на неписания договор: сигурност в замяна на гарантирани доставки на нефт. През 1991 година Вашингтон даже влезе във война за да защити Ер Рияд. Сега саудитците „капризничат“: в резултат от първата в историята визита на краля на Саудитска Арабия в Русия, беше подписан договор за доставка на С–400 и противотанкови ракети. Освен това Русия и Саудитска Арабия, съвкупния нефтен добив на които е 20% от световния, стигнаха до съглашение, което позволи да се вдигнат световните цени на черното злато. В хода на „минималистичната“ намеса на Русия в сирийския конфликт бяха задействани само две ескадрили, И въпреки това Москва спаси „режима“ на Асад при това практически без да заплати нищо. Прогнозите на Обама относно това, че Сирия ще стане „руски Виетнам“ се оказаха безпочвени, констатира списанието. Русия стана водещ играч на сирийското поле, осигурявайки си продължително присъствие в тази страна след като Дамаск се задължи да предостави на Москва възможност да разгърне на нейна територия въздушни и морски бази. Тази държава, сама по себе си не твърде важна за САЩ, стана възел от най-сериозни регионални проблеми, такива като конфронтацията между сунити и шиити, войната срещу ИД*, „експанзионизма“ на Иран и възможния конфликт между Тел Авив и Техеран. Позициите на Русия в Сирия и придават тежест във всички тези въпроси. В същото време излизането на Вашингтон от иранската ядрена сделка тласна Иран още по-близо до нейната отдавнашна съюзничка Русия. Иран разчита на Москва за да заобиколи американския санкционен режим и недопускане на всякакви военни действия срещу него. Русия вече достави на Иран С-300, а също и ядрен реактор, който може да остане далеч не последен. Що се отнася до Турция, този член на НАТО, който в течение на много десетилетия заемаше антируски позиции, също се сближава с Москва. Освен това Анкара, съдейки по всичко, ще получи комплексите С-400, въпреки решителните протести на съюзниците от блока. При все това интерес към С-400 проявяват също Мароко, Бахрейн и Катар. Освен това Русия подписа голяма оръжейна сделка с Обединените арабски емирства и разглежда възможността за получаване на морски бази в Либия. В същото време Москва подписа съглашение за сътрудничество в ядрената сфера с Тунис. Освен това Русия предложи на Ливан да сключи голям договор за доставка на оръжие, а също изпитва интерес към създаване на нейна територия на въздушни и морски бази. Русия „открито си сътрудничи с „Хизбола“ в рамките на сирийския конфликт. Освен това, както счита списанието, „Хизбола“ сега има руско оръжие, доставяно чрез Сирия или Иран. Успоредно с това Русия също преуспя в уреждането на връзките с Израел. Загубата на влияние на САЩ в Сирия и излизането от иранската ядрена сделка доведоха до това, че Русия стана ключов играч за Тел Авив, тъй като вероятността от конфликт между Тел Авив и „Хизбола“ и/или Иран, или с Иран заради неговата ядрена програма, в голяма степен зависи от Русия. За това говори факта, че само за последните две години премиер министърът на Израел Бенямин Нетаняху посети Москва десет пъти. Светът на дипломацията не търпи празноти и Русия стремително запълва вакуума, останал след САЩ. Възстановяването на главната роля на САЩ е възможно, но за това е необходимо в политиката на Америка да се внесат три важни промени, счита списанието. Първо, Вашингтон трябва най-накрая да разработи стратегия за Сирия. Такъв избор, разбира се не е прост, но примерът на Русия доказа, че САЩ могат да играят къде по-голяма роля, без да осъществяват голяма намеса. Второ, САЩ трябва да изработят разбираем политически курс по отношение на Иран, който ще се заключава не само в капризните излизания от ядрените сделки без проработване на други варианти освен въвеждане на санкции. Трето, Америка трябва, запазвайки близките си съюзни отношения с Израел или да се опита да постигне пробив във въпроса с палестинците, или да вземе решение за урегулиране на конфликта, което да не изостри обстановката още повече. „За съжаление, шансовете, че това ще се случи при Тръмп са ниски. Русия се върна в Близкия Изток – и те най-вероятно ще останат там“ – прави извод The National Interest.", "date": "2018.08.17", "title": "National Interest: Руснаците не отиват в Близкия Изток — те вече успяха да се закрепят там"}
{"url": "http://www.classa.bg/%D1%81%D0%B2%D1%8F%D1%82/item/385653-%D0%BC%D0%B0%D0%BB%D0%BA%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BA%D1%83%D1%85%D0%BD%D1%8F-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F", "text": "Авторът на статията Маргарет Венте, един от най-известните и влиятелни журналисти в Канада е родена и е получила образованието си в САЩ. Води колонка във вестниците, наблюдател, редактор на редица делови издания, притежател на висши национални премии и награди в областта на средствата за масова информация и т.н и т.н. Накратко, глас на мейнстрийма. Както всички канадци, аз много се интересувам от американската политика. И както мнозинството канадци аз изпитвам силна алергия към Доналд Тръмп. Естествено, аз искам да победят демократите. Г-жа Окасио-Кортес е изгряваща зведа на демократите. Тя е млада, ярка, латино. През юни тя победи кандидата на истеблишмънта на предварителните избори в Ню Йорк, което я прави вероятен победител в предстоящата борба за място в конгреса през ноември . Тя поставя в задънена улица кандидатите на демократическата партия в предстоящата борба за място в конгреса през ноември. Тя поставя в задънена улица кандидатите на демократическата партия в цялата страна – даже в най-дълбокия Канзас. Г-жа Окасио-Кортес принадлежи към новата плеяда социалисти вътре в демократическата партия. Демократическите социалисти на Америка призовават към създаване на „хуманистичен обществен строй на основата на обществения контрол над ресурсите и промишлеността, икономическото планиране, справедливото разпределение, феминизма, расовото равенство и нерепресивните отношения“. Левите интелектуалци се търкалят в краката й, а Там Перес, председателят на Националния комитет на Демократическата партия я нарича „бъдещето на нашата партия“. Мишел Голдберг, наблюдателят на Ню Йорк Таймс е също неин поклонник. Тя пише, че г-жа Окасио-Кортес и новата плеяда социалисти-милениали, които тя представлява, връщат партията към живота. Само те, според Голдберг могат да неутрализират токсичната отрова, каквото представлява Тръмп. Не е важно, че светът, който те искат да построят прилича на късния Съветски съюз, само без изправително-трудовите лагери. Те твърдят, че имат чистота на помислите, която са загубили старите демократи. Прогресивното крило на партията, което включва Елизабет Уорън, Кирстен Джилебранд, Камала Харис и Кори Букер реагира на травматизиращата победа на Тръмп. За съжаление, реакцията се оказа неправилна. Те не разбраха, че са претърпели поражение на изборите през 2016 година, защото имаха ужасен кандидат, който не можа да стигне до обикновените избиратели от средната класа. Напротив, те стигнаха до заключението, че Демократическата партия трябва да стане още по-лява. А това означава повече икономически популизъм, повече права за имигрантите, повече политика на идентичност. Може ли такава партия на победи Тръмп – не е важно колко е отвратителен той? Не мисля. Например, в неотдавнашното изследване NBC/Wall Street Journal направи допитване до избирателите, какво мислят за кандидатите на двете партии: разбират ли или не разбират проблемите, вълнуващи мнозинството американци. Процентът, считащи, че демократите „не са в тренда“ подскочи от 42 през 2016 до 56% днес. При това мнението на хората за републиканците практически не се е променило (59% през 2016 и 57% днес им отказват адекватност). С други думи, демократите сега се възприемат от избирателите също, както и републиканците. Нещо повече. Както пише Томас Едсол в Ню Йорк Таймс, демократическия елит и обикновените хора ги вълнуват съвсем различни проблеми. Елитите се грижат за правата на хомосексуалистите, джендърното и расово равенство. Избирателите в много по-голяма степен се тревожат от тероризма, престъпността, данъците, дефицита, свободата на вероизповеданията и имиграцията. „Грубо казано, има огромна пропаст между приоритетите на демократическия елит, който определя партийната политика и приоритетите на широката общественост“ - пише Едсол. Изглежда демократите на нищо не са се научили от 2016 година. Те все още не знаят защо загубиха. И това означава, че ние трябва да се надяваме, че Тръмп ще победи сам себе си, а това е малко вероятно. Ето моят безплатен съвет към демократите. Направете почивка във вашите войни за култура. Забравете за правата на трансджендърите в тоалетните. Престанете да лепите етикети на всички. Започнете за разнообразите да хвалите Съединените щати, вместо да ги осъждате като расистки ад. Действайте така, като че ли правата на американците значат за вас не по-малко, отколкото правата на нелегалните имигранти. Отдалечете социалистите от сцената. И ако обичате, ако обичате, намерете такъв кандидат за президентските избори през 2020 г., на когото могат да повярват обикновените хора. Или това е твърде трудно за вас?", "date": "2018.08.17", "title": "Малко американска вътрешнополитическа кухня: ситуацията в Демократическата партия"}
{"url": "http://www.classa.bg/%D1%81%D0%B2%D1%8F%D1%82/item/385654-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D1%81%D1%8A%D1%80%D0%B1%D0%B8%D1%8F-%D0%B8-%D0%BA%D0%BE%D1%81%D0%BE%D0%B2%D0%BE-%D0%B5-%D1%80%D0%B5%D0%B6%D0%B8%D1%81%D0%B8%D1%80%D0%B0%D0%BD%D0%BE", "text": "Двустранните отношения на Балканите никога не са само двустранни \"На Балканите двустранните отношения никога не са само двустранни. На везните и на двете страни са поставени много сериозни интереси, ангажименти и много сериозни въпроси за отстъпка и това усложнява решението.\" Това каза в предаването \"12+3\" д-р Бисер Банчев от Института по балканистика към БАН в коментара си за   и спорове между Косово и Сърбия. Той анализира предложението на косовския президент за \"корекция\" на границата със Сърбия:  \"В стандартния ритъм на преговорите, които започнаха април 2013 година (от споразумението, което отвори вратата за решаването на големите проблеми), на 4 и 5 август трябваше в Косово да бъде изработен уставен документ, който да определи правомощията на Сдружението на сръбските общини. Очевидно и двете държави не са готови да се споразумеят по този въпрос и нямаше как официално да го обявят. Затова се намериха доста други поводи и напрежения, които аз считам, че са малко режисирани, защото и двете страни трябва да направят много сериозни компромиси и все още общественото мнение от двете страни на границата (това, което наричаме граница) не е готово. Подозирам един стандартен политически подход да се създаде максимално напрежение и умора сред общественото мнение, та накрая с благодарност да бъде прието каквото и да е решение.\" Банчев цитира коментари, че \"ако до пролетта се намери решение, сръбският президент, косовският президент и ръководителят на европейската външна политика Могерини следва да бъдат предложени за Нобелова награда.\" Въпреки спънките Банчев смята, че преговорите ще продължат: \"Има случаи, когато в международните отношения, когато самото продължаване на преговорите е успех. И това със сигурност ще бъде отчетено\".", "date": "2018.08.17", "title": "Напрежението между Сърбия и Косово е режисирано"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385655-%D0%BC%D0%B5%D1%80%D0%B0-%D1%81%D0%BF%D0%BE%D1%80%D0%B5%D0%B4-%D0%BC%D0%B5%D1%80%D0%B0", "text": "1. Джамбазки \"тръка револвера, ке го праща БеСеПето в село Невратово\";  \"Де се е чуло и видело ракията да пиеме со пари!?\", пита Каракачанов; пиарка-байрактарка си вее глупостта и ветър я брули на бел конь.       Тъй изглеждат \"войводските\" новини напоследък.   Най-обичат самоназначените \"войводи\" от ВМРО да поучават, да назидават, лекции по история да четат и да \"го тръкат револвера\", първи патриоти да изобразяват и родолюбци единствени. Има обаче едни мрачни, подгизнали от кръв събития в българската история, които ВМРО заобикаля на пръсти и се Богу моли народонаселението да е толкоз изтъпяло, че да не знае, да не помни и да не пита. А който знае, помни и пита, \"ке го лапне месечината\" и \"ке го пратат в Невратово\".   Ванчето Михайлов, \"иконата\" на ВМРО, на три пъти праща убиец на дядо ми Георги. Първата вечер отишъл, па се върнал; втората вечер отишъл, па се върнал; на третата вечер похлопал и рекъл: \"Бай Георги, пратен съм да те убивам\", а дядо: \"Влез да пием по едно вино\". Какво са говорили не знам, обаче убиецът си тръгнал с думите: \"Бай Георги, не съм те намерил\". Не случил Ванчето на убиец. Някъде докъм 1996-97 г. и аз получавах хабери през един вестник относно \"месечината\" и като как \"ке ме пратат в Невратово\", ама се не подписваха, та не можах да ги поканя барем на едно вино.   Както и да е.   Сега - няколко въпроса от неудобната история. 2.        Кой съучаства в преврата на 9 юни 1923 г.? ВМРО.  Кой уби на 14 юни 1923 г. министър-председателя Александър Стамболийски? ВМРО. По-точно - Цанков заповядва на ген. Вълков, той - на кап. Харлаков, операцията ръководи Славейко Василев, убийците са от ВМРО, още по-точно - четата на онова неграмотно, нечленоразделно животно Величко Велянов-Чичето. Режат Стамболийски парче по парче - носа, ушите, пръстите, отсичат дясната му ръка и го бият с нея през лицето, накрая му отрязват главата...   Кой уби на 16 август 1923 г. Райко Даскалов, български посланик в Прага? ВМРО. По-точно - Йордан Цицонков.   Кой уби на 30 октомври 1923 г. д-р Никола Генадиев? ВМРО. По-точно - Димчо Стефанов (братовчед на Йордан Цицонков) и Димо Джузанов, по нареждане на ген. Иван Вълков и Военния съюз. Защо? Защото отказва да влезе в Демократическия сговор, защото освобождава 300 арестувани земеделци и комунисти, които трябва да бъдат изклани като животни в казармите на Първи пехотен полк и защото защитава (безплатно при това) плевенските участници в Юнското въстание.    Кой уби на 26 юни 1924 г. Михаил (Милан) Грашев, следовател по делото за убийството на д-р Генадиев? ВМРО. Защо? Защото нарича ВМРО мафия, покровителствана от Двореца.  Кой уби на 14 юни 1924 г. народния представител Петко Д. Петков? ВМРО. По-точно - Георги Каркалашев по личната заповед на ген. Иван Вълков. Каркалашев е заловен на местопрестъплението, легитимира се с полицейска карта, пускат го, после го арестуват, през октомври го осъждат на смърт, заменят присъдата с доживотна, а след три месеца го освобождават.  Кой уби на 31 август 1924 г. Тодор Александров? ВМРО. По-точно - Щерю Влахов и Динчо Вретенаров.  Кой организира Горноджумайското клане и уби на 12 септември 1924 г. 193-ма души от лявото крило на ВМРО? Главорезите на Ванче Михайлов с пълното съдействие на военния министър ген. Вълков и на вътрешния министър ген. Русев. Ген. Вълков вдига граничната стража и 14-а македонска дружина (около хиляда души), армията обкръжава града - не за да предотврати клането, а за да го гарантира. В екзекуторската група, за срам и позор, се включват и синовете на две легендарни личности - Кирил Дрангов, син на полковник Борис Дрангов, и Кирил Пърличев, син на Григор Пърличев. Само в хотел \"Париж\" са открити 137 гилзи. Оцелелите - ранени, полуживи, потънали в кръв, търсят спасение при армията - убиват ги на място. В следващите няколко дни клането продължава в София, Пловдив, Петрич, Мелник, Неврокоп.      Кой уби на 13 септември 1924 г. адвокат Владислав Ковачев? ВМРО. По-точно - Мирчо Керкедиков, осъден на 15 г., после на смърт, после помилван от цар Борис ттт.  Кой уби на 13 септември 1924 г. народния представител Димо Хаджидимов? ВМРО. По-точно - Владо Черноземски, довереният екзекутор на Ванче Михайлов, заловен и осъден на смърт, присъдата не е изпълнена, неизвестно защо, отскубва се от полицейския конвой, неизвестно как. Ванчето ще го препоръча на своя всесърдечен приятел, създател и фюрер на Усташите, хърватските нацисти - Анте Павелич, той пък ще го назначи за инструктор по терора, на 9 октомври 1934-а, на крайбрежния булевард \"Ла Канебиер\" в Марсилия Черноземски ще убие краля на Югославия - Александър т Караджеордевич, и ще бъде съсечен от един полицай.   Кой уби на 5 май 1925 г., във Виена, в Бургтеатър, посред пето действие на \"Пер Гинт\" Тодор Паница? ВМРО. По-точно - годеницата на Ванчето, Мелпомена Кърничева, наричана Менча.  Кой уби на 26 май 1925 г. Георги Шейтанов? ВМРО.  Само за времето от отрязаната глава на Стамболийски до атентата в \"Св. Неделя\" политическите убийства в България са над 250. От тези над 250 убийства 3 са доказано извършени по решение на Военната организация на БКП. Това е \"червеният терор\".  Останалите 247 (и повече) политически убийства са дело на глутницата на Цанков, Вълков, Русев, офицерите от Трета секция на Военното министерство и ВМРО. Без да слагаме в кървавата сметка разстреляните, посечените, обесените, удавените в шлепове комунисти и земеделци през Юнското въстание и Септемврийското. Според чуждата преса те са над 10 000. Но това не е терор. Това е апотеозът на демокрацията.  Официалният, легитимираният чрез ЗЗД държавен тероризъм, дивашките репресии, масовите арести, истеричната цензура, архибеззаконията на властта, бруталната полицейщина, демонстративните разстрели по улиците на леви политици, неописуемият садизъм на ВМРО - това са мегатонове страховит политически експлозив, зареден от Цанков и неговата глутница безнаказани и недосегаеми държавно овластени убийци.   Този експлозив не може да не се взриви. Той затова е струпан. И куполът на \"Св. Неделя\" ще хвръкне във въздуха. 3.  Без никакво участие в никакъв атентат, без никаква вина, без да са посегнали на ничий живот, без съд и присъда, в разстояние на няколко месеца, ще \"изчезнат безследно\" около 30 хиляди комунисти, земеделци, работници, селяни, интелектуалци, леви офицери, от тях - 6 хиляди само в София. Така свидетелства през 1932 г. бащата на Гео Милев - Мильо Касабов, в своя разтърсващ разказ \"Неотговорни фактори\":  \"Те се появиха като хунта за мъст... И се втурнаха по домовете, и извлачиха жертвите си със силата на властта... А вземените от домовете им не виждаха вече бял свят. Никакъв съд над никого не се произнесе, никаква присъда над никого... Против всякакъв закон и гаранциите на конституцията за сигурността на живота бидоха избити десетки хиляди с най-ужасни средства... Тази система на най-отвратителна подлост може да скрои и проведе само един роб, един страхливец, един тилови герой, който е получил безотговорна и неограничена власт....  В страната се развихриха събития от властвуващите, в които погинаха около 30 000 невинни като жертви на \"неотговорни фактори\". Оттогава \"неотговорни фактори\" е въведено понятие в езика ни за изразяване на ужас и безумие, на подлост и скверност, на безчовечност и зверство...   Делото на \"неотговорните фактори\" е подло и мерзко и то задълго взема връх, скова и изпълни с ужас и трепет сърцата...   Неужели в България нямаше управници умни да не допуснат този позор за народа ни? Отговорът е - нямаше такива управници. Всички мълчаха като риби при изтреблението на невинни...   През втората половина на май 1925 г. \"неотговорни фактори\" погубиха сина ми Георги - поета Гео Милев...\".  Емил Вандервелд, външен министър на Белгия, говори за 18 000 убити; парламентарната комисия на Лейбъристката партия - за 20 000 убити или изчезнали; в книгата \"Какво се върши в България\" Чарлз Мос, американски журналист, пише: \"На 22 април, шест дни след атентата, в затворите бяха хвърлени 30 000 души\". За броени дни (по официални данни на Военното министерство) само в София, Пловдив и Варна са арестувани над 27 000.   Колко загиват в черните нощи на белия терор? Цар Борис признава за \"хиляди жертви\", външният министър - за 5000 убити само през Септември`23, главният секретар на МвНР - за 3500 \"плюс-минус хиляда\" (така де, какво са някакви хиляда човеци!), Цанков говори за \"стотина убити учители\", ген. Вълков - за \"25 убити комунисти\"... Скромно. И отново Цанков, пред \"Нойе Фрайе Пресе\": \"За съжаление изчезнаха няколко души и повече не се намериха\". Още по-скромно. 4.  Само в София, само за 10 нощи са убити 500 души. Избиват ги във Военното училище, в тV Артилерийски полк, в Гвардейския полк, в т Пехотен полк... Разстрелват, душат, премазват, посичат. Брутално, свирепо, кръвожадно, с опиянение... Всяка екзекуторска група включва офицер от Трета секция, шофьор, \"майстор-примкаджия\" и \"облаци\".   Кои са \"облаците\"?  Това са наемните убийци на ВМРО. По-точно - на чичко Величко. Грамадното, неграмотно туловище с гробовен глас, идещ от преизподнята, е същият \"войвода\" Величко Велянов с неговите колачи, които заклаха Александър Стамболийски...  Убийците имат \"норма\" -  50 души на нощ. Всяка нощ. И колко нощи продължава този ад? \"Месец-два\", казва един от палачите. \"3-4 месеца\", казва друг. Небрежно. Според бюлетина на Дирекцията на полицията адът продължава и лятото, и есента, и до края на 1925-а, и след това. Офицерите изпълняват своя \"патриотичен\" дълг, а всеки \"облак\" получава по 50 лева \"хонорар\" на нощ. 50 убити - 50 лева. За главата на Гео Милев - 1 лев. За главата на Йосиф Хербст - 1 лев. За всяка светла глава - 1 лев. Толкова струват светлите глави и храбрите сърца в страната на несъществуващия фашизъм.     И една мрачна, зловеща кавалкада снове в нощта - \"Форд\"-ът на офицерите, 7 леки коли за касапите на чичко Величко, и камиони разнасят трупове, натъпкани в чували... Убийците, скрити в безлунните сенки, заравят още топлите тела в подготвени трапове край Илиенския форт, край Слатинската река и край Драгалевската, зариват ги с камари боклуци и мятат отгоре някое мъртво куче, та никой да не доближава тая смрад...  \"Цялото земно кълбо е наводнено с новини от България. Това нещастно царство на фаталните Кобурзи си спечели славата на земя, която по ежедневно случващите се в нея ужаси надхвърля всичко, което някога се е виждало и чувало на Балканите\", ще напише Иво Андрич.  \"За тази България, която е най-патетичният кръг на Балканския ад, методичното задушаване на всякакъв стремеж към свобода се превръща пред очите на всеки в подтискаща тишина - тишината на гробища... България е земя на ужаса, адът на Европа, мъртвите са навсякъде\", ще напише Анри Барбюс.   Мъртвите са навсякъде...   Захвърлени в ями, ровове, изкопи, трапове, канавки, хендеци, траншеи, пресъхнали кладенци; заровени в ниви, лозя, градини, пясъци, оврази, речни подмоли... 5.   Виола Каравелова, прекрасната, изящна Виола, тича от участък в участък и от министерство в министерство; Виола, обезумялата от мъка Виола, броди като привидение в бялата си сватбена рокля, на която е закрепила снимката на Йосиф Хербст, и пита \"Къде е Йосиф? Къде е мъжът ми?\"... А официозът \"Демократически сговор\" отговаря с един безграничен, отмъстителен, тържествуващ цинизъм: \"Госпожо, ние не сме пазачи на вашия съпруг!\"  Съсипаният Мильо Касабов изпраща телеграма след телеграма, заявление след заявление, молба след молба - до Вълков, до Цанков, до парламента, до всеки депутат, до министрите, до военния прокурор; и три молби до Борис ттт, до неговото \"чувствително и милостиво сърце\"; и във всяко писмо повтаря, повтаря, повтаря - за Дойран, за шрапнела, отнесъл дясното око и част от черепа; за това, че Гео е поет, а не престъпник; и едно безкрайно, жестоко, раздиращо бащино стенание: \"Къде е синът ми Гео?\"... За да получи безчувствен отговор от канцеларията на \"чувствителното сърце\"; за да чуе вледеняващите думи на ген. Вълков: \"Аз се разпоредих за него!\"...   Хиляди майки, бащи, братя, сестри, деца, съпруги тичат от участък в участък, от казарма в казарма, от министерство в министерство; пишат отчаяни писма до царя, до Цанков, до парламента...   Държавата е потънала в кръв, мрак, ужас и покруса...  А Цанков държи френетични речи:   \"Европа ни цени много! Защото ние успяхме да смажем на Балканите хидрата на болшевизма. В нашата почтеност има ли някой дързостта да се усъмни? Тя беше всеобщо призната... Нас ни обвиняват, че сме прибягвали до брутални средства. Ние не само не сме искали, но и сторихме всичко, за да спрем насилията! И ги спряхме! Нима затова сме \"най-кървавото и най-насилническото правителство\"?!... Нас ни обвиняват в насилие?! Това е прекалено!... Обвиняват ни като реакционери, искат ни сметка за изчезнали. Аз отговарям само на въпроса: \"Запазихме ли държавата?\" Да! Нас не ни смущава никоя сянка. Ние сме чисти в своята съвест. Нас и историята ще оправдае. Защото вършехме подвизи в защита на България!... Да, мене ме клеймят като тиранин, затова че кърваво потуших комунистическите бунтове. Само при силуета на моята сянка треперят от ужас, защото аз не се шегувам и не пипам с меки ръкавици. Аз изпълних дълга си в защита на държавата!...\"  Антон Страшимиров подрежда в кървав стълб имената на 35 погубени публицисти, поети, писатели, издатели, редактори. Екатерина Каравелова изпраща на княгиня Евдокия списък с имената на 151 избити и изчезнали комунисти и земеделци. Това е частица от ужаса.   Списъците са безкрайни, една върволица имена - на хора, на градове, на села, на избити в казарми и полицейски участъци, избесени по пътищата, посечени със саби, разпрани с щикове...Вестникът не е разтегателен, не мога нито да ги изпиша, нито да ги опиша. 6.  Но идва ред на още въпроси:  Кой вилнее в Горноджумайско, Неврокопско и Разложко?   Кой съдейства безотказно на Цанковата власт?   С кого властта съгласува своите безчинства?   На кого полицията предава арестуваните комунисти и земеделци?  Кой организира касапницата в Градево през август 1925 г.?   Кой организира касапницата в Крупник през юли 1925 г.?   Кой организира касапницата в Дъбница през май 1925 г.? Кой и с какви правомощия арестува в Дъбница 300 комунисти и земеделци? Кой ги инквизира зверски 40 дни? Кой нарича това беззаконно зрелище законно следствие? Кой \"държи в течение\" Вътрешното министерство? Кой получава инструкции и сведения от Дирекция на полицията и Военното министерство? Кой си е присвоил правото да съди? Кой хвърля живи хора в пещите за хляб? Кой превърна Арнаудовата къща в Дъбница в \"Кървавата къща\"? Кой превърна Дъбница в първия фашистки крематориум в Европа? Кой разстреля, обеси, посече, удуши, изгори 120 комунисти и земеделци в Дъбница? Кой е този съюзник, съратник и събандит на българския фашизъм? Кой?   Отговорът на всички тези въпроси е само един - ВМРО.  Тези акции на ВМРО (и не само те) са съгласувани с Министерството на вътрешните работи и народното здраве. Смъртните присъди са утвърдени от Ванче Михайлов. 7.  Някой от ВМРО да се е почувствал неловко, поне малко? Не.  Някой от ВМРО да е признал, че всичко това е било? Не.   Някой от ВМРО да се е извинил? Не.   Някой от ВМРО да се е покаял? Никога.  Чии следовници се смятат ВМРО?  За чие наследство - политическо и морално - претендират ВМРО?  На Гоце и Яне? Или на Ванче Михайлов и чичко Величко?   За каквото и да претендират, отговорът е ясен - Ванчето и чичко Величко.  А ти, Джамбазки, не \"тръкай револвера\" и не ми разправяй как ке ме пратиш в Невратово. Не ми продавай вехти ванчемихайловистки номера. Не на мен. Моите предци са Георги Дърев и Димо Хаджидимов от Горно Броди, дето сега се казва Ано Вронду. А ти, Каракачанов, пий си ракията - со пари или без пари, както дойде. И си озапти пиарката-байрактарка, щото е глупавка, милата.              ", "date": "2018.08.17", "title": "Мера според мера"}
{"url": "http://www.classa.bg/%D1%81%D0%B2%D1%8F%D1%82/item/385647-%E2%80%9E%D1%81%D0%B5%D1%81%D1%82%D1%80%D0%B0%D1%82%D0%B0%E2%80%9C-%D0%BD%D0%B0-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%8F-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA-%D0%B2-%D1%81%D0%B2%D0%B5%D1%82%D0%B0-%D0%BF%D0%BE%D0%B4%D0%BB%D1%83%D0%B4%D1%8F%D0%B2%D0%B0-%D0%BC%D1%80%D0%B5%D0%B6%D0%B0%D1%82%D0%B0", "text": "\"Най-красивият престъпник в света\", Джеръми Мийкс, изглежда намери достоен съперник в женско тяло, който подлуди потребителите на интернет през последните дни. Някои дори забелязаха известно сходство във външния вид на \"двама красиви престъпници\", и нарекоха момичето \"сестрата\" на бившия затворник и вече фотомодел.   Според акаунта Mugshot Baes в Twitter, където е публикувана снимката на момичето, тя е арестувана за шофиране с изтекъл срок на лиценза за правоуправление и няма други престъпления.   \"Не е виновна за това, че е толкова гореща\", пише потребител на мрежата. \"Бих я взел на автостоп в колата ми\", пише друг.", "date": "2018.08.17", "title": "„Сестрата“ на \"най-красивия престъпник в света\" подлудява Мрежата"}
{"url": "http://www.classa.bg/%D1%81%D0%B2%D1%8F%D1%82/item/385648-frankfurter-allgemeine-%D0%B2-%C2%AB%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D0%B1%D0%B5%D0%B7%D1%87%D0%B8%D0%BD%D1%81%D1%82%D0%B2%D0%B0%D1%82%D0%B0%C2%BB-%D0%BD%D0%B0-%D1%81%D0%B0%D1%89-%D1%80%D1%83%D1%81%D0%B8%D1%8F-%D0%B7%D0%B0%D1%81%D1%82%D0%B0%D0%BD%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F", "text": "На преговорите в Анкара министрите на външните работи на Русия и Турция подложиха на рязка критика политиката на САЩ, а също санкциите и наказателните мита, които Белият дом неотдавна въведе против двете страни, съобщава Frankfurter Allgemeine. Освен това ръководителят на турското МВнР Мевлют Чавушоглу поиска от Вашингтон да сложи край на „епохата на безчинствата“. Москва застана на страната на Анкара, пише Frankfurter Allgemeine. „ пояснява немският вестник. На пресконференцията след двустранната среща в столицата на Турция ръководителите на руското и турското външнополитически ведомства Сергей Лавров и Мевлют Чавушоглу подложиха на рязка критика политиката на санкции и наказателни мита, които Вашингтон неотдавна въведе срещу двете страни, отбелязва Frankfurter Allgemeine. „  - заяви в хода на пресконференцията след преговорите със своя турски колега в Анкара министърът на външните работи на Руската Федерация Сергей Лавров. „  - добави ръководителят на МВнР на Русия. На свой ред министърът на външните работи на Турция Мевлют Чавушоглу поиска от Вашингтон да сложи край  . Според турското външнополитическо ведомство, в света Съединените щати ще бъдат уважавани само в случай, че  . Миналата седмица САЩ въведоха нови санкции както срещу Русия, така и срещу Турция. В случая с Анкара ръководителят на Белия дом повиши наказателните мита за внос на стомана и алуминий от Турция наведнъж два пъти, което доведе до рязко падане на курса на турската лира, напомня Frankfurter Allgemeine.", "date": "2018.08.17", "title": "Frankfurter Allgemeine: В «епохата на безчинствата» на САЩ Русия застана на страната на Турция"}
{"url": "http://www.classa.bg/%D1%81%D0%B2%D1%8F%D1%82/item/385649-%D1%81%D0%B0%D1%89-%D0%B8-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%BD%D0%BE%D0%B2-%D0%BF%D0%BB%D0%B0%D0%BD-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8%D1%82%D0%B5", "text": "Военни и полицейски представители от Мексико се срещнаха в сряда в Чикаго с агенти на DEA за борба с наркотиците от САЩ и други представители на полицията, за да търсят нови начини за борба с трафика на наркотици.   Както беше съобщено от мексиканския главен прокурор, двете страни са достигнали \"безпрецедентни стратегически споразумения\" в борбата с този вид организирана престъпност, сред които фокусирани стратегии, за да атакуват финансовите структури на престъпни групи.   Той подчерта прилагането на \"строги мерки във всички вериги на добавена стойност, свързани с трафика на наркотици и сътрудничество на всички нива, за спиране притока на оръжия в Мексико и подобряване на процедурите за екстрадиция и прехвърляне на затворници между двете страни\".   За постигането на тези цели бе договорено да се създаде екип, базиран в Чикаго и подкрепен от мексиканското правителство, който да разследва както местните, така и международни банди, насочен специално към мексиканските картели.   Патриша Ескамила-Хам, експерт по сигурността, отбраната и организираната престъпност, обаче заяви, че представените стратегии не са ефективни. \"Не само че не са нови, но се доказаха като неуспешни, те просто ни казват, че ще продължат да правят същото\", казва тя.", "date": "2018.08.17", "title": "САЩ и Мексико договориха нов план за сътрудничество в борбата с наркотиците"}
{"url": "http://www.classa.bg/%D1%81%D0%B2%D1%8F%D1%82/item/385650-%D1%87%D0%B5%D1%80%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%8F%D1%82-%D1%84%D0%BB%D0%BE%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%B8%D0%BC%D0%B0-%D1%81-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%81%D1%82%D0%BE%D0%B8-%D0%BD%D0%B0-%D0%BD%D0%B0%D1%82%D0%BE", "text": "Американците продължават на устройват провокации в Черноморската акватория. Техният есминец „Карни“ влезе в Черно море, присъединявайки се към своя “събрат“ „Рос“. Разбира се, в Москва незабавно реагираха на тази крачка, наричайки я неприличаща на действия, които биха способствали за снемане на напрежението в региона. Естествено, американците се правят на ударени. Те обясниха своята внезапна визита уж с желанието да поддържат сигурността на съюзниците на САЩ. Но, разбира се всички разбират, че те просто нажежават обстановката в региона, освен това, кого поддържат в Черноморската акватория? Едва ли турците, с които всичко върви към конфронтация. Така че тук, по-скоро те изразяват подкрепата си за Украйна, която в последно време стана много агресивна. Президентът на Независимата Пьотр Порошенко и украинските генерали мечтаят за провеждане на фактически силови и военни операции на Азовско море. За Украйна е разбираемо – разложението е в реактивен стадий, а за Щатите, намеренията им са напълно очевидни... Но Черноморският флот на РФ винаги има с какво да отговори на НАТО! Така, на въоръжение флотът има шест съвременни подводници от проекта „Варшавянка“, те имат добро противокорабно ракетно-торпедно въоръжение и бонус – малко шум. В бъдеще се очаква увеличаване броя на подводниците в акваторията. От надводните кораби в Черноморската акватория има флагман – гевардейският ракетен крайцер „Москва“, който в годините на СССР носеше името „Слава“. Този проект се оказа толкова успешен, че и сега може да противостои на съвременните кораби. Разбира се възрастта му се обажда, затова в момента съдът преминава модернизация. Но и най-новите фрегати, разбира се постъпват на въоръжение на Черноморския флот: сред тях са Адмиралите – Есен, Григорович, Макаров. Скоро ще има още Адмирали – Корнилов, Истомин и Бутаков. Не трябва да се забравя и за новите ракетни катери, миночистачи и кораби на противодиверсионните сили. И черешката на тортата ще стане, разбира се, авиацията. За Черноморския флот тя е съсредоточена в западната част на Крим. На въоръжение са СУ-24, към които добавиха СУ-30СМ. Тренировките и бойното обучение преминават на комплекса НИТКА практически всеки ден. Сумирайки всичко гореказано виждаме, че Черноморския флот на РФ действително има с какво да отговори на НАТО. Отчитайки факта, че сега върви дълбока модернизация на флота, нашите морски защитници ще станат непобедими. Даже американските есминци няма да бъдат за тях сериозна заплаха.", "date": "2018.08.17", "title": "Черноморският флот на Русия има с какво да противостои на НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385646-%D0%B2%D0%B0%D0%B6%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B2%D1%81%D0%B8%D1%87%D0%BA%D0%B8,-%D0%BA%D0%BE%D0%B8%D1%82%D0%BE-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D0%BD%D0%B8-%D0%B2-%D0%BE%D0%BB%D0%B8%D0%BC%D0%BF%D0%B8%D0%BA-%D0%B8-%D0%B7%D0%B0-%D1%81%D0%B0%D0%BC%D0%B8%D1%82%D0%B5-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%B4%D1%80%D1%83%D0%B6%D0%B5%D1%81%D1%82%D0%B2%D0%BE%D1%82%D0%BE", "text": "„Имаше индикации от май месец за фалита на „Олимпик“. Всички брокери предупреждавахме клиентите си. От 9 май на сайта на КФН имаше и съобщение“, съобщи Кунова. „Гражданската отговорност е една социална застраховка“, напомни тя и заяви: „Не трябва да се търси най – евтините застраховки“. „Много от 200-те хиляди полици на клиенти на „Олимпик“ са на разсрочено плащане. Много малко са тези, които са платени изцяло“. „Застрахователният пазар в България е абсолютно стабилен, всички останали компании са регистрирани в България и имат абсолютно отговорно поведение“, поясни Кунова. Тя разясни и как трябва да действа пострадалият от застрахован в „Олимпик“ и съответно застрахованият. „Всеки, който е пострадал от виновен, който е застрахован в „Олимпик“ Кипърският гаранционен фонд гарантира 100% изплащане. Такъв е законът. Пострадалите трябва да се обърнат към Кипърския гаранционен фонд. А тези, които имат застраховки в „Олимпик“ и полиците им ще са прекратени в петък, трябва да се насочат към офисите на компанията и да пуснат искане за сторно сметка“, обясни Кунова.", "date": "2018.08.17", "title": "Важна информация за всички, които са пострадали от застраховани в \"Олимпик\" и за самите клиентите на дружеството"}
{"url": "http://www.classa.bg/%D1%81%D0%B2%D1%8F%D1%82/item/385641-android-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-%D1%80%D0%B0%D0%B7%D0%BA%D1%80%D0%B8-%D0%BD%D0%B0-%D1%85%D0%B0%D0%BA%D0%B5%D1%80%D0%B8%D1%82%D0%B5-1-7-%D0%BC%D0%B8%D0%BB%D0%B8%D0%BE%D0%BD%D0%B0-%D0%BF%D0%B0%D1%80%D0%BE%D0%BB%D0%B8-%D0%B8-%D0%B3%D0%BE%D0%BB%D0%B8", "text": "Не е тайна, че услугите в Google Play са пълни с приложения, продавани на двойки и родители, които искат да шпионират любимите си хора. И често тези инструменти се използват в злоумишлени взаимоотношения и се инсталират от насилника на телефона на жертвата, без негово знание. Това, което не всеки знае, е, че, в допълнение към тези, рекламирани способности за нарушаване на неприкосновеността на личния живот, в смартфоните има много основни и шокиращи уязвимости, които могат лесно да позволят на някого да шпионира телефона, само чрез пускане на съответния софтуер, информира Forbes.   Според списанието, най-обезпокояващият пример е приложението, наречено Couple Vow, което разкри на трети страни 1,7 милиона пароли на свои потребители. Така, всеки, който има достъп до акаунта, може не само да получи цялата информация за местоположение, смс-и и разговори на всеки, когото проследява, но и цялото съдържание, изпратено чрез функцията за съобщения на приложението. Това вече се е случило и в някои случаи откраднатите данни включват дори голи изображения.   Теча е бил открит от учени от Fraunhofer институт за технологии и сигурност на информацията (SIT), със седалище в Германия, които представиха своите констатации на конвенцията DEF CON, която се проведе в Лас Вегас.   Според изследователите, всичко, което е било необходимо, е да се поискат данните от сървъра на приложението, използвайки това, което е известно като искане GET. Не е необходимо да въвеждате потребителско име или парола. \"Дори не трябва да се атакува сървъра. Само една заявка GET позволи да се получат всички данни, без да е имало никакво удостоверяване\", каза пред Forbes специалистът по сигурността в SIT, Зигфрид Растхофер.   Двамата разработчици на приложението все още не са отговорили на исканията за коментар.   Още 18 проследяващи приложения, с милиони потребители, също бяха разследвани от Растхофер и колегите му, Стефан Хубер и Стивън Арц, в течение на миналата година. Всички се оказа че съдържат слаби места, които биха могли да бъдат използвани за достъп до профилите, включително заобикаляне на автенитикацията и незащитени комуникации.", "date": "2018.08.17", "title": "Android приложение разкри на \"хакерите\" 1.7 милиона пароли и голи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385642-%D0%B3%D1%80%D1%8A%D0%BC%D0%BD%D0%B0%D1%85%D0%B0-%D0%B3%D1%8A%D1%80%D0%B4%D0%B8%D1%82%D0%B5-%D0%BD%D0%B0-%D1%84%D0%BE%D0%BB%D0%BA%D0%BF%D0%B5%D0%B2%D0%B8%D1%86%D0%B0", "text": "Силиконовите гърди на фолкпевицата Марина Тошич гръмнаха, сигнализираха наблюдателни нейни почитатели, цитирани от \"България днес\". Изпълнителката със сръбски корени, която от малка живее и пее в България, не спира да публикува свои разголени снимки. Фолкаджийката заголва гърди, дупе и застава в разнообразни сластни пози. На един от кадрите се вижда   й. \"Изглежда сякаш шевът след поставянето на импланта се е пръснал и притеснително във всеки един момент може да изтече\", коментират с присвити очи разтревожени почитатели на блондинката. Въпреки това не липсват и мъже, които харесват визията на изпълнителката, която не оставя голяма част от тялото си на въображението.     След хирургическа интервенция за поставяне на силиконови импланти има период, в който шефовете ясно си личат. Докато разрязаното място зарасне, отнеме известно време и тогава дамите предпочитат да се крият. Не е ясно дали Марина Тошич наскоро си е правила операция, или изпитва проблеми с имплантите си.     Тревожната снимка е направена на един от луксозните плажове на тузарския курорт Сен Тропе. От известно време чалгарката е на обиколка из Монако, Швейцария и престижните курорти на Френската Ривиера. На всички кадри тя позира сама, като не е ясно кой я придружава на екзотичната почивка. Младата певица е убедена, че на този етап от професионалната си реализация едно сериозно обвързване само би й попречило. В момента цялата й енергия е съсредоточена в създаването на музика и обогатяване на музикалния й репертоар. \"Аз съм едно сръбско момиче, което отдавна имаше желание да пее, още когато видях за първи път песните по телевизия \"Планета\", и ми се създаде една мечта, която се радвам, че сбъднах. От 9-годишна мечтая да стана част от \"Пайнер\", откровена е Тошич.", "date": "2018.08.17", "title": "Гръмнаха гърдите на фолкпевица!"}
{"url": "http://www.classa.bg/%D1%81%D0%B2%D1%8F%D1%82/item/385643-%D0%B4%D1%83%D1%82%D0%B5%D1%80%D1%82%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5", "text": "Президентът на Филипините Родриго Дутерте намекна, че възнамерява да подаде оставка, въпреки оставащите му четири години в длъжност. В реч във вторник в двореца \"Малакананг\" президентът заяви, че е уморен да изгонва корумпирани служители от правителството.   \"Момчета, искам да знаете, че мисля за отказване, защото съм уморен. Не съм ядосан на никого. Моето преследване срещу подкупите и корупцията изглежда е безкрайно, заразени са почти всички отдели и правителствени служби\" цитира Дутерте вестник \"Филипинска звезда\".   Държавният глава обаче посочи, че се колебае да подаде оставка, ако неговата длъжност ще бъде наследена от вицепрезидентката Лени Робредо.   \"Аз се колебая да предложа конституционното наследяване. Нямам нищо против Робредо. Тя е адвокат, но не мисля, че може да подобри нещо тук\", каза той.   В същото време, медиите посочват, че в последните две години Дутерте няколко пъти заплаши да подаде оставка, поради няколко причини: ако твърденията за корупция срещу него и синовете му се докажат, ако успее да прокара конституционна промяна към федерализъм, така че да може да отдъхне, защото вече е \"стар\" и не му остават амбиции, ако някой докаже съществуването на Бог, или ако достатъчно жени подпишат петиция да подаде оставка, след като той публично целуна момиче по устните.", "date": "2018.08.17", "title": "Дутерте заплашва да подаде оставка като президент на Филипините"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385644-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D0%BD%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B8%D1%82%D0%B5", "text": "Певицата не се притеснява да си изразява мнението, а в случая открито се подигра на моделките, които излизат с по-неграмотни мъже от тях самите. Певицата твърди, че никога не би излизала с гадже, което не е достатъчно образовано. Макар че досега така и не е отрекла отношенията си с Благой Георгиев...", "date": "2018.08.17", "title": "Гери - Никол се подигра на плеймейтките"}
{"url": "http://www.classa.bg/%D1%81%D0%B2%D1%8F%D1%82/item/385645-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D0%B2-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B0%D1%82%D0%B0-%D0%B3%D1%80%D0%BE%D0%B1%D0%BD%D0%B8%D1%86%D0%B0-%D1%81%D1%8A%D0%B4%D1%8A%D1%80%D0%B6%D0%B0-%D0%B1%D0%B0%D0%BA%D1%82%D0%B5%D1%80%D0%B8%D1%8F-%D1%83%D0%B1%D0%B8%D0%B5%D1%86", "text": "Група изследователи е открила в 3200-годишната египетска гробница на Птамес това, което според тях е най-старото твърдо сирене, което някога е намирано, информира проучване, публикувано в списание Analytical Chemistry.   Гробницата на Птамес, кмет на древната египетска столица Мемфис през тринадесети век пр. Хр., за първи път е открита през 1885 г. в близост до некропола Саккара на север, а преоткрита през 2010 г. Няколко години по-късно, археолози откриха в гробницата няколко счупени буркани, единият от които съдържа белезникаво втвърдена маса, както и парче плат, за който се предполага, че е служил за покриване на контейнера или за запазване на съдържанието му.   Енрико Греко, химик от университета в Катания (Италия), и колегите му решили да анализират веществото, за да определят неговия произход. За да постигнат това, те разтворили пробата, пречистили нейните протеинови компоненти и ги изследвали с течна хроматография и мас спектрометрия. Откритите пептиди показват, че пробата принадлежи на млечен продукт, произведен от краве, овче или козе мляко.   Други пептиди от пробата показват, че продуктът е замърсен с бактерията Brucella melitensis, която причинява бруцелоза, потенциално смъртоносна болест, която се разпространява от животни на хора, обикновено чрез непастьоризирано мляко и млечни продукти. При потвърждаване на заключенията на изследователите, откритата субстанция ще се окаже най-старото биомолекулярно доказателство за заболяването.   \"Материалите, анализирани в това изследване, вероятно са най-старите археологически останки от твърдо сирене, намерени досега\", каза Греко.", "date": "2018.08.17", "title": "Неочаквана находка в египетската гробница съдържа бактерия - убиец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385637-%D0%BF%D0%B8%D1%80%D0%BE%D0%B3%D0%BE%D0%B2-%D1%81%D1%8A%D1%89%D0%BE-%D1%81%D0%B5-%D0%BE%D0%BA%D0%B0%D0%B7%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B0%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%BA", "text": "Договорът предвижда сумата да се изплати на четири вноски, така че на практика \"Пирогов\" няма да понесе големи загуби от фалита на застрахователя, тъй като би трябвало до момента да е внесъл третата вноска, а четвърта няма да има. Кипърският регулатор обяви за невалидни от 18 август всички застраховки, направени от \"Олимпик\". Още няколко наши лечебни заведения са клиенти на българския клон на \"Олимпик\". Те са застраховали и сградите, и медицинския персонал. Сред тях са многопрофилната болница в Кърджали и \"Св. Мина\" в Пловдив, както и още три ДКЦ-та и онкологичният център в Пловдив. \"Сумите, с които \"изгарят\" лечебните заведения в Пловдив, не са големи - от 1000 до 2000 лв.\", обяви пред БНР зам.-кметът на града Розалин Петков. От централния офис на \"Олимпик\" в София не дават информация каква част от портфейла им у нас се формира от друг вид застраховки освен \"Гражданска отговорност\". \"Имаме застраховки на товари, на домашно имущество, индустриални обекти, финансова стабилност, професионална отговорност на проектанти в строителството и др.\", обяснява пред в. \"Сега\" пловдивският представител на \"Олимпик\" Пепа Деведжиева, която е и зам.-председател на на Общинския съвет в Пловдив от Реформаторския блок. \"Изгорелите\" по тези застраховки фирми и граждани могат да си търсят парите за неизползвания период на полицата по същия начин като тези с \"Гражданска отговорност\". Те трябва да попълнят заявление с банкова сметка и да го предадат в клона на застрахователя или на брокера, чрез който са сключили договора. Заявлението ще бъде предадено на ликвидатора на кипърската компания, който ще включи българските клиенти на \"Олимпик\" в списъка на кредиторите. Едва ли застрахователната компания има активи, които да покрият изцяло вземанията на хора и фирми, които са й се доверили. По-скоро ще има частично възмездяване. След 10 май - датата, когато кипърският регулатор отне лиценза на \"Олимпик\", а нашата Комисия за финансов надзор забрани на българския клон да сключва нови договори, \"Олимпик\" имаше право единствено да обслужва вече действащите договори. Но през последните дни социалните мрежи са залети от оплаквания на шофьори, които твърдят, че са били измамени от брокери да сключат \"Гражданска отговорност\" след тази дата. От КФН обаче отрекоха това да е възможно. \"Съгласно данните в информационната система на Гаранционния фонд няма сключени нови застраховки след 10 май, тъй като не са генерирани номера. Ако действително някой е сключвал застраховки, това е измама, защото те не са били въведени в е-регистъра и нямат валидни номера\", обясниха от КФН. Комисията приканва, ако има такива случаи, да бъдат подадени сигнали. От Българската асоциация на застрахователните брокери вчера също отрекоха да има подведени граждани след 10 май. От българския клон на \"Олимпик\" посочват, че е възможно в периода от 10 май до 10 август техни клиенти да са превеждали вноски по сключени по-рано застраховки, но това не означава, че са сключвани нови договори. \"Ако дойдат клиенти с полици на разсрочени вноски в нашите офиси, ние ги предупреждавахме, че е добре следващите вноски да се направят в други компании. Когато застраховките на \"Олимпик\" изтичаха, ние предлагахме застраховки в други дружества\", твърди Ивета Кунева, председател на Асоциацията на брокерите. На фона на целия този смут експерти в бранша коментираха вчера, че за проблемите с \"Олимпик\" се знае много отдавна, но българският регулатор е останал пасивен. \"Не е вярно, че Комисията за финансов надзор не може да осъществи надзор върху този клон. Българският регулатор няма право да отнема лиценз на кипърската компания, но по отношение на пазарното поведение на тази компания на българския пазар е трябвало да вземе мерки и да защити интересите на застрахованите лица. Зам.-председателите са еднолични органи и решават оперативно какво трябва да се случи в съответния бранш - в случая Ралица Агайн\", заяви пред БНР Борислав Богоев, бивш зам.-председател на КФН. \"Регулаторът върви след събитията. Трябваше да излезе и ясно да каже: Внимавайте с тази компания!\", смята той.", "date": "2018.08.17", "title": "\"Пирогов\" също се оказа жертва на фалиралата \"Олимпик\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385638-%D0%B7%D0%B0%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%82%D1%83%D1%80%D1%81%D0%BA%D0%B8-%D0%BB%D0%B8%D1%80%D0%B8", "text": "От понеделник насам е почти невъзможно да се купи турска валута, което създава трудности на хората, резервирали почивка в южната ни съседка. Първоначалното обяснение на брокерите беше, че у нас не могат да се намерят лири заради ограниченията, наложени в Турция. Мерките на Турската централна банка обаче са оскъпили цената на валутата на едро за обменните бюра, но заради българското законодателство курсът за крайния потребител държи лирата много евтина, заради което те не продават дори лири, които имат в момента, обясни Стефанов: \"Когато има финансови ексцесии в някоя страна, това, което правят там големите банки, дилъри, чейндж бюрата, е да разширят котировките си \"купува\" и \"продава\" на турската лира. Тоест, турската лира става по-скъпа, което значи, че нашата цена на едро става по-скъпа.\" Към това се добавя и ограничението на БНБ, че не може да се продава 5% над фиксинг, който излиза за деня: \"И се случва така, че цената, на която можем да се снабдим с турски лири, е по-висока от тази, на която можем да продадем на клиенти. Всъщност това спира в повечето случаи турските лири на пазара, защото никой не иска да ги продава по-евтино, отколкото би ги купил\". По данни на Националната статистика, само през юни над 160 хиляди българи са пътували в Турция, което е ръст от над 12 на сто спрямо същия месец на миналата година.  Освен с цел туризъм и лечение, заради срива на лирата в момента много хора се отправят към Турция и на пазар, отчитат туроператорите.", "date": "2018.08.17", "title": "Защо в България не се продават турски лири?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385639-%D0%B2-%D0%BF%D0%BE%D0%BB%D1%83%D0%BD%D0%BE%D1%89-%D1%89%D0%B5-%D1%81%D0%B5-%D0%B0%D0%BD%D1%83%D0%BB%D0%B8%D1%80%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B8-%E2%80%9E%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%E2%80%9D-%D0%BA%D1%8A%D0%BC-%E2%80%9E%D0%BE%D0%BB%D0%B8%D0%BC%D0%BF%D0%B8%D0%BA%E2%80%9D", "text": "Потърпевшите от застрахователната криза са около 200 000. До края на днешния ден всеки от засегнатите, трябва да сключи нова застраховка към друга компания за собствена сметка. Всички обезщетения трябва да се търсят от кипърския гаранционен фонд.  от няколко дни за автомобили със застраховка в „Олимпик” и да не налагат санкции.", "date": "2018.08.17", "title": "В полунощ ще се анулират всички застраховки „Гражданска отговорност” към „Олимпик”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385640-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0", "text": "от киста в яйчника. Имаше опасност да направи перитонит, но слава Богу всичко е наред. На вчерашния преглед при доктора обаче се установи, че се е образувала киста и на другия яйчник. Нея ще опитаме с билки да стопим \". Така Шенай Мурад, красивата майка на тийнсензацията Сузанита, притеснено обясни причината дъщеря й да свали повече от пет килограма за десет дни, пише в. \"България днес\". На профила си в инстаграм Сузанита бе пуснала, че е отслабнала доста и в момента се възстановява след интервенция. Притеснени нейни фенове я попитаха за оставането й дълго време в болница. Тръгнаха догадки за физическото състояние на момичето. \"Сузи може да докаже, че нито се напива, нито дрогира, тя е едно нормално момиче, което иска да пее и ние с баща й Орхан я подкрепяме\", обяснява майката Шенай. Според нея единственото, което в момента й е трудно като родител, е да \"озапти\" енергията на отрочето си. \"Тя е толкова силна, всички й се възхищаваме. Ходи й се на фитнес, щурее й се, иска да подскача, а докторите не й позволяват да се напъва. И тежести не трябва да вдига, за да не стане по-лошо. Но Сузи е силна, не иска никой да я съжалява. Баща й е същият\", споделя по майчински Шенай притеснението си за дъщеря си. И наистина! Сузи продължава да работи - усмихната и борбена. \"Снимахме клип, който съвсем скоро ще пуснем. Той бе направен със световноизвестния руски режисьор Алексей Фигуров, който живее в Лос Анджелис. Цял един етаж и отделение ни отпуснаха от болница \"Света Ана\" и клипът ще е страхотен, ще се излъчи в световен мащаб\", сподели ни от своя страна и Сузи. Колкото до участието й в риалити шоуто \"ВИП брадър\", майката на изпълнителката е категорична: \"Нас никой не ни е търсил, нямаме и покана. Можем да влезем цялото семейство. И, честно казано, има какво да покажем на хората. Ние сме задружни и много се обичаме\", сподели Мурад.", "date": "2018.08.17", "title": "Сузанита влезе в болница"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385636-%D0%BD%D0%B8%D0%BA%D0%BE%D0%BB%D0%B0%D0%B9-%D0%B2%D0%B0%D0%BD%D1%8C%D0%BE%D0%B2-%D1%82%D1%83%D1%80%D1%86%D0%B8%D1%8F-%D1%89%D0%B5-%D1%81%D1%82%D1%80%D0%B0%D0%B4%D0%B0-%D0%BE%D1%82-%D1%81%D0%BF%D0%BE%D1%80%D0%BE%D0%B2%D0%B5%D1%82%D0%B5-%D1%81%D1%8A%D1%81-%D1%81%D0%B0%D1%89", "text": "Турция ще е губеща страна в конфликта със САЩ. Това каза финансистът Николай Ваньов в предаването „Светът е бизнес“ по  „От споровете със САЩ ще страда Турция, тъй като тук правото е на страната на по-голямата страни“, смята Ваньов. Как ще повлияе турската криза на България? „Турция със сигурност е голям търговски контрагент, тъй като може би е най-голямата държава, с която граничим. От друга страна е важно да се гледа къде стои цифрата на нетния износ, тъй като със сигурност България внася много стоки и суровини от Турция\", каза Ваньов. \"Така че, в зависимост от това къде стои нетният износ, може да се каже какъв ще бъде ефектът за България. Но може да си послужим с един исторически пример какъв беше ефектът от гръцката криза върху България. Той беше негативен – видяхме един отлив на гръцки инвестиции от държавата ни. Когато на съседа му гори плевнята, ти не можеш да спиш спокойно“, допълни той.  Целия разговор гледайте във видеото на ", "date": "2018.08.17", "title": "Николай Ваньов: Турция ще страда от споровете със САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385631-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BC%D0%B8%D1%80%D0%BE%D0%BD-%D0%BF%D1%80%D0%B5%D0%B7%D0%B2%D0%B8%D1%82%D0%B5%D1%80", "text": "     Свети Мирон бил презвитер в Ахая [1] по време на царуването на нечестивия цар Деций (царувал от 249 г. до 251 г.). Игемон на тази страна бил Антипатър. Светецът произхождал от знатен и богат род. Имал много кротък нрав. В сърцето си винаги питаел топла любов към Бога и хората и прекарвал живота си богоугодно. Веднъж, на  , игемонът Антипатър влязъл в християнския храм, за да улови християните, събрани на молитва, и да ги предаде на мъчения. Като видял това, свети Мирон се преизпълнил с ревност, със сила изобличил игемона и го укротил. Заради това той бил хванат по негова заповед и предаден на жестоки мъчения: окачили го на дърво и стъргали тялото му с железен гребен. След това го горили с огън. Накрая бил хвърлен в силно разпалена и изригваща страшни пламъци пещ. В същия миг от пещта излязъл огън и изгорил сто и петдесет нечестиви слуги на игемона, стоящи наблизо. По благодатта на Христа, светият останал жив, като не претърпял никаква вреда, и стоейки сред пещта, благославял Бога. В същото време в нея се виждали свети ангели, стоящи сред огъня около светеца и охлаждащи пещта.     Когато пещта угаснала и светецът излязъл от нея, без да претърпи вреда, игемонът започнал да го принуждава да се поклони на идолите. Светият не изпълнил тази нечестива заповед и игемонът наредил да одерат кожата му на ремъци, от плещите до нозете. Като взел от себе си един ремък, светият мъченик го хвърлил в лицето на игемона. Отново го подложили на стъргане с железни куки по оголеното от кожата тяло, а след това го хвърлили на зверовете да го изядат. Той обаче останал невредим. Тогава игемонът Антипатър, като видял себе си посрамен във всичко от понеслия страданията заради Христа Мирон, се преизпълнил с гняв, побеснял и убил себе си със собствените си ръце. Така загинал нечестивият с шум, като предал окаяната си душа на бесовете в ада на вечни мъки. А светият мъченик бил отведен в град Кизик  и тук починал, бидейки обезглавен, като предал светата си душа в Божиите ръце . По такъв начин, като приел мъченически венец, той влязъл в радостта на своя Господ.", "date": "2018.08.17", "title": "Св. мъченик Мирон Презвитер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385632-17-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1876 г. - Виктор Юго произнася реч пред парламента на Франция във връзка с жестокостите при потушаването на Априлското въстание. 1916 г. - Първата световна война: Румъния се присъединява към Антантата. 1916 г. - От 17 до 22 август се осъществява настъпление на Първа българска армия: освободен е град Лерин. 1919 г. - БЗНС с лидер Александър Стамболийски печели изборите на Народно събрание. 1940 г. - Адолф Хитлер обявява пълна блокада на Великобритания. 1945 г. - Индонезия обявява независимост от Нидерландия. 1946 г. - Начало на гражданска война в Гърция. 1946 г. - От 17 до 24 август се води съдебният процес срещу Вътрешната Македонска Революционна Организация (ВМРО). 22-ма души - бивши дейци и симпатизанти на ВМРО са съдени \"за образуване на терористични групи за събаряне на властта\". Двама от тях са осъдени на смърт. 1960 г. - Габон придобива независимост от Франция. 1962 г. - Източногерманската гранична охрана убива 18-годишния Петер Фехтер при опит да премине Берлинската стена към Западен Берлин - първата жертва на Стената. 1970 г. - Програма Венера: Изстрелян е Венера 7, първият космически апарат, който успешно предава сигнал от повърхността на друга планета (Венера). 1971 г. - С Указ на Държавния съвет на Народна република България е утвърден проект за промяна на герба на страната от 1947 г. В новия герб под лъва има зъбно колело, а датата 9.IX.1944 г. е заменена с 681-1944 г. 1976 г. - След земетресение от 8-ма степен по Скалата на Рихтер на остров Минданао (Филипини) се образува голяма вълна цунами, която убива повече от 10 хиляди души. 1977 г. - В София са открити студентските спортни игри Универсиада 77. 1977 г. - Съветският ледоразбивач Арктика е първият кораб, достигнал Северния полюс. 1998 г. - Президентът на САЩ Бил Клинтън признава в свидетелски показания, че е имал \"неподходящи физически взаимоотношения\" със стажантката от Белия дом Моника Люински. 1998 г. - Русия е принудена да девалвира рублата, икономическата криза е подсилена от политическата ситуация, а властта на президента Борис Елцин е силно разклатена. 1999 г. - Измитско земетресение: загиват над 17 хиляди души, а 44 хиляди са ранени в северозападна Турция. 2000 г. - Тина Търнър прави последния си голям концерт в Европа.  ", "date": "2018.08.17", "title": "17 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385633-%D0%B2%D1%81%D0%B8%D1%87%D0%BA%D0%B8-%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B5%D0%BD%D0%B8-%D1%84%D1%80%D0%B0%D0%B7%D0%B8-%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE", "text": "Нямам навика да се замислям върху малоумните текстове на повечето любовни песни, понеже са пълни с тъпи фрази като това кокетно откровение на Шакира в парчето й Whenever, Wherever: \"Lucky that my breasts are small and humble/ So you don't confuse them with mountains\" (\"Блазя ми, че гърдите ми са малки и скромни, за да не ги сбъркаш с планини\"). Обаче вчера, докато се возех на задната седалка на едно такси, се заслушах в хита на Уитни Хюстън и Енрике Иглесиaс от 1999 г., който вървеше по радиото. В него се пее: \"Could I have this kiss forever?\" (\"Може ли да задържа тази целувка завинаги?\"). И си казах: \"Егати, колко безразборно и безобразно се употребяват някои фрази за време! Как така да задържиш целувката завинаги?! А кога ще се храниш? И защо изобщо ти е да се целуваш с някого в продължение на 30, 40 или 45 години?! Това не само е противоестествено, това е направо отвратително!\" Тъй като 24 часа по-късно продължавам да размишлявам усилено върху фразата с целувката и по-точно върху казуса за времето в нашата ежедневна реч (разговорна и лирична), реших да съставя един странен списък. Списък на най-често използваните изрази, които, трябва да призная, в малка или по-голяма степен представляват елементаризирана илюстрация на общата теория на относителността на Айнщайн, според която ходът на времето зависи от движението на системата и по този начин времето и пространството стават взаимосвързани по особен начин. Да вземем, например, изразът \"Тези 30 секунди ми се сториха като 30 години!\" Реално погледнато, ще си кажете, че това е невъзможно, обаче знаете ли колко хора всъщност се намират в ситуация, в която имат пълното право да изрекат тази реплика? При това със сърцераздирателен тон? Понякога един 30-секунден полов акт може да се равнява на 30 години страдание. В нашата култура децата в едно любящо семейство със здрави патриархални и балкански устои карат по 30, а даже и по повече години щастливо детство.  В началото на тях им се купуват неща: памперси, пуканки, пастели, пици, пасти. После пък им се дават пари, за да могат сами да си купуват други неща неща, започващи с \"п\": прашки, половинки ракия, пластични операции, поршета.... По този начин това безспирно пазаруване в един момент се оказва, че не може да компенсира удоволствието от 30-секундния акт през 1989-а година. Ами когато си влюбен? Времето лети. Особено като е прекарано с любимия, то никога не стига, никога не е достатъчно (на фона на времето, прекарано през зъболекарския кабинет, например). Стискаш ли, стискаш ръката му, докато не плувне в пот, а пръстите ви не започнат да гъбясват или пък той не си я потърси обратно с извинението, че трябва да се почеше.  Или друг пример: Двучасовият филм, който гледате заедно, сгушени на дивана, свършва сякаш само десет минути след началните надписи. Пък после и двамата се чудите за какво се е разказвал. (Подсказка: Обикновено винаги има някоя девойка в пъстроцветна дреха, всичките писма на която започват със \"Скъпи Джон\".) Времето тече назад. Такова е впечатлението на по-чувствителния участник в пространствено-времевия континуум в случай, че току що е скъсал с любимия човек.  Бъдещето без него, разбира се, не съществува, то е хипотетична величина. Няма смисъл да се става сутрин, миенето на зъбите се превръща в нелепо действие, а храненето изключително с шоколадови изделия е задължителна процедура в процеса на постигането на ултимативната цел - смърт от любов. Всичко, което изобщо има някакво значение, са спомените, закодирани в артефактите от времето на връзката ви. Тук са билетът от концерта на Aerosmith, в който той си уви дъвката, след като му омръзна да я дъвчи; блузката ви с надпис \"What a girl needs\" със засъхнали, втвърдени петна от първата му еякулация, както и четката му за зъби с остатъци от царевица между косъмчетата. Времето е спряло. Аз лично съм го преживявала веднъж през живота си. Когато шефът ми ме извика в кабинета си  и каза, че знае, че съм говорила зад гърба му, че е гей. И че синът му е гей. А аз дори не знаех, че има син. В този момент времето буквално спря. Зацикли. Настъпи ледена епоха и аз замръзнах от главата до петите. Когато най-накрая повея южнякът откъм климатика и аз се разтопих, погледът ми попадна върху коприненото му шалче, кокетно втъкнато в отворената яка на ризата му, и ме напуши смях, който в някои среди е известен под наименованието \"смях като пред уволнение\". Времето не съществува. Ако не се казвате Имануел Кант и всеки път, когато ви поискат сметка защо закъснявате, заявявате, че времето и пространството не съществуват сами по себе си, значи много сте загазили. Но няма страшно - всичко в крайна сметка е поправимо с помощта на наистина силни лекарства. Времето е циклично. Този феномен на относително възприемане на реалността се проявява, когато в петък вечерта сядате за по едно в бар А, после се премествате в бар Б малко по-нагоре по улицата за още едно питие (от същото – колко предвидливо и мъдро от ваша! Така няма как да се напиете и да ви боли главата на другата сутрин). След това едни приятели ви се обаждат да отидете в бар В, където обаче ви черпят с други питиета, които нямат нищо общо с първите две. Когато вечерта вече сериозно е напреднала, всички заедно се премествате в бар Г. И накрая, когато вече нищо горе-долу няма значение, се връщате в бар А, за да си допиете преди да повърнете. Времето ми принадлежи. Това вече е върхът на нереалистичната ви индивидуална преценка, понеже на практика времето принадлежи само на един-единствен човек и това е Лили Иванова. Времето ми свърши. Наистина.", "date": "2018.08.17", "title": "Всички безсмислени фрази за времето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385634-%D0%BC%D0%B0%D0%BB%D0%BA%D0%BE-%D0%BA%D1%8A%D1%81%D0%BD%D0%BE-%D0%B5-%D0%B4%D0%B0-%D1%81%D0%B5-%D0%BF%D0%B8%D1%82%D0%B0%D0%BC%D0%B5-%D0%BA%D0%BE%D0%B9-%D0%BC%D1%83-%D0%B4%D0%B0%D0%B4%D0%B5-%D0%BA%D0%BD%D0%B8%D0%B6%D0%BA%D0%B0%D1%82%D0%B0", "text": "Докато КАТ рапортуваше резултатите от поредната си акция \"Скорост\", лекарите в Петрич се бореха за живота на двама тийнейджъри, пометени на тротоар от свой връстник - шофьор с книжка от 2 месеца. В дъжд и тъмница след полунощ, 18-годишен син на баща си губи контрол върху колата си с такава скорост, че инерцията при поднасянето го качва върху тротоара. Блъска жертвите си, които са изчаквали дъждът да спре под навеса на денонощен магазин. Автомобилът помита и тях, и витрината на заведението. Всичко това се случва на централна улица в града - недалеч от сградата на старата Съдебна палата и Общината. В резултат - момче на 17 години е с ампутиран крак, момиче на 15 г. е с фрактура на подбедрицата. И двамата се нуждаят от кръвопреливания, за да се стабилизират. \"Ако нямаше болница в града и трябваше да ги карат до Сандански, децата щяхме да ги загубим\", казва ръководителят на местното Спешно отделение. Вероятно всеки може да си представи що за живот очаква двама млади души, превърнати в инвалиди още преди да са навършили пълнолетие. Без вина.  И то - защото 31 ч. кормуване и 40 ч. теория са се оказали недостатъчни за поредния злочест \"герой\" да научи какво се случва при аквапланинг с 1,5 т желязо в ускорение.       Възстановяването на травмите и повторното прохождане, шепите лекарства, усилията да забравят кошмара на преживяното и тормозът с търсенето на обезщетения по съдебните инстанции ще отнемат години. Впрочем - делото срещу прокурорски син, прегазил с превишена скорост двама души в София през 2011 г., още не е приключило. За последната седмица само в Благоевградско са спрени 1831 шофьори с превишена скорост - при подобна драстична честота на нарушенията е малко късно да се питаме \"Кой им дава книжките?\". По-интересно е що за контрол по движението се упражнява от МВР извън сезонните \"акции\", след като масовият шофьор от региона цепи напред без грижа за знаците, без мисъл за жертвите и без страх от наказание. Глупостта на онзи, който се е взел за безсмъртен, няма да се компенсира с промяна в закона. Не става и с ръсене на захар, плискане със светена вода и ритуално хоро по осевата линия. Когато контролът липсва и при изпитите, и на улицата, целият разговор за безопасността при младите шофьори (задължителен преходен период с придружител, по-малък брой точки към книжката) се превръщат в загуба на време. А когато немарливостта и корупцията се качат и по тротоарите, всеки е потенциална жертва.", "date": "2018.08.17", "title": "Малко късно е да се питаме \"Кой му даде книжката?\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385635-%D1%81%D1%8A%D0%B1%D0%B0%D1%80%D1%8F%D1%85%D0%B0,-%D0%BD%D0%B5%D0%BD%D0%B0%D1%81%D0%B8%D1%82%D0%BD%D0%BE-%D1%81%D1%8A%D0%B1%D0%B0%D1%80%D1%8F%D1%85%D0%B0-%E2%80%93-%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%80%D0%BE%D0%B4%D0%B0-%D0%BF%D0%BE%D0%B4-%D1%80%D1%83%D0%B8%D0%BD%D0%B8%D1%82%D0%B5-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0", "text": "ХИЕНИ ФАЛШИФИЦИРАТ И НАРОДА  Събаряха, ненаситно събаряха – и оставиха огромна част от Народа под руините на Прехода.  А сега тъкмо него, Народа, искат да го изкарат виновник за бедите. Все плещят за „фалшивите новини“, все се зверят в тях – това е новата мода/страст на Властниците.  И изобщо не забелязват, когато фалшивицират целия Народ.  Представят го като нещо аморфно, безволево, уродливо, като някаква сган, която заслужава да я обиждат безсрамно по всевъзможни начини.  И няма кой да се опъне на този позор. Направо злобно подсичат Народните устои.  Тъкмо по вкуса на недонаправените ни Властници, за които „материалът“ все е лош, все не може да угоди на претенциите им, все не може да схване накъде го влачат. Народът се умори от безпросветните, диви експерименти на Властниците от всички котила, умори се за сто години напред.  Хиените, които се упражняват за негова сметка, обаче нямат умора, стават все по-нагли. Какво му е на евреина Соломон П. – обруга православието, напсува го като файтонджия, обаче не слиза от телевизионния екран, където сладострастно се лигави, заедно с овчедушните „водещи“.  Друг един, и той иноверец, пък наскоро наруга българите, че все капризничат, тормозят Властта и тя никак не можела да им угоди.  Как да не й хареса на Властта такъв услужливец – хайде, дайте му още едно голф-игрище, напълнете му ненаситната уста, какво чакате. И по турско не са словоблудствали така с Народа.  Тия нови кърджалии са ненаситни угодници.  Подхвърлиха им паролата – и трийсет години не се умориха да унижават Народа.  Казаха им да ударят православието – и те го направиха.  Казаха им също така да оскверняват по всякакъв начин Миналото: “Лишете българите от памет и ще си имате работа с народ, удобен като пластелин! Народ, с който ще можете да правите, каквото си щете…“  Не успяха – засега – и това не им дава мира. Доскоро Хиените/Фалшификатори ръфаха едно или друго от Миналото – сега обаче вече заръфаха направо Народа.  Какво ще си кажете, примерно, за автор, който си позволява да твърди, че днешните българи са неоснователно негативни?  Един друг пък високомерно укорява българина, че примирено се харесва такъв, какъвто е. Доказано е, че един милион и 650 хиляди клетници едва оцеляват, понеже са натикани в истински пъкъл, в зоната под границата на бедността – а онзи „народовед“ иска да се хилят ведро, да гледат радостно на скапания си животец, да не са негативни.  Негативни ли – съвсем друго са, те просто са уникални заради куража, с който понасят гнетящата ги скотщина.  И, да – все още не се отказват от себе си, така ще е и до края. И не са само тези клетници – наскоро от КНСБ съобщиха, че цели 72 процента от работещите българи имат доходи, по-ниски от издръжката на живота им.  Това си е истински геноцид – друга дума не е подходяща.  Статистиката обаче не е наука по вкуса на Хиените – те са по едрите приказки: наругай Народа, достави радост на Властта, свърши си подлата работа. Превъртат Българина в устите си хора, които направо го презират – това отровно чувство ги прави слепи и глухи за народните истини.  Тези истини не им и трябват.  Коварни хрантутници – тяхната цел е да държат джобовете си пълни с подаянията на Властта, нищо друго.  Те не притежават онази чувствителност, която е нужна, за да проникнеш в Народната душа. Не ги трогва и това, че мислещите хора – а те никак, никак не са малко – ги виждат като прислугата на Властта, като ратаите на Големия Камуфлаж, който трябва да минава за Политика, Държавност и всичко останало. Те нямат нищо против да се ангажират и с най-налудните „идеи“ на Властта, да се опитват да им придадат качества, които те изобщо не притежават.  Не се свенят да се увъртат около хора, безподобни в своята нищожност, да легитимират нещастни хорица, неизвестно защо овластени. Властниците са затънали в идиотщини – а пък Народът бил негативен. Преди години големият народовед Ефрем Каранфилов бе казал, че нашият Народ свенливо изразява любовта си към Родината.  Цяло чудо е, как той все още има в себе си някакво уважение към нея – тогава, когато Хиените го унижават всячески, когато упражняват дървените си глави с него, когато го изкарват слабоволев, дори мазохистичен. Край нямат съглашателските номера на Хиените.  Да се подлагат на Властта, както и колкото си щат, обаче да не се размирисват около Народа. Днешният социо/политологически бизнес е в конспирация с Властта – това е очевидно и дори не се крие.  Горко на такава Власт, която приема да я залъгват с банални измишльотини – но и позор за такава Власт, която приема да ругаят Народа, да го използват като гюдерия, за да забърсват измамничествата и  глупащините й. Днешните „народоведи“ са овчи души – покорни пред всяка власт, обаче храбреци тогава, когато издевателстват над Народа. Хиените минават за „десни“, макар че, всъщност, те принадлежат на всеки по-дълбок джоб.  Те обясняват „упадъка“ на българина със самия него – но, в същото време, изобщо не забелязват моралната катастрофа на Крадците на Прехода. Фалшивите „народоведи“ са отвратително нахални – те сякаш не виждат истинските, доказаните рушители – нещо повече, дори ги възприемат като „новите строители“; според тях, Костов е строител, а не рушител.  Навремето Костов се разсърди на Народа, когато бе изритан от сцената – тия пък маниаци направо го мразят. И никак не са безопасни. Очаквано, те остават безразлични и към всевъзможните прояви на парвенющина.  Свикнали с безпардонността на политическите маскари, понеже старателно ги обгрижват, те са толерантни дори към най-дразнещите изстъпления на новобогаташите – но нямат никаква милост към обикновения българин. Никакви хора са се самоназначили за съдници на Народа, сякаш наистина си вярват, че той е недостоен за тях. Нищо чудно, след като очевидно са оставили честността си в заложната къща на Властта.", "date": "2018.08.17", "title": "Събаряха, ненаситно събаряха – и оставиха огромна част от Народа под руините на Прехода"}
{"url": "http://www.classa.bg/%D1%81%D0%B2%D1%8F%D1%82/item/385627-%D0%B7%D0%B0%D1%89%D0%BE-%D0%B2-%D0%BA%D1%83%D0%B1%D0%B0-%D0%BF%D1%80%D0%B0%D0%B2%D1%8F%D1%82-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%B0%D0%B1%D0%BE%D1%80%D1%82%D0%B8", "text": "Абортът застрашава здравето на жената, няма спор. В Куба обаче липсват кондоми и противозачатъчни хапчета, така че на много кубинки им се налага да извършат тази опасна процедура повече от веднъж           Католическата църква категорично осъжда аборта. На много места в Латинска Америка това религиозно предписание се е изляло и в съответни закони. Жените, които дръзнат да прекъснат бременността си, рискуват да влязат зад решетките за много години. В страни като Чили и Аржентина дебатът вече излезе на улицата – с нестихващи протести срещу отживялата забрана.   За абортите - само шепнешком. Заради църквата.   Куба е една от малкото латиноамерикански държави, в които абортът е разрешен. Правителството го легализира през 1965 г. и оттогава се смята, че проблемът е „решен\". Но католическите свещеници в страната яростно осъждат всяка жена, която реши да прекрати своята бременност. Ето защо кубинките изобщо не смеят да говорят на висок глас по въпроса. Позволяват си да го правят единствено в онлайн-форумите.   На 20 години - вече с 4 аборта   За жените в тази страна абортът сякаш е един от видовете контрацептиви, който се прилага многократно. Една 20-годишна кубинка, която желае да запази анонимност, разказва, че въпреки сериозните рискове и крехката си възраст, вече има зад гърба си цели четири аборта.     През 2016 г. болниците в Куба са извършили 85 445 прекратявания на бременност, сочат официални данни. От тях става ясно още, че в страната се прекратяват почти 42% от всички бременности.   Защо го правят?   Много кубинки решават да направят аборт заради тежката си финансова ситуация. Други пък абортират, защото нямат подкрепата на партньор и семейство. Хроничната икономическа криза в страната също благоприятства тази тенденция. Все повече кубинци се стремят към по-добър живот в чужбина. Голяма част от тях смятат, че едно дете само би усложнило емиграцията. Така мисли и Аймара: „Дори сам човек трудно получава виза за чужбина. Какво остава за двама?\" Къщата, в която живее Аймара, изобщо не била подходяща за отглеждане на дете – пренаселена, за нищо нямало място. А и не искала да роди дете от мъж, който я тормози, при това в държава, която е в лошо политическо и икономическо състояние. За да не забременее, Аймара решила да ползва кондоми. Обиколила аптеките в Хавана, но навсякъде ѝ отговаряли, че не продават. Хапчетата против забременяване били остро дефицитни, а последната ѝ противозачатъчна спирала вместо да премахне един проблем, създала нови. Да, узаконяването на аборта позволява на жените в Куба да разполагат със собствените си тела. От друга страна обаче лавинообразното възползване от тази свобода и недостигът на контрацептиви вече се превръщат в сериозен проблем за кубинското здравеопазване.", "date": "2018.08.17", "title": "Защо в Куба правят толкова много аборти?"}
{"url": "http://www.classa.bg/%D1%81%D0%B2%D1%8F%D1%82/item/385628-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%B5-%D0%B8%D0%BB%D0%B8-%D1%81%D0%BC%D1%8A%D1%80%D1%82", "text": "\"Православие или смърт!\" – е бойният призив на Съюза на православните знаменосци. Националистите са за връщането на царизма. Те са убедени, че светската държава не е подходяща  за Русия, защото води към анархия. Те си искат царя   Светската власт не е за Русия   В памет на царското семейство   Черни рубашки с кръстове   \"Православие или смърт!\"   С молитви или с насилие?   Култ към царя-светец", "date": "2018.08.17", "title": "\"Православие или смърт!\""}
{"url": "http://www.classa.bg/%D1%81%D0%B2%D1%8F%D1%82/item/385629-%D0%BE%D1%82-%D0%BC%D1%83%D1%81%D0%BE%D0%BB%D0%B8%D0%BD%D0%B8-%D0%B4%D0%BE-%D1%81%D0%B0%D0%BB%D0%B2%D0%B8%D0%BD%D0%B8-%E2%80%93-%D0%B8%D1%82%D0%B0%D0%BB%D0%B8%D1%8F-%D0%B8-%D0%BD%D0%B5%D0%B9%D0%BD%D0%B8%D1%82%D0%B5-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8", "text": "Магистралите и виадуктите са емблема на италианската модернизация през 1920-те години. Срутеният виадукт в Генуа днес се превръща в емблема на италианския застой Autostrade - магистралите на Италия. По замисъл те въплъщават гордостта на нацията и са изблик на волята ѝ за модернизация. Магистралите свързват индустриалните и аграрни центрове в северната част на страната с пазарите отвъд Алпите. Те помагат за преодоляване на огромните разлики между изостаналата Южна Италия заедно с островите в Средиземно море, и развития Север. Те отвеждат летовниците до италианските плажове. Мусолини, фашистите и магистралите Първата европейска магистрала е открита именно в Италия през 1924 година. Тя свързва Милано и Варезе. Мусолини и фашистите са въодушевени строители на магистрали. На автострадите те гледат като на свидетелство за инженерното изкуство и индустриалния дух, характерни за съвременните синове на древния Рим.   Бенито Мусолини Икономическото чудо след Втората световна война дава нов тласък и на изграждането на магистрали. Днес Италия разполага с мрежа от автостради с обща дължина 6 800 километра. Bella Italia! Магистралата отдавна вече не е само многолентова пътна артерия. На всеки паркинг за почивка се предлагат различни местни деликатеси, а табели и билбордове информират туристите за забележителностите в околността, като все им напомнят: \"Ти си в една прекрасна страна!\" Магистралите открай време се финансират и изграждат от частни оператори, за чиито заеми държавата поема гаранции, така че винаги са били благодатна почва за корупция, мошеничества, бюрокрация и териториални войни. В крайна сметка, разбира се, всяка отсечка, всеки тунел и всеки виадукт някой ден биват завършени – с голямо закъснение и много по-скъпо от планираното. Трагедията в Генуа - предистория Защо точно се срути изграденият през 1967 година мост в Генуа – това специалистите тепърва ще установяват. Когато го откриваха преди повече от пет десетилетия, неговият проектант и строител Рикардо Моранди минаваше за визионер в мостостроенето и изнасяше своите елегантни конструкции от железобетон чак в Латинска Америка и Африка. Оттогава насам трафикът по моста Моранди се е увеличил трикратно в сравнение с очакваното най-голямо натоварване. Мостът няколко пъти е укрепван допълнително. С хода на времето обаче както традиционно богатият град Генуа, така и регионът Лигурия, пък и цяла Италия, сякаш поизгубиха онзи пионерски дух и волята си за модернизация. На едно място екологична инициатива ще протестира срещу транспортната политика, другаде пък вместо пълно саниране ще се задоволят само с кръпки поради нуждата от икономии. Граждански сдружения гневно и с пълно основание ще осъдят корумпираните политици. После ще дойдат нови политици, но бързо ще се окаже, че и те са също толкова корумпирани, колкото предишните... Символ за колапса на цяло едно общество Възходът на популистите от „Пет звезди\" и дясно-националистическата „Северна лига\" през последните десет години също е реакция срещу застоя в страната. В Италия се трупат само дългове, дефицит и повсеместно разочарование от политическия елит – нищо друго. Икономически растеж, вяра в бъдещето - всичко това са химери. Чудно ли е тогава, че катастрофата в Генуа стана символ на колапса на цялото общество? Да, сегашната коалиция от леви и десни популисти не е отговорна за плачевното състояние на италианската инфраструктура. Това състояние е наследство от правителствата на могъщите леви и десни партии, управлявали страната в продължение на десетилетия. През изминалите години обаче „Северната лига\" участваше в няколко дясно-центристки коалиции, така че не може съвсем да избяга от отговорност. Лявото движение „Пет звезди\" пък трябва да се запита дали упоритата му съпротива срещу много големи инфраструктурни проекти не го приобщава автоматично към надпартийния лагер на застоя. Цинизмът на Салвини Сега вътрешният министър Матео Салвини от „Северната лига\" за пореден път натърти, че правителството в Рим няма да спазва бюджетните предписания от Брюксел. Правителството нямало да отстъпи пред външната принуда, а щяло да се погрижи за сигурни пътища и училища и за необходимите инвестиции. Истински цинизъм е обаче да свързваш срутването на моста с правилата за финансова дисциплина на ЕС! Защото италианската инфраструктура от години черпи големи изгоди от структурните помощи на ЕС. Корените на проблема са в Рим, а не в Брюксел. Дали трагедията в Генуа наистина ще доведе до инфраструктурна офанзива на всички политически сили и до подем на самочувствието на италианците като модерна индустриална нация – това в момента изглежда съмнително. Защото партийните крамоли се подновиха още преди спасителните екипи да са открили всички жертви под развалините. Най-подходящите думи за случилото се намери президентът Серджо Матарела. Той нарече катастрофата \"ужасяваща и абсурдна\" и добави: \"Италианците имат право на модерна и ефективна инфраструктура, която да им гарантира сигурност във всекидневието!\" След трагедията в Генуа задачата пред правителството едва ли може да бъде формулирана по-простичко и делово.", "date": "2018.08.17", "title": "От Мусолини до Салвини – Италия и нейните магистрали"}
{"url": "http://www.classa.bg/%D1%81%D0%B2%D1%8F%D1%82/item/385630-%D0%B7%D0%B0%D1%89%D0%BE-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Прехвалената доскоро турска икономика, която наричаха \"Тигър на Босфора\", явно ще се приземи по корем. Затискат я фатална шуробаджанащина и огромен айсберг от проблеми. А Ердоган носи лична отговорност.             Само за няколко дни курсът на турската лира се срина драматично. А това е само върхът на един огромен айсберг от проблеми, към който се носи турската икономика. Инфлацията в страната в момента възлиза на 16%. До края на годината тя може да стигне и 30 на сто. Турската външна търговия от години насам работи на загуба. Външнотърговският дефицит възлиза на 7% от БВП. Турските банки и фирми са натрупали външни дългове в размер на близо 470 млрд. долара, а обслужването на тази дългове се извършва в твърда валута. Ако турската лира продължи да се обезценява спрямо долара и еврото, изпълнението на тази задача ще се окаже почти невъзможно. И понеже кризата засяга и голям брой частни фирми, безработицата ще продължава да расте. След победата си на изборите от 24 юни Ердоган получи почти неограничена власт. Но дори и да иска, той не би могъл да предотврати сблъсъка на турската икономика с този огромен айсберг от проблеми. В най-добрия случай би могъл само да го омекоти до известна степен. Има вече прекалено много белези за това, че прехвалената турска икономика, наричана доскоро „Тигър на Босфора\", ще се приземи по корем. Три стълба на икономическата политика на Ердоган   Вина за това носи в значителна степен икономическата политика на Реджеп Тайип Ердоган. През изминалите години тя се крепеше главно на три стълба: вътрешното потребление, туризмът и строителството. Междувременно обаче много частни домакинства са затънали в дългове и са принудени да затягат колана. След големия срив през 2016 година туризмът отново бележи ръст. Но макар че броят на туристите нарасна до 34 милиона души годишно, приходите в туристическия бранш от близо десет години насам стагнират на ниво от около 25 милиарда долара годишно – главно поради девалвацията на лирата и поевтинелите екскурзии. Държавата отпусна огромни суми за инфраструктурни проекти, което бе добре дошло за туризма, но то не донесе очакваните по-високи постъпления.   Приходите от туризма стагнират от години   Публикуваните след неуспешния опит за преврат от лятото на 2016 г. данни за икономически ръст от близо 6,5 процента са впечатляващи, но конкурентоспособността на Турция от година намалява. Според глобалния индекс за конкурентоспособност на Световния икономически форум, Турция е паднала от 43 на 55 място от общо 138 държави между 2012 и 2016 година. Фатална шуробаджанащина   Строителният бранш е най-важният конюнктурен двигател в Турция от години насам. Ердоган се опитва с мащабни проекти да поддържа икономическото развитие стабилно, включително и с помощта на така нареченото публично-частно партньорство. Частните холдинги финансират авансово проекти, а след завършването им получават приходи, докато си изплатят инвестициите, плюс определена печалба. В някои финансирани по този начин проекти, като например третия мост над Босфора, са заложени обаче нереалистично високи очаквания за печалби. А държавата се е задължила да поеме разликата между очакваната и действителната печалба. Важен факт в това отношение е, че частните холдинги, участвали в строежа, осъществяват авансовото финансиране чрез чуждестранни заеми. По данни на Световната банка, холдингите „Лимак\", „Ченгиз\", „Колин\" и MNG имат дългове към чуждестранни кредитори в размер на 140 милиарда долара. Тези и други холдинги в енергийния сектор, както и от медийната сфера минават за близки до ПСР и до самия Ердоган. Критиците му говорят за фатална шуробаджанащина.   Инвеститорите обръщат гръб на Турция   Галопиращата инфлация и правната несигурност подгони инвеститорите   Към галопиращата инфлация се прибавя и нарасналият до 25 процента индекс на производствените цени. Това означава, че който произвежда в Турция стоки, плаща значително по-високи цени за суровини и полуфабрикати поради драстичното обезценяване на турската лира. Значителен брой инвеститори обърнаха гръб на Турция през последните две години. Основната причина за това бе огромното съсредоточаване на власт в ръцете на Ердоган и произтичащата от това правна несигурност за фирмите. Ако конфликтът със САЩ се изостри още повече, това със сигурност ще разколебае допълнително инвеститорите. А това ще струва на Турция още много работни места.", "date": "2018.08.17", "title": "Защо катастрофира турската икономика"}
{"url": "http://www.classa.bg/%D1%81%D0%B2%D1%8F%D1%82/item/385626-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0-%D1%81%D0%B5-%D1%80%D0%BE%D0%B4%D0%B8-%D0%B2-%D0%B1%D0%BE%D0%BD-%D0%B0-%D0%B0%D0%B4%D0%B5%D0%BD%D0%B0%D1%83%D0%B5%D1%80-%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%B6%D0%B8%D0%B2%D0%B5%D0%B5%D1%88%D0%B5-%D0%BE%D1%82%D1%81%D1%80%D0%B5%D1%89%D0%B0", "text": "Чудатата история на Бон като първа столица на ФРГ започва точно преди 70 години. Бон, който днес е седалище на „Дойче веле\", „Дойче Телеком\", „Дойче Пост\" и DHL, тогава все още е заспало градче  на брега на Рейн.               Преди 70 години западногерманците свикаха Парламентарен съвет, който трябваше да обсъди първия основен закон на бъдещата Федерална република Германия. Но къде ли да заседава този съвет? Споровете продължават дълго, накрая изборът пада върху Бон, който по-късно ще стане и столица на ФРГ. Столица, която нарочно не се казва „столица\" – законът я нарича „временна резиденция на правителството и парламента на Западна Германия\". Защото западногерманските политици разглеждат разделението на страната като временно положение. Затова през август 1948 не използват термина конституция, а подчертават, че работят над \"основен закон\".   Парламентарният съвет заседава сред препарираните животни в един музей   Как се стига дотам? На т. нар. „Лондонско съвещание\" през пролетта на 1948 е взето решението да бъде създадена самостоятелна (западно-) германска държава с три отделни окупационни зони. На съвещанието изрично не са поканени представители на Съветския съюз. На 1 юли 1948 година военните коменданти на западните окупационни зони канят във Франкфурт на Майн премиерите на тогавашните провинции, намиращи се под техен контрол - Бавария, Хесен, Шлезвиг-Холщайн, Долна Саксония, Северен Рейн-Вестфалия, Райнланд-Пфалц, Баден-Вюртемберг, както и кметовете на Хамбург и Бремен, и им връчват условията на западните държави-победителки за приемането на нова конституция. Никога вече Хитлер!   Изискванията към този „Основен закон\" могат да се обобщят така: той не бива да допуска Германия да се окаже в ситуация като онази, довела да създаването на \"Третия райх\", и трябва да гарантира неприкосновеността на личността, свободата на мненията и съблюдаването на принципите на демократичната държава. За изпълнението на тази задача работата е разделена на два етапа - експертен и законодателен. На първия етап се създава „Конституционен конвент\", в който участват 30 души – политици, юристи, експерти по държавно право и управление. За две седмици Конвентът подготвя изчерпателен проект на основен закон със 149 параграфа.   Къде да се съберат?   Докато експертите заседават, западногерманските политици търсят подходящо място за провеждането на Парламентарен съвет, в който трябва да участват делегати от местните парламенти. Очаква се приемането на конституцията да продължи няколко месеца, тъй че за целта е необходима подходяща инфраструктура. Повечето германски градове са в развалини и изборът не е особено голям. Американците първоначално искат да наложат Франкфурт на Майн, но накрая отстъпват пред британците, които настояват Парламентарният съвет да заседава в тяхната окупационна зона. Сред градовете-кандидати са още Дюселдорф, Кьолн, Бон, Целе, Кобленц и Карлсруе. Изборът пада върху Бон, главно благодарение на усилията на един германски политик: тогавашния шеф на държавната канцелария на Северен Рейн-Вестфалия Херман Вандерслеб. Освен това в Бон са оцелели достатъчно сгради за провеждане на заседанията и за настаняване на участниците. На няколко километра е курортът Бад Годесберг, на хвърлей камък започва и френската окупационна зона. Бон ще бъде! А Аденауер по случайност живее на отсрещния бряг.   Кьолн не попада в окончателния списък на кандидатите, защото е почти напълно разрушен. А по-сетнешната столица на провинцията Дюселдорф не проявява особен интерес. Окончателното решение е взето в хода на телефонна конференция на 13 август 1948 година. По това време още изобщо не се обсъжда въпросът за столица на младата държава, но провеждането на Парламентарния съвет в Бон значително увеличава шансовете на града.   Бюстът на Аденауер пред Канцлерството в Бон   Това решение доставя особена радост на бъдещия първи федерален канцлер Конрад Аденауер, който председателства Парламентарния съвет. Вече десетина години той живее тъкмо в село Рьондорф, което е разположено точно срещу Бон, на другия бряг на Рейн. Преди това Аденауер живее в близкия голям град Кьолн и дори става негов кмет. Но през 1933 година националсоциалистите го свалят от този пост.   Човешкото достойнство е §1   Първото заседание на Парламентарния съвет, в което участват 65 делегати, се провежда на 1 септември 1948 година, а последното на 8 май 1949 година.На 23-ти май същата година, пак в Бон, Основният закон е подписан в рамките на специална тържествена церемония. Оттогава насам членовете на Парламентарния съвет неофициално се водят \"бащи на германската конституция\", макар че има и няколко „майки\": в Съвета участват (само) четири жени. Основният закон се състои от 149 параграфа, а член първи гласи: \"Човешкото достойнство е неприкосновено!\" Така звучи една централна поука от мрачните години на Хитлер. Единодушно е мнението, че този конституционен постулат играе решаваща роля за по-сетнешните успехи на западно-германското общество.", "date": "2018.08.17", "title": "Конституцията се роди в Бон. А Аденауер случайно живееше отсреща."}
{"url": "http://www.classa.bg/%D1%81%D0%B2%D1%8F%D1%82/item/385621-%D0%BF%D0%BE%D1%87%D0%B8%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%BE%D1%83%D0%BB-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%B0%D1%80%D0%B5%D1%82%D0%B0-%D1%84%D1%80%D0%B0%D0%BD%D0%BA%D0%BB%D0%B8%D0%BD", "text": "Арета Франклин, \"кралицата на соул музиката\", която стана първата жена, въведена в \"Рокенрол зала на славата\", почина в Детройт на 76-годишна възраст. \r\n Легендарната певица бе диагностицирана с рак през 2010 г. и обяви миналата година, че се оттегля от музиката.  \r\n Франклин остава в историята на музиката с песни като \"Respect\", \"Natural Woman\", \"Say a little prayer\". Изпълнителката е сред най-награждаваните в историята, като има впечатляващите 18 награди \"Грами\". За кариерата си тя има цели 20 песни, класирали се на първо място в музикалните класации на САЩ. \r\n Последното си изпълнение на живо тя направи в Ню Йорк миналия ноември по време на гала вечер, организирана от фондацията на Елтън Джон за борба със СПИН. \r\n Родена на 25 март 1942 година в Мемфис, щата Тексас, в семейството на госпел певица и пианистка и уважаван баптистки свещеник, Арета Франклин от ранна възраст се учи на музика от госпел звезди като Малия Джаксън и Клара Уорд. \r\n Много млада, едва на 12-годишна възраст, певицата ражда първото си дете, а три години по-късно отново става майка. И двете й деца са момчета. Когато й предлагат да подпише договор за Columbia Records, тя ги оставя в Детройт и заминава за Ню Йорк. \r\n С Columbia Records тя се опитва да намери слава, но това се случва едва след 1966 г., когато певицата се мести в Atlantic Records. Към 1968 г. тя вече е известна в цяла Америка и Европа като \"Мадам Соул\" - символ на гордост за афроамериканците, която се появи на корицата на сп. Time и наградена от самия Мартин Лутър Кинг. \r\n След дребна, но забележителна поява в култова комедия The Blues Brothers, тя отбеляза редица големи хитове през 80-те, включително Who's Zooming Who? и дуета с Джордж Майкъл - I Knew You Were Waiting (For Me). \r\n Арета Франклин е носител на Президентския медал на свободата, връчен й от Джордж Буш през 2005 г. Десет години по-късно тя успя дори да просълзи неговия наследник Барак Обама с изпълнението си на You Make Me Feel Like. \r\n За себе си певицата казва: \"Не казвайте, че Арета се е завърнала на сцената, защото тя никога не си е тръгвала оттам.\" \r\n Междувременно в социалните мрежи потребителите изразяват солидарност с певицата и близките й. \"Да кажем молитва за Арета Франклин. Кралицата на соул музиката е на смъртен одър и семейството й ни призовава да се молим за нея.\" \r\n След като преди няколко дни Арета Франклин беше приета в болница, редица роднини и приятели на Арета Франклин се стекоха в дома й в Детройт, за да се сбогуват с нея приживе. \r\n Едни от първите звезди, които посетиха 76-годишната певица, са соул певецът Стиви Уондър и Джеси Джексън - известен активист и баптистки пастор. Бившият съпруг на изпълнителката - Глин Търман, също я посетил в дома й. \r\n      ", "date": "2018.08.17", "title": "Почина кралицата на соул музиката Арета Франклин"}
{"url": "http://www.classa.bg/%D1%81%D0%B2%D1%8F%D1%82/item/385622-$15-%D0%BC%D0%BB%D1%80%D0%B4-%D0%BE%D1%82-%D0%BA%D0%B0%D1%82%D0%B0%D1%80-%D0%B7%D0%B0-%D1%82%D1%83%D1%80%D1%86%D0%B8%D1%8F-%D0%B8-%D0%BA%D1%80%D0%B0%D0%B9-%D1%81-%D0%BA%D1%80%D0%B8%D0%B7%D0%B0%D1%82%D0%B0", "text": "Катар обеща $15 млрд. долара преки инвестиции към финансовите пазари и банките в Турция. Новината идва в изявление, публикувано на уебсайта на президента на Турция след срещата му с емира на Катар Тамим бин Хамад Ал Тани в президентския комплекс в Анкара, предаде RT. Турската лира се стабилизира до 5.8699 от 6.04 за американски долар след новините. Рекордно ниското ниво от 7.2 спрямо зелената валута беше отбелязано в понеделник. Турските длъжностни лица не предоставиха никаква допълнителна информация за естеството на инвестициите, според АП. Офисът на Ердоган заяви, че залогът е направен от държавния глава на Катар.     Турската икономика неотдавна беше засегната от рекорден спад в лирата. В петък американският президент Доналд Тръмп удвои тарифите за алуминий и стомана от Турция в отговор на задържането на американски гражданин.  Американският пастор Андрю Брънсън е задържан заради обвинения в тероризъм в Турция, като го грози до 35 години затвор за предполагаемата му роля в неуспешен преврат през 2016 г.   В отговор Ердоган обяви бойкот на американските електронни устройства, включително Apple iPhones. Турция също така е увеличила тарифите за американски стоки като тютюн, алкохол, автомобили, козметика и др.", "date": "2018.08.17", "title": "$15 млрд. от Катар за Турция и край с кризата"}
{"url": "http://www.classa.bg/%D1%81%D0%B2%D1%8F%D1%82/item/385623-%D1%82%D1%80%D1%8A%D0%BC%D0%BF-%D1%81%D1%87%D0%B8%D1%82%D0%B0-%D0%BE%D1%80%D0%B1%D0%B0%D0%BD-%D0%B7%D0%B0-%D1%81%D0%B8%D0%BB%D0%B5%D0%BD-%D0%BB%D0%B8%D0%B4%D0%B5%D1%80", "text": "Президентът на Съединените щати Доналд Тръмп счита министър-председателя на Унгария Виктор Орбан за силен лидер и има намерения да развива отношенията с него. Това заяви посланикът на Съединените щати в Унгария Дейвид Корнстейн пред „Ню-Йорк таймс“. Изданието припомня, че Корнстейн, който е назначен на поста посланик в Будапеща през юни тази година, е дългогодишен приятел на президента Тръмп.   По данни на „Ню-Йорк таймс“ Орбан безуспешно се е опитвал да лобира за интересите на Унгария във Вашингтон по време на мандата на президента Барак Обама. Унгарското правителство пожертвало милиони долари за десетки американски изследователски организации, обществени фондове и културни обединения главно чрез Унгарския инициативен фонд. Тази организация е регистрирана в качеството на компания в щата Делауеър, но както разкрива вестникът, е близка до Орбан. Според публикацията аналогични усилия на Орбан при администрацията на Тръмп се оказват по-успешни. Край на шестгодишния период на липса на контакти на високо равнище слага срещата на Майкъл Помпейо с неговия унгарски колега във Вашингтон. През юни Тръмп провежда телефонен разговор с Орбан – чест, с която последният не е удостояван от страна на Барак Обама, отбелязва вестникът.", "date": "2018.08.17", "title": "Тръмп счита Орбан за силен лидер"}
{"url": "http://www.classa.bg/%D1%81%D0%B2%D1%8F%D1%82/item/385624-%D0%B3%D1%8A%D1%80%D1%86%D0%B8%D1%8F-%D1%81%D0%B5-%D0%B8%D0%B7%D0%BC%D1%8A%D0%BA%D0%B2%D0%B0-%D0%BE%D1%82-%D0%BE%D0%BF%D0%B5%D0%BA%D0%B0%D1%82%D0%B0,-%D0%BD%D0%BE-%E2%80%9E%D0%B3%D1%80%D1%8A%D1%86%D0%BA%D0%B8%D1%8F%D1%82-%D0%BF%D0%B0%D1%86%D0%B8%D0%B5%D0%BD%D1%82-%D0%BD%D0%B5-%D1%81%D0%B5-%D0%B5-%D0%B8%D0%B7%D0%BB%D0%B5%D0%BA%D1%83%D0%B2%D0%B0%D0%BB%E2%80%9D", "text": "Гръцката криза тежи на Европа почти десетилетие. В един момент  възможните сценарии включваха Гърция да напусне еврозоната или общата европейска валута да се разпадне. Сега обаче, след програма за икономии и заеми за милиарди евро, Гърция се готви да стъпи отново на крака. В понеделник, 20 август, Гърция се изправя пред изключително важно изпитание, тъй като идва краят на третия транш от спасителната й програма. След години на икономии и международни заеми Атина ще трябва да финансира покриването на дълга си без външна помощ. Тя измина дълъг път от 23 април 2010 година, когато тогавашният премиер Георгиос Папандреу отправи драматичен зов за помощ към ЕС и Международния валутен фонд (МВФ). „Нова одисея се очертава пред нас“, предупреди тогава той от остров Кастелоризо, докато страната бе на ръба на финансовия колапс. Големият въпрос, който остава, е дали Гърция ще се справи в дългосрочен план без повече помощи. Това, което става ясно обаче е, че първоначалната криза имаше много причини. Сред тях – корупцията, връзкарството и раздутата държавна администрация, като всичко това се отрази на младата демокрация в страната.В резултат, от влизането на Гърция в еврозоната през 2002 година до кризата през 2010 година, гръцките държавни разходи далеч надхвърляха данъчните приходи.  Официалната статистика прикриваше растежа на дълга и даже през 2009 година Папандреу каза на гласоподавателите, че страната е платежоспособна. През 2010 година кризата удари. Европа бе принудена да отговори ad hoc със спасителен финансов пакет от 80 милиарда евро (107 милиарда долара тогава), като срещу тези средства Гърция въведе програма на икономии, включваща бюджетни съкращения и структурни реформи. На фона на опасенията от „заразяване“ ЕС бе слабо подготвен да отговори на кризата, а европейската икономика бе тясно свързана със състоянието на гръцките банки. Ситуацията бързо се влоши. Безработицата скочи до над 25 %, а доходът на глава от населението спадна с една четвърт. Социалистите на Папандреу платиха тежка изборна цена, мащабни демонстрации заляха улиците, понякога придружени с насилие.През юни 2012 година консервативната партия Нова Демокрация дойде на власт начело с Андонис Самарас. Той задейства втория спасителен пакет на обща стойност 144,7 милиарда евро на фона на силно обществено неодобрение. Протестите и уличното насилие се засилиха. „Тройката“ институции – Европейската комисия, Европейската централна банка и МВФ – се превърнаха в обществени врагове, както и тогавашният германски финансов министър Волфганг Шойбле. Нестабилността изведе на преден план новоизгряващ млад политик, който ръководи радикалната лява партия СИРИЗА. С обещанието да сложи край на програмите за икономии партията му дойде на власт през януари 2015 година с коалиционно споразумение. За първи път в съвременната история Гърция бе ръководена от ляво правителство. Гласоподавателите се довериха на Ципрас да изпълни поетите ангажименти. Ципрас следва проста стратегия: Гърция ще излезе от програмата за икономии без условия и Европа ще трябва да приеме нейния избор, тъй като алтернативата би означавала разпадане на еврозоната. Тогавашният финансов министър Янис Варуфакис бе главен защитник на този подход.  Това, което последва, е безкрайна поредица от срещи в Брюксел и борба между Варуфакис и почти всички финансови министри от еврозоната, особено Шойбле и тогавашния шеф на Еврогрупата Йерун Дейселблум. През лятото на 2015 година Ципрас отказа плащания към МВФ и след това поиска от гръцките гласоподаватели да решат на референдум дали ще приемат още мерки за икономии. Ясният отговор беше „не“. След това Ципрас направи рязък завой. За да избегне дефолт и изпадане от еврозоната, той отстрани Варуфакис и прие трета спасителна програма при строги условия. За да легитимира тази стъпка, той насрочи нови избори през септември 2015 година. Гласоподавателите отново подкрепиха партията му. Оттук насетне Ципрас прие нов подход. Той приложи мерки за икономии без много шум, намали пенсиите и повиши данъците. „Може да ни обвините, че сами се заблудихме“, обяснява той промяната. Навярно гърците искаха да вярват, че международните кредитори ще бъдат готови на отстъпки, допълва той. „Но не може да кажете, че сме излъгали,“ заяви Ципрас. Ципрас сега има нови проблеми. Според проучванията той е с 10 процентни пункта след опозиционните консерватори, а много гърци не чувстват ползите от скромното икономическо възстановяване. Безработицата е около 20 %, а над 400 000 млади, образовани гърци напуснаха страната. „Гръцкият пациент не се е излекувал напълно“. Така преподавателят по икономика в Атинския университет Панайотис Петракис обяснява ситуацията. „Финансовите пазари ще проверят дали заемите и реформите са били ефективни или ще имаме нужда от допълнителни мерки,“ отбелязва той. Решаващата стъпка ще бъде дали Гърция може да осигури бъдещи инвестиции. През следващите няколко месеца Атина ще трябва да се съобразява с дори още по-строги мерки за контрол от Еврогрупата. Те ще трябва да установят ранни отклонения от реформата. Заделени са 24 милиарда евро заеми от кредитори и вътрешния пазар, което ще даде на Атина възможност да се финансира около две години, без да се нуждае от външна помощ. Предстои й обаче да измине още по-дълъг път. Атина сега се сблъсква с дълг от 180 % от брутния вътрешен продукт, което е най-голямото съотношение в Европа, а икономиката драстично се е свила. Според споразумението с Еврогрупата Атина трябва да отчита първичен бюджетен излишък от 3,5 % – без да се включва изплащането на дълга – всяка година до 2022 година. Показателят може да се понижи до 2,2 % към 2060 година. Гръцката финансова преса поставя въпроса дали това е реалистично. Както отбеляза източник от финансовото министерство, „трудните решения просто са отложени“. Еврогрупата трябва да се занимае с този въпрос отново през 2032 година. При по-неблагоприятен сценарий обаче това може да се случи и по-рано.", "date": "2018.08.17", "title": "Гърция се измъква от опеката, но „гръцкият пациент не се е излекувал”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385625-%D0%BA%D0%BE%D0%B9-%D0%B8-%D0%B7%D0%B0%D1%89%D0%BE-%D0%B8%D1%81%D0%BA%D0%B0-%D0%B4%D0%B0-%D1%81%D0%BA%D0%B0%D1%80%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Опитите за създаване на напрежение между България и Македония целят да блокират пътя на Скопие към НАТО, което ще обслужи Русия. А помагачи са обичайните заподозрени           Ако човек е следил българските медии в последно време, навярно е останал с впечатлението, че между България и Македония отново има напрежение. Исторически спорове, страх от териториални претенции, остри реакции - целият познат от миналото арсенал е впрегнат, за да убеждава публиката от двете страни на границата, че нещо не е наред. Това се случва точно преди насрочения за 30 септември референдум, на който македонците трябва да кажат дали са съгласни с новото компромисно име на своята държава - Северна Македония - а положителният отговор ще им отвори пътя към НАТО и Европейския съюз. Всичко започна от цитирани думи на македонския премиер Зоран Заев, че \"Илинденското въстание е македонско\". В архивите на медиите обаче трудно ще откриете такива заглавия, защото репликата не е направила особено впечатление. Затова по-вярно е да се каже, че всичко започна от лидерката на Българската социалистическа партия Корнелия Нинова, която видя в изказването голям скандал, призова за остра реакция българското правителство, а накрая дори изпрати писмо до Европейския парламент. Топката поеха други проруски политици и така сюжетът зае своето място и в македонските медии, чиито читатели ще гласуват в края на септември. А цялата акция се подреди в дългата редица от усилия, целящи провал на референдума и блокиране на пътя на Македония към НАТО и ЕС.   От нищо - нещо   Много пъти политици в Македония са казвали, че Илинденското въстание е македонско. Този път Заев е цитиран да го казва броени дни след като заедно с българския си колега Бойко Борисов честваха заедно 115-тата годишнина от въстанието, което в България се нарича Илинденско-Преображенско. Корнелия Нинова реагира първа и призова премиера Бойко Борисов \"да се откаже от политиката на мълчаливо съгласие с такива изявления, защото по-късно това може да се върне като бумеранг срещу България\". Тази позиция на БСП е продължение на позицията ѝ отпреди два месеца по повод подписването на договора между Гърция и Македония. Тогава социалистите призоваха България да обвърже позицията си за начало на преговори на Скопие с ЕС \"с гаранции, че промяната на името няма да доведе до териториални претенции\". Тези позиции излъчват неприкрита заплаха - гръцкото вето да бъде заменено от българско. И тогава, и сега БСП получи очаквана подкрепа. Лидерът на извънпарламентарната АБВ Румен Петков директно нарече Заев \"лъжец\", а президентът Румен Радев направо заговори за ново отваряне на договора между България и Македония, изготвяне на допълнителен анекс и включване на тези нови клаузи \"в глава 35 от преговорния процес на Република Македония за членство в ЕС\". Управляващите в София реагираха умерено - външният министър Екатерина Захариева иронизира Нинова, като ѝ припомни ролята на БКП (чийто правоприемник е БСП) в подкрепата на интересите на Русия и Сърбия в Титова Югославия и допълни: \"Политиката на противопоставяне е демоде. С това говорене вече само може да се губят избори. Питайте Груевски!\" Борисов пък каза, че България ще си спомни тези думи, \"когато дойде време да изкаже своето становище за присъединяване на Македония към ЕС\". Ден по-късно дойдоха думите на Заев, че \"заедно ще го славим и честваме нашето минало... Заедно ще бъдем като едно семейство в единство със съюзниците от ЕС и НАТО\". С това всичко трябваше да приключи. Но явно не е трябвало да приключи.   Интересът на Москва   Ако има някой, който има интерес от разпалване на напрежение между България и Македония и с това да попречи на присъединяването на Скопие към НАТО и да отложи началото на преговори с ЕС, това е Русия. Преди седмици Гърция изгони руски дипломати заради опитите им да подкопаят споразумението с Македония и да провокират протести срещу него. Заев съобщи за разкрита схема за финансово подпомагане на футболни агитки в Македония, които да организират размирици срещу договора с Атина, а парите идвали от руско-гръцкия милионер Иван Савидис. От България пък идват опитите за разпалване на напрежение, изпълнявани от точно същите политици, които ден през ден призовават за сваляне на санкциите на ЕС срещу приближени на Путин заради незаконното анексиране на Крим.     Опитът за затягане на примката около Македония е очевиден. Изпълнителите са обичайните заподозрени. И точно затова Корнелия Нинова не спира да говори по темата. След като евродепутатът от ВМРО Ангел Джамбазки отново припомни историческата роля на БКП за днешните проблеми между България и Македония и си позволи израза, че \"всичките до един са за разстрел\", лидерката на БСП прие това като заплаха и изпрати писмо до председателя на Европейския парламент Антонио Таяни с настояване да се разграничи. Така \"скандалът\" изглежда вече международен. Целта е, явно, това да бъде забелязано от македонците, които в дните преди референдума да се почешат по главите и да си кажат: \"Че за какво е целият този зор, като съседите и без това няма да ни пуснат в ЕС?\".", "date": "2018.08.17", "title": "Кой и защо иска да скара България и Македония"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385617-%D0%B1%D1%80%D0%B8%D1%82%D0%B0%D0%BD%D0%BA%D0%B0-%D1%80%D0%B5%D1%88%D0%B8-%D0%B4%D0%B0-%D0%BA%D0%BE%D0%BD%D0%BA%D1%83%D1%80%D0%B8%D1%80%D0%B0-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD", "text": "Англичанката Джема Колинс заяви, че е много \"по-секси\" от Ким Кардашиян, след като пресъздаде най-известните снимки на американската звезда, на които тя позира гола, по бански и разливайки мляко върху бельото си, пише The Sun. Тя също така настоя, че всичко при нея е \"съвсем естествено\" за разлика от Кардашиян.  \r\n   \r\n   \r\n   \r\n   \r\n   \r\n   37-годишната Джема е обсебена от това да \"надвие\" също 37-кодишната Ким, правейки снимки в същите пози, с които Кардашиян стана известна.  \r\n   \r\n   \r\n   При сравнителен преглед на фотосииите на двете обаче, се вижда, че британката има доста повече килца от американската си \"конкурентка\" и най-вероятно не прави разлика между \"хубав\" и \"дебел\" задник. \r\n    ", "date": "2018.08.17", "title": "Британка реши да конкурира Ким Кардашиян"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385618-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D0%BE%D0%B3%D0%BE%D0%BB%D0%B8-%D0%B8%D0%BD%D1%82%D0%B8%D0%BC%D0%BD%D0%B8%D1%82%D0%B5-%D1%81%D0%B8-%D1%87%D0%B0%D1%81%D1%82%D0%B8", "text": "Руската балерина Анастасия Волочкова отново възбуди гнева на потребителите на социалната мрежа Instagram. Звездата на руския шоу-бизнес обича да се хвали с естествените си данни, но често снимките й стават обект на подигравки и критика. Този път 42-годишната балерина неудачно се засне в бански костюм, излагайки интимни части от тялото. Някои потребители са забелязали, че Волхочка използва тези бикини не за пръв път по време на снимки. Един от коментаторите е предложил \"подарък\" на балерината. Дай ми адреса, ще ти изпратя нови,\" пише той под снимката. Заслужава да се отбележи, че в момента Волховка ограничи достъпа до коментарите в рамките на тази снимка.  ", "date": "2018.08.17", "title": "Волочкова оголи интимните си части"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385619-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D0%B2%D0%BB%D1%8E%D0%B1%D0%B5%D0%BD%D0%B0-%D0%B4%D0%BE-%D1%83%D1%88%D0%B8", "text": "Мария Илиева се опълчи срещу думите на журналисти, че бащата на детето й Георги е просто неин осеменител и показа, че всъщност с него и детето са истинско семейство, пише ХотАрена. Фенове спипаха певицата на нейно участие в култовия нощен клуб в Лозенец, като непосредствено преди изявата й с таткото на Александър си пийваха напитки на бара. Подобна картинка до този момент не можеше да се види, тъй като Илиева изтъкваше, че Жоро прекарва по-голямата част от времето си в чужбина, където се развива и бизнесът му. Очевидно той е решил да поостане у нас, откъдето пък Мария не желае да си тръгва. Дори се носеха слухове, че 26-годишният мъж и Илиева са се разделили след раждането на наследника им.      Нещо повече – той я придружи до родното Черноморие и дори с тях са взели и бебето Алекс. През деня фенове ги спипаха във ВИП зоната в заведение на плажа, а когато се придвижваха до хотела, в който бяха отседнали, Георги буташе количката с малчугана, докато Илиева вървеше пред тях. Семейството най-вероятно е взело и придружител, който да гледа през цялата вечер бебока в хотела, докато майка му пее, а таткото я чака да приключи. Двойката демонстрираше близост цяла вечер, като дори и от сцената Мария го поздрави и му се обясни в любов. По този начин легендарната поп изпълнителка показа пред всички, че уважава и цени своя партньор и опроверга слуховете, че го е използвала само колкото да зачене.        ", "date": "2018.08.17", "title": "Мария Илиева влюбена до уши"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385620-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви ревностна борба с конкурентите, които няма да искат да се откажат от свето. Ако има нещо, което желаете да им кажете, тогава го направете смело. Ако проявите слабост, ще загубите. В личната сфера, ще завържете интересно запознанство, което може да прерасне в роман. Но всичко все пак е във ваши ръце. Както и леко нестабилното ви финансово положение. ТЕЛЕЦ ( 21 април - 21 май )  Днес, ще бъдете апатични и без инициативни, което ще предизвика много подозрения в колегите – дали не сте заболели? Опитайте се да намерите в себе си сили и желание да свършите спешната работа. От нея ще зависят не само финансовите резултати, но и вашият авторитет. Вечерта, е възможен лек спор с роднини. БЛИЗНАЦИ ( 22 май - 21 Юни ) Днес се опитайте да бъдете по-меки с обкръжаващите ви. Твърдият тон, няма да ви доведе до никъде. В любовта, очаквайте приятни изненади или подарък от човек, който отдавна мечтае да превземе сърцето ви. Само не отказвайте, той със сигурност изпитва много силни чувства към вас.   РАК ( 22 юни - 23 юли ) Днес ще трябва спешно, да укрепите репутацията си в колектива. Ако нямате нужната квалификация, направете всичко възможно да я получите. В личната сфера, напротив, необходимо е да бъдете тихи и смирени. Спокойствието на ума, сега ще е най-важно за вас. Още повече, че кавгите и конфликтите с половинката, вече са ви омръзнали. За разтоварване посетете фитнес залата или плувния басейн. ЛЪВ ( 24 юли - 23 август ) Не се препоръчва да се скриете или отдръпнете от външния свят, защото това няма да работи. Влезте в света, за да реализирате вашите планове. Има много перспективи пред вас, за които трябва да помислите и реализирате. Особено внимание днес, трябва да обърнете на здравето си. Възможно е натравяне, намаляване на имунитета и възпалителни процеси. ДЕВА ( 24-ти август - 23 септември ) Днес брилянтно ще се справите с работата, за което ще получите уважението и благодарностите на шефа. Но на някой от колегите ви, това няма да се хареса. Е, те просто ще ви завиждат, може да ги разберете. Големи печалби днес не ви очакват, но може да ви върнат стари дълговете или да получите малък бонус. Денят е чудесен, за организиране и подготовка на предстоящата почивка. ВЕЗНИ( 24 септември - 23 октомври) Очаква ви доста натоварен ден. Ще бъдете в някакво медитативно-странно състояние, но няма да пропуснете нито едно ярко събитие. Както във вашият живот, така и в този на близките приятели. В любовта, ще се нуждаете от морална устойчивост, за да приемете спокойно думите на избраникът си. Опитайте се, да се въздържате от коментари.   СКОРПИОН ( 24 октомври - 22 Ноември ) Очаква ви, един, натоварен и забързан ден. Основното е, че навсякъде ще успеете и ще имате време да направите всичко, дори да помолите шефа за увеличение на заплатата. Ако и в любовта сте толкова бързи, тогава може да се готвите за сватба. Смело направите предложение на любимият.   СТРЕЛЕЦ ( 23 Ноември - 21 Декември ) Ще може да си позволите всичко, което желаете. Искате да практикувате йога или любимото си хоби? Давайте! Да се срещнете с приятели или отидете сред природата? Още по-добре. Но не е препоръчително в любовта, да проявявате твърдоглавие. Трябва внимателно да изслушвате избраника си, за да не си навредите. КОЗИРОГ (22 Декември - 20 януари ) Очаква ви един двусмислен и малко загадъчен ден. Вашите желания, толкова лесно ще се материализират, че ще повярвате в чудеса. Изключителен ден за изучаване на чужд език, икономически прогрес и политически дебати. Ще бъдете на върха във всяка сфера, а зад гърба си, ще имате влиятелни покровители.  ВОДОЛЕЙ ( 21 януари -  19  февруари ) Ще бъдете шокирани от факта, че мечтите ви започват да се сбъдват. Уви, само във финансовата област всичко остава същото. Може би си заслужава да се придържате към икономичен бюджета и спестяване? Забавленията, ще ви помогнат да се отпуснете. Само с алкохола и екзотичните ястия, бъдете по-внимателни.   РИБИ ( 20 февруари - 20 март ) Настройте се на позитивна вълна и добрите промени непременно ще се случат. Ако ви харесва да се само съжалявате, в замяна ще получите същото отношение. На малките проблеми във финансовата сфера, не обръщайте внимание. Е, не винаги на главата ви, ще се изсипват милиони. Понякога трябва да се смирявате със ситуациите, които са възникнали.", "date": "2018.08.17", "title": "Дневен хороскоп 17 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385616-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%B1%D0%BE%D1%8F%D0%BD-%D0%BF%D0%B5%D1%82%D1%80%D0%BE%D0%B2-%D0%BB%D1%8A%D1%81%D0%BD%D0%B0-%D0%BF%D0%BE%D0%BB%D1%83%D0%B3%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Жената на трагично загиналия в Алпите алпинист Боян Петров - Радослава, публикува в социалните мрежи две свои снимки от терасата на хотел в Барселона и втрещи многобройните почитатели на покойния катерач. „Можеше поне малко да се съобразява. Ясно е, че животът продължава, но защо се снима по този начин? Личи си, че е в траур единствено по черния цвят на изрязания бански“, критикуват я в мрежата, цитирани от „ “. Скандалните кадри са правени по времето, когато алпинистът все още беше жив, но публикуването им три месеца след изчезването му разбуни духовете. Дамата не е добре приета в семейството на Боян. Майка му Ангелина и сестра му Александра били в тежък конфликт с вдовицата още от началото на връзката им. Дори безсънните нощи след изчезването му не успяха да ги помирят.   Двете обвинявали Радостина, че е разбила първия му брак. От него храбрият мъж има 18-годишна щерка на име Тея, която живее с майка си в Швейцария. Ангелина и Александра поддържали прекрасни отношения с бившата жена на Боян и макар че от съжителството с Радослава Петров имал 12-годишен син на име Явор, двете дами не искали да чуят за новата му половинка. За Ради, с която Петров живееше под един покрив в продължение на 14 години, признаваше, че иска да остареят заедно. БЛИЦ припомня, че Боян Петров участва в експедиция в Хималаите, но след 3 май изчезна мистериозно, а тялото му така и не бе открито.        ", "date": "2018.08.17", "title": "Вдовицата на Боян Петров лъсна полугола! (СНИМКИ 18+)"}
