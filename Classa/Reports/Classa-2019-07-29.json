{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398369-%D0%B5%D0%BA%D1%88%D1%8A%D0%BD,-%D0%B1%D0%B5", "text": "Лято е – сезон, в който човек се вторачва повече в дините, отколкото в предваканционните уморени скандали на така наречените ни политически партии. Трудно време за вестниците – екшън трябва, а не думи! Иначе драгият читател ще избере да чете етикета на поредната биричка и да дири късмета си под капачката є. Екшънът започва с „МОНИТОР“, според когото „Японците нахраниха лидерите на Г-20 с трева, цветя и морски дявол“. Какво, по морските дяволи, са дирили въпросните лидери в Япония не става много ясно – но разбираме, че са се събрали, за да набиват треволяци и цветя. Това, веганството, не прощава и на президентите! Разбира се, не може да се мине и без милите деца и тяхната печална съдба у нас – „24 ЧАСА“ ни смразява със „Занималня фантом опържи 2-годишна“. Е, сезонът е такъв, че от кулинарни предавания човек не може да си пусне телевизора, разбираемо е всекидневникът да опита да ни забавлява с кулинарни рецепти. С една забележка – след като любителите на пържени деца започнат да четат дописката, се оказва, че това е „Ужасяваща история на опечено от слънцето 2-годишно момиченце…“ Да се разберем – пържено или печено – има малка разлика. Ако не вярвате – питайте шеф Манчев! Като ще е екшън – да намесим и малко животински видове в него! „Лисици тормозят село, нападат посред бял ден“ – плаши ни „ТРУД“. Хитрушите така наплашили пилците, че „от стрес пернатите са спрели да снасят яйца“. А за лош късмет – в селото нямало ловна дружинка, която да гърми по лисиците и да ги прогони от курниците! В едно друго село ловна дружинка също няма, но пък и да има – файда никаква. За да отиде някой да стреля по мечките, които му нападат добитъка, му трябвало разрешение от министъра. И чак след това позволение ловното стопанство „търси ловец, който има готовност да отстреля мечката за трофей. Обикновено цената е 7-8 хиляди евро“… Е, щом като цената е такава, става тя каквато става – в „24 ЧАСА“ четем, че „Гладни мечки тормозят села в Родопите – Буйново стана детска градина за мечета“. Това, нашенската мечка, сякаш е абонирана за вестници – като знае, че цяла година селото да си трупа пенсийките, пак няма да може да събере осем хиляди евро, си праща мечетата да разглеждат какво има из дворовете на хората. Мечките може и да са под защитата на закона, но прокурорите у нас очевидно не са застрашен вид – пак от часовия всекидневник научаваме, че „От 15 юли започват 100-те дни за финален отстрел на кандидатите за главен прокурор“. Ей, вярно, прокурорите никой не ги обича, особено клиентите им, но чак пък сто дни, в които да е разрешено официално да се гърми по тях – не вярвахме! А клиенти на прокуратурата – дал Господ – „Хванаха варненски хотел да краде ток“ – докладва „ТРУД“. Има и по-сериозни случаи – „Заловиха баба, откраднала храна за 16 лв.“! На хотела може да му се размине, той ще си намери адвокат, но на бабата – в никакъв случай! Ще иска да яде тя! На какво прилича това? И все пак – подборният отстрел в никакъв случай не излишен – защото жертви вече има и сред гражданите! „Вълка изял главата на шефа на „Чистота“ – прочитаме ужасени в „24 ЧАСА“. Как ще я кара сега човекът без глава – пита се будното гражданско общество. Както и – като няма глава – откъде ще яде? За Вълка никой и не пита – на него вратът му затова е дебел, защото сам си изхвърля боклука.    ", "date": "2019.07.29", "title": "Екшън, бе!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398370-%D0%BA%D0%B0%D0%BA%D1%8A%D0%B2-%D0%B2%D0%BB%D0%B0%D0%B4%D0%B5%D1%82%D0%B5%D0%BB-%D0%B5-%D0%B1%D0%B8%D0%BB-%D1%86%D0%B0%D1%80-%D0%B1%D0%BE%D1%80%D0%B8%D1%81", "text": "Преди 76 години, към края на дъждовния 28 август 1943, Радио София съобщава за смъртта на 49-годишния цар Борис Трети. С какво трябва да бъде запомнен последният монарх, управлявал самостоятелно България?       „Борис е бил герой. Той е блокирал напълно Айхман и е защитавал българските евреи“. Тези думи са произнесени през 1961 година от главния израелски обвинител Яков Бар-Ор на процеса в Ерусалим срещу Адолф Айхман, един от главните организатори на Холокоста. По време на процеса е събран огромен доказателствен материал за ролята на цар Борис Трети в най-ужасното престъпление през Втората световна война. Заради спасяването на българските евреи, на 18 май 1994 година еврейските организации в САЩ посмъртно удостояват Борис Трети с наградата „Морален държавник\".     По време на войната България е съюзник на нацистка Германия. Но Борис не само запазва дипломатическите отношения с Москва, а и не изпраща нито един български войник на Източния фронт и дори категорично забранява на младежи-бранници да се включват като доброволци във войната против болшевишка Русия. Неслучайно и до ден-днешен оценките за живота и делото на последния монарх, управлявал самостоятелно България, често пъти са доста противоречиви.     \"Равнозначно на мъдрост\" Според историка Андрей Пантев, няма никакво съмнение, че Борис Трети е бил популярен сред народа. „Той е бил силно впечатлен от съдбата на баща си цар Фердинанд. Ето защо в много отношения се е стремял да не стига до крайностите, които доведоха до абдикацията на Фердинанд. Така например монархът не допуска фашизоидни или екстремистки елементи като Ванче Михайлов да заемат постове във властта\", обяснява Пантев. Според него бедата е, че събитията и личностите от онзи период често пъти се гледат като черно-бял филм. „За един държавник от ранга на цар Борис Трети не може да се говори, че е само велик или че е само негодник\", казва историкът. По неговите думи, през Втората световна война на Борис му се е наложило да присъедини България към Тристранния пакт, защото си е дал сметка, че Германия неизбежно ще окупира Балканите. Пантев твърди и друго: популярността на цар Борис Трети се дължи в голяма степен на факта, че той се е съобразявал с живота на обикновените хора. Царят прозорливо е уловил обществените настроения срещу предаването на българските евреи и с риск да пострада от гнева на Хитлер е спрял изпълнението на позорната сделка „Белев-Данекер\". „Във всичко е проявявал умереност, което в тогавашните условия е било равнозначно на мъдрост\", обобщава Пантев. \"Трагедията на българския монарх\" Философът Калин Янакиев припомня на свой ред, че цар Борис се е възползвал от антидемократичния преврат през 1934 година, за да укрепи властта си. Според Янакиев, действията на Борис са предопределени от местоположението на неговото царство. „Тази част от Европа винаги е имала нещастието да се превръща в жертвоприношение след всеки голям конфликт. България не изпрати войски на Източния фронт, но това не я спаси от агресията на болшевишка Русия. В този смисъл способността на цар Борис Трети да лавира между Германия и нейните противници не бива да се преувеличава. Съдбата на България като жертва на съветската експанзия е била предопределена. Трагедията на българския монарх е липсата на избор, който да промени хода на историята в благоприятна за България посока\", смята Янакиев. Според него епохата на Борис Трети странно наподобява на т.нар. „нелиберална демокрация\", прокламирана понастоящем от унгарския премиер Виктор Орбан. И все пак царуването на Борис не е автократично, а още по-малко пък е диктатура, уточнява историкът Андрей Пантев. Двамата професори са единодушни, че след Първата световна война българската икономика постига големи успехи. Първоначално страната е стопански съсипана, дала е 150 хиляди жертви и е изгубила сериозни територии. Освен всичко друго, България трябва да изплаща огромни репарации на победителите и да изхранва 300 хиляди бежанци, прокудени от Македония, Тракия и Добруджа. По време на 25-годишното управление на Борис Трети брутният вътрешен продукт на предимно земеделската дотогава страна нараства повече от два пъти и достига приблизително 25 милиарда долара - приравнено към покупателната сила на долара през 1990 година. По време на Втората световна война производството се задържа на  предвоенните равнища, а външнотърговският баланс остава положителен. България подобрява отношенията със своите съседи, а царят провежда политика за мирна ревизия на Ньойския договор, който тежко обременява българите. В резултат от тази политика страната не само си връща Южна Добруджа, но и се сдобива с допълнителен международен авторитет в разгара на избухналата вече нова световна война. Американското списание „Тайм“ дори обявява цар Борис за световна личност на месец януари 1941 година и публикува снимката му на корицата - нещо, което и до днес не се е случвало на друг български държавник.     \"Докато съм цар...\" „Докато съм цар, българска майка няма да върже черна забрадка заради загинал във война син или съпруг!“, зарича се цар Борис Трети още когато като престолонаследник воюва на Солунския фронт в края на Първата световна война. И изпълнява това свое обещание, което Андрей Пантев нарича „мъжествен акт\". Според историка, популярността на Борис като „Добрия цар“ не е само фолклор, а се дължи на неговото реално поведение. „Поуките за българската политическа класа от това управление са, че когато успееш да запазиш в неимоверно трудни условия равновесието и достойнството на нацията си, историята винаги те награждава с дългосрочен кредит на доверие. Най-добрата илюстрация на този кредит бе кариерата на сина му Симеон в България. Неговата популярност в началото се дължеше почти изцяло на делата на баща му\", твърди Пантев. Последният акт от трагичния край на Третото българско царство е оскверняването и впоследствие взривяването на гроба на царя, извършени през 1946 и 1949 година от група комунистически екстремисти, предвождани от Лев Главинчев. „Само еретическа религиозна страст може да обясни начина, по който комунистите изтриват миналото на народите. Това, което вършат с гроба на Борис, а и с всички живи или вече убити, които не са подкрепили комунистическата диктатура, напълно се вписва във варварската същност на тази квазирелигиозна доктрина и водената от нея истинска религиозна война. Те отричат основни човешки ценности като историческа памет, респект към личността, национален суверенитет и идентичност. Всичко това е трябвало да бъде изтрито“, обобщава философът Калин Янакиев.  ", "date": "2019.07.29", "title": "Какъв владетел е бил цар Борис?"}
{"url": "http://www.classa.bg/%D1%81%D0%B2%D1%8F%D1%82/item/398361-%D0%B1%D0%B8%D0%B2%D1%88-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%82%D1%8A%D1%80%D1%81%D0%B8-%D0%BD%D0%B0%D1%87%D0%B8%D0%BD-%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%B7%D0%B0-%D1%82%D0%B2%D1%8A%D1%80%D0%B4-brexit", "text": "Бившият британски министър на финансите Филип Хамънд, който напусна поста си тази седмица след като Борис Джонсън стана премиер, води тайни преговори за спиране на евентуален Brexit без споразумение с опозиционната Лейбъристка партия, предаде Ройтерс, цитирайки The Observer.      Хамънд отдавна се противопоставя на напускането на ЕС без преходно споразумение, което да смекчи икономическия шок. Според статия, публикувана вчера от The Observer, той се е срещнал с говорителя на лейбъристите по въпросите на Brexit Киър Стармър, след като е подал оставката си. Двамата са се споразумели да работят с други високопоставени депутати, включително бившият министър от Консервативната партия Оливър Летуин, за да обсъдят как да използват гласовете в парламента, за да блокират евентуален Brexit без споразумение. Стармър заяви пред вестника, че е ясно в каква посока се движи консервативното правителство на Борис Джонсън. \"Така че е по-важно от всякога да изградим силен съюз между двете партии, за да попречим на Brexit без споразумение\", добави опозиционният депутат. Джонсън заявява, че иска да сключи с ЕС ново споразумение за Brexit, но ако трябва е готов да изведе Великобритания от съюза на 31 октомври и без да има постигнат договор. Премиерът не изключва и възможността да прекъсне работата на парламента, ако депутатите заплашат да блокират напускането без споразумение, припомня Ройтерс.  ", "date": "2019.07.29", "title": "Бивш британски министър търси начин да блокира възможността за твърд Brexit"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398362-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%B0%D0%BB%D0%B8%D0%BD%D0%B8%D0%BA", "text": "  Светият мъченик Калиник се родил в Киликия  и бил възпитан в християнско благочестие. Като достигнал зряла възраст, той видял колко много хора се държат за езическото нечестие: помрачени от бесовска прелест, те били далеч от Владиката Христа, вярвали в бездушни камъни и принасяли жертви на идоли. Калиник плачел горчиво за погибелта на тези хора и решил да започне открито да ги учи на познание на истината, за да се отвърнат от заблуждението си и да повярват в Христа Бога. Като проповядвал, подобно на апостолите, словото Божие, Калиник минал през много градове и села и накрая пристигнал в галатийския град Анкира.      В този град той останал доста време. Като се грижел за спасението на човешките души и се трудел за Христовото благовестие, той обърнал мнозина към Христа. Заради това бил хванат от неверниците и изправен на съд пред княз Сакердон. Князът бил най-усърден служител на идолите, Христов враг и лют гонител на християните. Като довели Калиник при него, нечестивците завикали: - Ето чужденецът Калиник, който учи хората да не принасят жертви на боговете и да не им се покланят. Вече е прелъстил мнозина. Като погледнал с ярост светеца, князът започнал да го разпитва гневно: - Как се осмели ти, безумецо, като си пришълец, да развращаваш народа, учейки го да остави боговете, които са сътворили света и които почита царят, всички власти и цялата вселена? Нима не знаеш тяхното могъщество? Светецът кротко му отговорил: - Аз съм Христов раб. Като виждам как хората вървят към погибел, страдам със сърцето си за тях и колкото мога, старая се с доброто учение да ги обърна от тъмнината към светлината и от погибелта към спасението. Понеже в нашите книги е написано: “...който е обърнал грешник от лъжливия му път, ще спаси една душа от смърт и ще покрие много грехове\" (Иак. 5:20). Бих искал и теб да приведа към светлината от задържащото те бесовско помрачение и да те наставя в истинския път. Като се изпълнил с гняв, князът казал: - Нима ти мислиш и искаш да се отвърна от боговете, и като послушам безумните ти думи, да предпочета горчивата смърт пред блажения живот? Не, никога! Напротив, аз ще те убедя да се поклониш на нашите богове, понеже ще те предам на люти мъчения и тогава ще видя дали ще дойде твоят Бог да те избави от моята власт. Няма да пощадя тялото ти, докато не познаеш силата и властта на боговете и не им принесеш жертва. Светецът мъжествено отговорил на Сакердон: - Всяко мъчение заради моя Господ е толкова желано за мене, колкото храната за гладния. Затова не се бави и не губи време за заплахи, а започни на дело мъчителството си. Ето тялото ми - то е готово за мъки. В душата ми е Сам моят Бог, Който ще приготви спасение за мене, а за тебе - погибел. Разгневен още повече, князът казал: - Нещастнико! Как смееш да ми досаждаш с такива думи! Кълна се в боговете, че няма да те помилвам, но ще остържа тялото ти до костите, ще измислям всякакви мъчения за тебе, докато не погинеш с люта смърт. Светецът отвърнал: - Най-мръсен от всички нечестивци! Докога напразно ще губиш време в яростта си и няма да пристъпиш към дело. Предай ме на мъчения и познай мъжеството и великодушието на Христовия подвижник, който очаква победен венец от своя Спасител. Тогава мъчителят наредил да съблекат мъченика и да го бият с волски жили. Дълго го били, а глашатаят викал: - Калиник, познай боговете и ги призови, и те ще те избавят от мъките! Но светият мъченик се смеел над мъчителя и мъките, и високо говорел: - Ти ме заплашваше с големи мъчения, а ми налагаш най-слабите мъки. Нанеси ми повече рани, предай ме на по-люто мъчение, понеже аз не се боя от огъня и не се ужасявам от меча, смея се над смъртта, тъй като очаквам от моя Бог вечен живот. Тогава князът заповядал да повесят страдалеца на дърво и да стържат тялото му с железни остриета. Така остъргали плътта му до костите. Но светецът продължавал да се смее над мъчението, като че на мъки било подхвърлено не неговото, а чуждо тяло, и казвал на княза: - Заповядай още по-силно да ме стържат, понеже, колкото повече стържеш тялото ми, толкова повече се насища душата ми: на мен ми помага Христос. Укрепяван от Неговата благодат, аз не усещам болка от мъченията. След това мъчителят наредил да свалят от дървото Христовия страдалец, да го обуят в железни ботуши с остри гвоздеи отвътре, да го закарат в град Гангри, отстоящ на седемдесет поприща от Анкира, и там да го изгорят. Той решил така, тъй като в този град Калиник обърнал твърде много хора към Христа. Мислел, че като видят мъченическия край на Калиник, тези новообърнати ще се ужасят и ще се върнат в предишната вяра. И така, разяреният княз предал Христовия воин в ръцете на своите жестоки войници и им дал заповед: да яздят на бързи коне, а мъченика да гонят пред себе си, принуждавайки го с побои да върви по-бързо. Обут в железни ботуши с гвоздеи, мъченикът ходел, сякаш че не усещал болка, и пеел Давидовия псалом: “- Твърдо се уповавах на Господа, и Той се наклони към мене и чу моите вопли; извлече ме от страшен ров, от тинесто блато, постави на камък нозете ми и утвърди стъпките ми\" (Пс. 39:2-3). Така той вървял по определения път пред конниците без всякаква принуда. Когато минали шестдесет поприща и дошли на мястото, наречено Матрика, от силния слънчев пек воините започнали да се измъчват от силна жажда. Било месец юли. Никъде нямало вода по пътя, така че и самите воини, и конете им едва дишали. Тогава те завикали към светеца със сълзи: - Рабе на истинския Бог, помилуй ни, отчаяните в живота си, помоли твоя Бог да ни даде вода, за да не умрем. Чували сме, че твоят Бог е всемогъщ. Забрави, че ти причинихме страдание: не по наша воля, а по нареждане на княза те мъчехме. Като видял, че умират от жажда, свети Калиник се смилил над тях и като желаел да стори добро на враговете си, застанал до случилия се на пътя камък, вдигнал очи към небето и започнал да се моли: - Владико на небето и земята, на морето и на всички твари! Ти в древност си напоил с вода от камък странстващите в пустинята Моисей и народа с него. Покажи и сега чудесата Си: нека по Твоята заповед от този камък да потече вода и да напои тези жадуващи, за да станат явни Твоите дела и на тези, които не Те познават, и да се прослави Твоето свято име. Едвам завършил молитвата си, и от камъка веднага бликнал извор от жива вода. Всички пиели, утолявали жаждата си и високо викали: - Велик е християнският Бог и по-славен от всички! Оттогава изворът не престанал да тече във вечна памет на Божието чудо, извършило се по молитвите на мъченика. Като се разхладили достатъчно, воините и конете им преминали останалия път без затруднения и пристигнали в Гангри. Не им се искало да предадат на смърт своя благодетел Калиник, избавил ги от гибел по пътя. Но като се боели, че князът ще се разгневи и ще предаде на смърт самите тях, изпълнили заповедта му. Като разпалили пещта, поставили мъченика близо до самия пламък. А той, като се радвал и веселял, осенил себе си с кръстното знамение и започнал да се моли: - Отче небесни! Благодаря Ти, че ме удостои да умра за Твоето свято име. Приеми в мир духа ми и посрами Твоите врагове, всесилни Боже! С тези думи той влязъл в самата среда на пламтящия огън на пещта и като легнал, предал светата си душа в ръцете на Бога. Когато пещта угаснала, честното му тяло било намерено невредимо. Вярващите го взели и го погребали с подобаваща чест, като прославяли Отца, Сина и Светия Дух, Единия в Троица Бог. Да бъде на Него и от нас чест и слава, и винаги, и во веки веков. Амин.", "date": "2019.07.29", "title": "Св. мъченик Калиник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398363-29-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "626 г. - Започва десетдневната аварска обсада на Константинопол с участие на славяни, българи и други народи.     • 1014 г. - Българо-византийски войни: Българската войска претърпява поражение от войските на византийския император Василий II в Битката при Беласица; цар Самуил умира при вида на 15 000 осакатени военнопленници.     • 1586 г. - Основан е руския град Тюмен, нефтената столица на Сибир.     • 1588 г. - Англо-испанска война (1585-1604): Военният флот на испанският крал Филип II е изпратен, за да завладее Англия, но е разбит в протока Ла Манш от английската флота.     • 1830 г. - След избухването на Юлската революция във Франция е детрониран крал Шарл X.     • 1856 г. - Българските земи под османско владичество: В Търново Капитан Дядо Никола обявява въстание. (стар стил)     • 1858 г. - Подписана е първата търговска спогодба между САЩ и Япония, по силата на която Япония открива за посещения на чужденци Токио и Осака.     • 1877 г. - Главната щабквартира на руския император Александър II по време на Руско-турската освободителна война се премества в Бяла (Област Русе).     • 1885 г. - На заседание на Българския таен централен революционен комитет (БТЦРК) в село Дермендере (днес Първенец) се взима решение за обявяване на въстание за Съединението на Княжество България с Източна Румелия.     • 1900 г. - Италианският крал Умберто I е убит от анархист.     • 1913 г. - След края на Междусъюзническата война с царски указ на Фердинанд I е обявена демобилизация на българската армия.     • 1917 г. - с православен ритуал е осветена Вилата на Генерала.     • 1921 г. - Адолф Хитлер е избран за ръководител на Националсоциалистическата германска работническа партия.     • 1946 г. - Започва Парижката мирна конференция с цел уреждане на проблемите в Европа след Втората световна война.     • 1948 г. - Олимпийски игри: След 12-годишно прекъсване поради Втората световна война се откриват Летни олимпийски игри 1948 в Лондон.      • 1957 г. - Основана е Международна агенция за атомна енергия (МААЕ).      • 1958 г. - В САЩ е създадено Национално управление по въздухоплаване и изследване на космическото пространство (НАСА).      • 1967 г. - Учредена е Задруга на майсторите на художествени занаяти.      • 1973 г. - Георгиос Пападопулос става временен президент на Гърция, след като е оглавил военния държавен преврат през април 1967 г., бил е министър-председател от 1967 до 1972 г. и от март 1972 г. е бил регент на Гърция.      • 1981 г. - Даяна Спенсър и английският престолонаследник и принц на Уелс Чарлз сключват брак в катедралата Свети Павел в Лондон.      • 1992 г. - Учредена е Българска асоциация на туристическите агенции (БАТА).      • 1994 г. - Бившият министър-председател на Италия Бетино Кракси е осъден на осем и половина години затвор заради злоупотреби.      • 2002 г. - Министър-председателят Симеон Сакскобургготски представя България на срещата на Пакта за стабилност в Залцбург, Австрия.      • 2005 г. - Астрономи обявяват откриването на планетата джудже Ерида в Слънчевата система.  ", "date": "2019.07.29", "title": "29 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398364-2019-%D1%81%D0%B5-%D1%83%D1%81%D0%B5%D1%89%D0%B0-%D0%BA%D0%B0%D1%82%D0%BE-42-%D1%80%D0%B0,-%D0%BD%D0%BE-%D1%81-faceapp", "text": "Неделя.  Научавам, без да искам, че д-р Енчев и съпругата му Теди Велинова също са се разделили. Очевидно сме в апогея на публичните късания. Припомнете ми, Борисов и Цветанов ли наложиха тая тенденция? Хем ми се къса сърцето, хем ми е къса и паметта. Злите езици говорят, че докторът имал ново гадже, негова пациентка. Сглобил си я сам, един вид. Това се казва да си обичаш работата. При уролозите е много по-рядко срещано. Прави ли ви впечатление, че хайлайфът базови модели не признава, все нещо трябва да им се преправи? От мен да знаете, колко пластичен е един хирург, винаги се разбира след развода. Ако бившата не му вземе половината кинти, значи са ни лъгали, че красотата е симетрия. Кубрат и Андреа пропуснаха да кажат „Продължаваме напред\", дано поне сега Теди се сети да рече едно „Благодаря ви, д-р Енчев\". Но кой ли съм аз да ги уча на стил. Понеделник . Понеже разделите ме натъжават, си пускам последното парче на Павел и Венци Венц, за да си припомня какво значи семпла хармонична връзка. О, не! Венци се е разделил с мустака си. Загубил е огромна част от хайдушкия си суаг. Стига толкова култура засега. Краят на юли е месец за почивка. Не мислят така от прокуратурата обаче. Преди да излязат във ваканция, предлагат Иван Гешев за нов главен прокурор. От краен квартал бил, викат. Не знам по вашия край как е, но по нашия - това е много сериозно начало. Вижте и Бойко откъде тръгна. Тия от центъра само за настилки ми мрънкат. Кои са те, че да ме учат на стил. Гол мъж се е качил на главата на единя от лъвовете пред Съдебната палата. Има видео, но няма смисъл да го гледате. Органи не се виждат: нито на реда, нито отвъд него. Предлагам обаче да спрем дотук. Една зрелищна кандидатура за оглавяване на прокуратурат в края на юли ни е достатъчна. Вторник . Скука. Гешев дава интервю. Нямало да има конфликт на интереси с неговата номинация, приятелите му били все от младежките години. Или по-интересните не са му истински приятели, или се има още за млад - аз така го разбирам. Не одобрявал разделението на властите. Ето това вече е прокурорска приказка! Мрънкат някакви монтескьови сепаратисти, но след раздялата на Валери и Биляна, Кубрат и Андреа, Велинова и Енчев, Софи и Гринго, вие пак от разделяне ли имате нужда?! Човекът обединение жадува. Отбелязваме смъртта на Вапцаров. Корнелия се класира със закъснение. Понякога, разправя, щяла да идва в съня ни като нечакан и неискан гостенин. Бога ми, тази жена не осъзнава колко е права! Иначе цял ден дъвчем Вапцаров и Гешев. Усеща се малко като 42-ра, но с FaceApp. Вие това разделение успявате ли да го направите?     Сряда . Великобритания се раздели с Тереза, Борис Джонсън официално е новият министър-председател. Толкова вещ съм в политиката, че мога да позная кой колко пари струва само по прическата. Гледам подозрително всеки чорлав блондин, стригана до голо глава ме изпълва с доверие в институциите. Апропо, вие чувствате ли се като вещи в политиката? Или сте повече веществено доказателство, че нещо там се случва? Марвъл щели да снимат нов Блейд. Супер, точно от това имахме нужда. Този път няма да е тъмнокожа жена в ролята, че много ни се събра през миналата седмица. Махершала Али ще го играе, той е наш човек. Приятели сме от младежките години, както вика Гешев. Понеже Димитър Маринов излезе с трикольор на Оскарите, но Махершала излезе с калпак, ако помните! И на Венци Венц много би му тичал тоя етно флоу. Четвъртък . Денят започва с протест пред ВСС заради кандидатурата на Гешев. Хората настояват, че е бухалка. И на мен ми прилича на странна птица, честно казано. Има и контрапротест, който само показва, че срещу съответното заплащане прокуратурата може да получи подкрепа от евентуални свои клиенти. Когато футболен ултрас е в подкрепа на главния прокурор, нещата вървят към сериозно обединение. Да не кажа направо съвокупление. Тъкмо се обнадеждиш и хоп - пак раздяла. Изключиха Атака от коалицията Обединени патриоти. Не били достатъчно активни в общата работа. Тя, парламентарната, си я представете като домакинската. Докато Краси и Валери готвят нещо, Волен се цепи и тупа прах. НАП пуснаха услуга да си провериш изтекли ли са ти данните. Даваш си малкото останали неизвестни и в замяна получаваш номер. Към него е добавено известието: ИМА неправомерно разкрити данни. Всички сме с ИМА, най-после жадуваното национално обединение. И пак се усеща един полъх на разцепление, да му се не види. Не всички номера на НАП са толкова изящни. Едно е да си с 1064, друго - с 6969. Петък . Я дайте пак малко култура, че много се напрегнахме. В културата поне хората не се напрягат. Ето, Папи Ханс има нова песен. Мъмли там нещо за пред подрастващите, ама вече съвсем не си дава зор това момче. Типично за копирайтър. Уж за поет минаваше навремето, сега топ римата му е „шеф - кеф\". Кефи ме обаче, колко държи да е посредствен. Така се постига по-широка популярност, признавам. Като споменахме рими, Хазарта е направил страхотна реклама на сладолед. Мисля, че цялата поезия на прехода е скътана в нея, както обикновено. Вие се прехласвате по иронията на „Гладен\", но истинската ирония е, че човекът верно е гладен. То ясно, че всички гърла храним, ама некои оферти трябва да се пропускат. Но то мен по принцип си ме пропускат в офертите, така че не ме слушайте. Събота . Социалистите пак са се качили на Бузлуджа. И тоя фитнес е напразно, но те го намират явно за секси. Много народ, много нещо. Голямо обединение пада. Макар че според мен половината от тях са на възраст НАП на им каже, че НЯМА неправомерно разкрити данни. Ако им дойде на акъла изобщо да влязат в системата. Те още си циклят на старата, другарите. Ето затова колегите от ГЕРБ са толкова по-напред. Гледам маслено платно на Корнелия в носия. Юсуф Мустафов от село Средня я нарисувал човекът, с пожелания да води партията към правда и свобода. Ама малко късно, бай Юсуфе, друга партия вече е доведена при правата и свободите. Вие в Средня май не следите какво става по-нагоре. Бойко инспектира Пловдив. Главния е на Главната. И той душа дава да се омесва с народа, но пак не разбрахме от коя страна на НАП е. Така като гледам, едва ли е с ИМА оставки. Номерът обаче му го знаем. Традиционният е.  ", "date": "2019.07.29", "title": "2019 се усеща като 42-ра, но с FaceApp"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398365-%D1%84%D0%BE%D0%BD%D0%B4%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%BE%D1%80%D0%BE%D1%81-%D0%BE%D1%82-30-%D0%B3-%D1%80%D0%B0%D0%B7%D1%8F%D0%B6%D0%B4%D0%B0%D1%82-%D1%81%D1%8A%D0%B7%D0%BD%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B8", "text": "СОРОС И ПРИЯТЕЛИ    в ранните години на „демокрацията“, по договорка  . Неговите фондации от тридесет години разяждат съзнанието на българите и унищожават държавата ни. „ “ е по-вредна и от отявлените ни врагове. Защото действа чрез българските предатели.     Тези фондации и сдружения ни учат да приемаме мултикултурализма и да забравяме, че сме българи. Уж помагат, а всъщност подготвят територията ни за съвсем други цели. Под тяхно давление съсипахме икономиката си,   и вместо да помагаме на българските талантливи деца и на пенсионерите, помагаме на недосегаемите. Втълпиха ни, че т олерастията е основна ценност, а българщината е срамно, мракобесно и остаряло понятие. Сорос и компания купиха продажните български политици и чрез тях и цялата ни държава. Вредни, безродни, налагащи чужди интереси. Експериментиращи с хората и новия световен ред. Не ми харесват! Да се махат! Няма да мине!      ", "date": "2019.07.29", "title": "Фондациите на Сорос от 30 г. разяждат съзнанието на българите и унищожават държавата ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398366-%D0%BD%D0%B0-%D0%B3%D0%BE%D0%BB-%D1%82%D1%83%D0%BC%D0%B1%D0%B0%D0%BA-%E2%80%93-4-%D1%87%D0%B8%D1%84%D1%82%D0%B5%D1%82%D0%B0-f-16", "text": "Цената която ще платим е близо 3 млрд. лв. – с нея всички пенсии могат за 1 година, да са 30% по-високи.  Вместо това – на гол тумбак – 4 чифтета Ф16.  Та дори чифтетата ги няма – само ги плащаме сега, не е ясно кога ще дойдат…      ", "date": "2019.07.29", "title": "На гол тумбак – 4 чифтета F-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398367-%D1%88%D0%BE%D1%84%D0%B8%D1%80%D0%B0%D0%BD%D0%B5-%D1%81%D0%BB%D0%B5%D0%B4-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%BD%D0%B0-%D0%BA%D0%B0%D0%BD%D0%B0%D0%B1%D0%B8%D1%81,-%D0%B4%D1%80%D0%B5%D0%B3%D0%B5%D1%80%D0%B8-%D0%B8-%D0%BA%D0%B0%D1%82-%E2%80%93-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC", "text": "До тази поредица от статии се стигна след десетки молби от наши приятели на страницата на каузата  , по повод стотиците случаи на полеви тествания за шофиране след употреба на канабис, отнемане на книжки и налагане на глоби в чудовищни размери за нещо, което е възможно да си правил преди 2 дни и да няма никакво отражение на шофирането ти. Интересът към темата беше толкова голям, че когато написахме, че се нуждаем от 200 лева, за да закупим тестерите и да проведем експерименти с тях, за два дни събрахме почти 600 лева. Следващите редове в са резултат от нашите изследвания по темата и разглеждат проблема в детайли. След като прочетете и трите части ще знаете колко часа след употреба сте в безопасност, какво можете да направите, за да преминете успешно слюнчест тест,  как да си помогнете за кръвен тест, какви са различните положения, в които можете да изпаднете спрямо закона и МВР, какво се случва ако сте пациент на медицинска марихуана (масло) и шофирате, както и още много информация, съпътстваща проблема.   Логична реакция, когато чуеш, че полицията пази улиците ни от надрусани хора зад волана, е да се почувстваш в по-голяма безопасност. В конкретния случай с канабиса, нещата не изглеждат толкова еднозначно. Пишем тази точка понеже винаги се намира някой, който да ни обвини в това, че развращаваме младежта и я стимулираме да се друса, правейки достъпна информацията как да се предпазват от вредите от наркотиците(?!), например.  Предполагаме, че вълна от възмущение ще засипе и тази поредица от статии. Просто смятаме, че в момента  битката на гражданите с МВР е неравностойна  и първите се нуждаят от нужната информация, с която да решат как да защитят свободата си най-добре. Разбира се, не трябва да забравят, че със свободата идва и персоналната отговорност към собствения ти живот и този на околните. Не смятаме шофирането под въздействие на канабис за смъртно опасно само по себе си. По пътищата на България има далеч по-рискови за сигурността ни фактори и обстоятелства, спрямо които КАТ и МВР не предприемат нищо. Пушещите трева се превърнаха в лесна и удобна жертва за пълнене на нечии гуши. 1)   Това, което знаем като статистика и факти е, че в щатите, където са въвели легална и/или медицинска трева, пътните инциденти  , особено при хората във възраст между 25 и 44 години. 2)   Цялата система за тестване е направена с цел не за да се осигури по-голяма сигурност, а просто повече хора да бъдат заловени. Тестерите на КАТ са закупени със специално изискване за  повишена сензитивност  към THC(тетрахидроканабинол – активната съставка в конопа), за да може хора, които дори са употребявали предишния ден, да бъдат заловени. Законът за движение по пътищата от своя страна изпраща на съд всеки, който шофира „…след употреба на наркотични вещества“, независимо, дали е под влиянието им или не. Така, правораздавателната ни система, само за няколко месеца, се изпълва с дела за шофиране след 15-24 часа след последна употреба. Защо се прави това? Ами най-вече заради  събиране на глоби и попълване на дупки в бюджета . Глобата обикновено е в размер на 1000-1500 лева, а един полеви тестер струва на МВР едва 20. Представете си колко пари влизат в бюджета от подобен безсмислен лов на вещици. Представете си и какъв проблем се отваря пред хората, които биват лишавани от право на шофиране за месеци, дори година. Много е възможно това да ги извади от пазара на труда за наказателния срок и да хвърли черно петно в биографиите им, което ще направи възможността за влизане обратно на пазара на труда – още по-трудна. 3)   В последните месеци имаме десетки докладвани случаи на страницата ни Liberty 420  за рекет и корупция около извършването на полевите тестове. Най-честия начин за случване е преди тест да получиш регулярния въпрос „Ако има нещо, кажи си, за да оправим работата преди да стане късно“, след което следва и парична размяна. В София мизата е между 50 и 100 лева като са ни известни случаи, както за 20, така и за 500 лева. Въпрос на договорка.  4)   Независимо дали става дума за тестери за шофьори или  , резултатът е един и същ – стимулира се употребата на нови вещества (дизайнерски наркотици), които не биват засичани от тестерите, но пък са изключително рискови за здравето и психиката на употребяващите ги.     Поне на нас са ни известни два вида тестери на КАТ, и двата на фирма Dräger  –   и  5000. Почти всичката информация, до която достигнахме, е свързана с първия модел – 3000. За него знаем, че в рамките на 2016-та година, МВР се е сдобило с  3750 бройки .  ни разкри техническите спецификации на тестера, за да можем в последствие да анализираме възможностите му. Уви, за DrugTest 5000 не знаем много. Не успяхме да открием документ за покупката му с подробна техническа спецификация. Единствената, която имаме, е от доставчика, но е изключително постна от към информация, особено за степента на сензитивност спрямо THC. Нямаме представа с колко точно  бройки от модел 5000 разполага КАТ. Затова съсредоточихме усилията и вниманието си към масовия модел – 3000. За него знаем, че засича THC (канабис), опиати (хероин, морфин, фентанил и т.н.), амфетамин, метамфетамин, MDMA (Ecstasy) и кокаин. Проучванията ни касаят единствено и само употребата на THC и тестера.     Има много начини КАТ да установят следи от канабис в системата ви, но те са избрали най-релевантния. Все пак, в урината можем да открием следи от канабис дори 40 дни след последна употреба, в косъма – също. В слюнката се смята, че часовете за засичане са значително по-малко (до 24 часа), което е по-релевантно за случаи на употреба и управление на МПС. Нещата се случват по следния начин. Когато тялото ви поема THC (или по-точно, когато изгаряме тревата, THC се преобразува на ∆-9 THC) черният ви дроб  метаболизира ∆-9 THC в THC-COOH . THC-COOH е нещото, което стои страшно много време в системата ви и се наслоява по мастните ви тъкани. Него лесно можем да открием в урината, кръвта, корена на косъма ви до чак месец след употреба.  Това което слюнчестите тестери, като този на КАТ, търсят във вашето тяло, e ∆-9 THC или по-точно –  остатъци от употребения канабис . Единицата, с която установяват присъствието е нанограма вещество в милилитър слюнка (ng/ml). Модел 3000 на полицията има два режима за установяване:  1) Бърз – < 5 минути време за реакция – сензитивност: 40 ng/ml  2) Сензитивен – < 7 минути време за реакция – сензитивност: 15 ng/ml (според спецификацията на МВР са 10 ng/ml)  Тестерите, с които провеждахме нашите експерименти са със сензитивност 10 ng/ml, което означава, че покриват най-консервативния сценарий за тестерите на КАТ. Това се оказа изключително труден въпрос, който няма еднозначен отговор. Има множество фактори, които могат да повлияят в посока намаляване или увеличаване на пределния час. Направихме проби върху мъж  на около 30 години, с 90 килограма тегло и ръст от 1.80м., редовен пушач. Пробите показаха положителни тестове на 2,3,4-ти часове и избледняване на чертата, обозначаваща положителен тест към 8-ми час. Тест върху друг мъж, около 2 метра висок и около 80 килограма тежък даде положителен резултат на 12-я час. Получихме разкази на хора от България, които са давали положителни проби пред КАТ на 14-и и 18-и часове, както истории на хора, които са давали негативни проби на 8-ми и 10-и часове. По всичко изглежда, че този пределен час е  строго индивидуален . Все пак производителят на тестерите на КАТ, се е погрижил да направи експерименти и е споделил резултатите:         Както се вижда, пикът на количеството ∆-9 THC в слюнката Ви е между 1 и 3 часа след употреба и след това започва да пада главоломно. Графиката, наподобяваща камбанка иде да ви каже, обаче, че въпреки резкия спад в началото, ще имате все пак някакво количество ∆-9 THC  часове наред . Например, независимо от факта, че някъде около 5-ия час ще имате 100 пъти по-малко ∆-9 THC в кръвта си, тестерът на КАТ отново ще даде положителен резултат. Възможно е да дадете положителен резултат дори и след 24 часа, но това би било екстремен случай.    ", "date": "2019.07.29", "title": "Шофиране след употреба на канабис, дрегери и КАТ – какво трябва да знаем?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398368-%D0%BA%D1%8A%D0%B4%D0%B5-%D1%81%D0%B8,-%D0%BA%D1%80%D1%8A%D1%81%D1%82%D0%BD%D0%B8%D0%BA%D0%BE-%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0", "text": "21 февруари 2013 г. В София се стичат земеделски производители и животновъди, за да подкрепят Бойко Борисов, който предния ден е подал оставката на първия си кабинет. Пред парламента паркират трактори, пристига група гайдари, на жълтите павета се извива хоро. До Галерията за чуждестранно изкуство се появява и ТИР с двуетажно ремарке, пълно със свине. Върху предницата му са опънати плакати „Бойко – кръстник на свиневъдите“ и „Бойко, ако теб те няма, и нас няма да ни има!“ Самите свиневъди надуват тромби и крещят: „Искаме Бойко!“ По някое време от Народното събрание под радостните възгласи на тълпата излиза цялото правителство, предвождано от премиера в оставка. Заради блъсканицата Борисов грабва мегафон, но устройството превключва на режим „сирена“. Тълпата избухва в смях, а любимият й Бойко лаконично коментира: „Т’ва е полицейска работа…“     Сега сирената вие ли, вие, но тъкмо човека с мегафона го няма никакъв. Доскоро караше джипки, влакове, катери, мотокари, даже викаше на операторката на мотокара: „Мога да те возя и на джипката, чакай, да не избегаш, ей“, а изглежда самият той някъде е избегал. Преките излъчвания от обиколките в страната вече не заливат профила му във Фейсбук; последната следа от някакво присъствие е с дата 21 юли, от кръщенето на внучетата. „Бойко и Иван вече са християнчета“, съобщава ни гордият дядо, но не става ясно дали е кръстник и на момченцата. Пък и като гледаме как изпълнява задълженията си спрямо свиневъдите, по-добре да не е… Впрочем последните би трябвало да са бесни, след като отрасълът е напът да бъде зрелищно съсипан в третия мандат на техния духовен баща. Огнищата на африканска чума се разрастват, предстои екологична катастрофа заради загробването на потенциално заразени трупове, но Бойко отсъства, направо се е изпарил. По горчива ирония лозунгът „Ако теб те няма, и нас няма да ни има“ се сбъдва като някакво зловещо пророчество, само дето този път Борисов продължава да си е премиер. Ама къде е наистина, щом продължава да си е премиер, е въпрос, който от седмица виси със страшна сила – при това седмица без нито ден, лишен от скандал: Президентът налага вето върху сделката за изтребителите F-16, но Бойко мълчи. След преодоляването на ветото Румен Радев се кани да върне и актуализацията на бюджета, която ще осигури внушителната сума от 2.2 млрд. лв. за покупката, но Бойко пак мълчи. Въпреки че сам настояваше парите да бъдат изплатени накуп и веднага, той не обелва и дума, покрил се е панически и вдън земя; В това време всеки работещ българин получава есемес от НАП, че има неправомерен теч на личните му данни след хакерския удар срещу информационната система на агенцията, но дори шефката й спокойно довършва платения си годишен отпуск незнайно къде. Премиерът отново си трае, дори когато бъдещият главен прокурор изсипва куп яростни обвинения срещу довчерашните IT вълшебници (по самия Борисов), а шефът на нарочената фирма се оказва сред учредителите на ГЕРБ; Същият бъдещ главен прокурор, т.е. поредният „Не се смей, ти си го избра“, се появява на телевизора, за да отрича разделението на властите и да заплашва с интонацията на Вишински, но от т.нар. министър-председател пак ни вест, ни кост. Организират се протести, тръгват и контрапротести (като онези на свиневъдите, само че в медийния бранш), а няма отзив на „Искаме Бойко!“, няма и знак от къртичата дупка, където кръстникът вероятно се е заврял; За капак и малката коалиция се разпада, Волен Сидеров е изритан от парламентарната група на „патриотите“ с двама от най-верните си депутати, много е вероятно да се стигне до правителство на малцинството. Не е възможно обаче да разберем дали поне това е стреснало човека с мегафона отпреди 6 години и половина, чиято жизненоважна цел според все повече наблюдатели е да задържи властта заради сделката с изтребителите и избора на главен прокурор. А би трябвало, защото в държавата, която иначе има за негова си, най-сигурното нещо са изненадите… Разбира се, Борисов отлично го знае и в момента го демонстрира със собственото си поведение. До вчера наперен в джипката като същи Туркменбаши, който прекръства месеците в годината на имената на родата си и забранява инфекциозните болести, днес се спотайва с надеждата кризата някак да мине от само себе си. Ако не му беше толкова важна онази работа с изтребителите и главния прокурор, по стар навик пет пъти да се е изсулил, но сега му се налага да стиска зъби и палци всичко да оттече в канала. И пробивът в НАП, и африканската чума, и въпросът с гигантската сума за самолети, и налагането на зловещата фигура Гешев – всички те лека-полека да бъдат преглътнати, та той по някое време пак да се изстъпани на кормилото, за да ръси лафове. Допускам дори, че през главата му минава мисълта да вини ретроградния Меркурий, и е убеден, че тегобите му ще приключат с идването на август. Летен сезон, направо мъртъв, дето се вика, що пък отново да не му се получи? Ей това имаме начело на държавата, изправена пред катастрофа, при това не само екологична. Началници в отпуски, които нехаят за пробитите си институции или нямат представа откъде и как може да плъпне поредната зараза (справка: шефът на БАБХ), а над тях – кръстника на целия този хаос, който се огъва пред всеки проблем, но непрекъснато генерира нови проблеми. Некомпетентност, безотговорност и тотална деморализация, далеч по-неунищожими от африканската чума, и всеобща вялост, употребявана все по-цинично за договорки в задкулисието – дума, която не знам защо все още се използва, при положение че всичко вече е извадено на сцената и се върши открито. Е, нещо там мърда, някакви хора изказват недоволство, но заразата е проникнала абсолютно навсякъде. Метафорично казано, прасетата не просто искаха да върнат Бойко на власт, ами я завзеха като във „Фермата“ на Оруел; пак тяхното доволно грухтене е призован да брани и бъдещият главен прокурор, дето би извил врата на Монтескьо за глупостите, които е плещел. Ако му падне (а може и да му падне), като нищо би задушил и гласовете на живите критици с пожарникарска пяна – в пяната, особено в пожарникарската, също може да се търси метафора… Апропо, някои от истинските заразени прасета са още живи, когато ги заравят в ямите. Това е важен детайл, защото показва нагледно цялата атмосфера на безмилостност, в която имаме нещастието да пребиваваме. Вторачени единствено в собствените си пъпове, взимащите решения за държавата и за нашия живот няма да се поколебаят хладнокръвно да ни прегазят. И пак добре, ако директно ни прегазят – на фона на агонията на задушаващото се същество под пластовете пяна или пръст, това е по-добрият вариант. Не искам даже да си го представя, макар че вдишването и издишването на гадост е не по-малко болезнено, а и става все по-трудно. „Искаме Бойко!“ ли викахте? Да, за трети път е тук и заради него е всичко, ама сега точно предпочита да го няма. Затова предлагам, щом все пак някога се появи, най-сетне да извикаме: „Не те искаме, Бойко, махай се час по-скоро заедно с нелепата си команда!“ Не че това ще реши въпроса със злото, понеже злото е повсеместно, но иначе кръстникът ще яхне джипката наново, за да откара клетото си управление до окончателната катастрофа. След което ще избега, завещавайки ни руините – в това не се съмнявайте. И даже малко завиждам на прасетата, че се отърваха: животът в свинарника може и да е тежък, но животът сред извиращи една след друга свинщини е нетърпим.  ", "date": "2019.07.29", "title": "Къде си, кръстнико на катастрофата?"}
{"url": "http://www.classa.bg/%D1%81%D0%B2%D1%8F%D1%82/item/398351-%D1%81%D0%BB%D1%83%D1%87%D0%B0%D1%8F%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%8F%D1%82-%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F", "text": "15-годишно момиче бива отвлечено. То се свързва 3 пъти с полицията и дава указания за мястото, където се намира. Полицаите пристигат 19 часа по-късно. Момичето вече е мъртво. Как е възможно да се стигне до такъв провал?       Случаят \"Александра\" шокира Румъния. В събота в Букурещ хиляди хора излязоха на протест срещу полицията и правителството. Те упрекват разследващите в \"некомпетентност\" и настояват за оставката на управляващите социалдемократи. Малко преди това вътрешният министър Николае Мога уволни шефа на румънската полиция. В случая са нужни \"драстични мерки\", каза Мога. В памет на убитото момиче много хора запалиха свещи и положиха цветя пред сградата на вътрешното министерство. 15-годишната Александра изчезна в сряда, 24 юли. Знае се, че се е опитала да стигне на стоп до родното си място Добрословени в южната част на Румъния. В четвъртък е успяла да набере три пъти номера за спешни случаи и е дала указания на полицията за мястото, на което била откарана от шофьора, качил я на стоп. \"Той идва, той идва...\" - казала тя малко преди да прекъсне един от телефонните разговори с нея, по думите на уволнения полицейски шеф. Задържан е един заподозрян Полицията открила мястото, от което се обадила Александра, едва след 12 часа. И въпреки че в подобни случаи няма нужда от заповед за обиск, разследващите подали молба за издаване на такава и чакали още няколко часа. Те претърсили къщата едва на следващия ден. Междувременно вече били изминали 19 часа от последното обаждане на момичето. По данни на румънската поркуратура, по случая е задържан един 65-годишен мъж. Следователите са открили по време на претърсването на къщата и двора му човешки останки и бижута на Александра. Мъжът въпреки това уверявал полицията, че никога не е срещал момичето и че е невинен. Той обаче не могъл да обясни защо 15-годишната Александра е използвала телефона му.     Демонстрантите са гневни \"Защо полицията не е действала по-бързо?\", питат демонстрантите в Букурещ. Отговор на този въпрос трябва да дадат сега всички, настояват те: от полицията през прокуратурата до  . И президентът Клаус Йоханис смята, че е \"крайно необходимо\" всички онези, които са допуснали грешка в случая \"Александра\", да подадат оставка. Междувременно полицията вижда връзка с един друг случай на изчезнало дете - 18-годишно момиче от съседно село, което се издирва от април тази година. Предполага се, че тя може да е станала жертва на същия извършител. . Демонстрантите в Букурещ упрекват управляващите социалдемократи, че с оспорваните промени само отслабват наказателното право.  ", "date": "2019.07.29", "title": "Случаят \"Александра\": смъртоносният провал на румънската полиция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398353-%D1%89%D0%BE-%D0%B5-%D1%82%D0%BE-%D1%81%D0%BE%D1%80%D0%BE%D1%81%D0%BE%D0%B8%D0%B4-%D0%B8-%D0%BA%D0%BE%D0%BC%D1%83-%D0%BF%D1%80%D0%B5%D1%87%D0%B8-%D1%82%D0%BE%D0%B9-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Соросоидът е наивник, останал да живее в България, защото още се надява, че българското общество може да стане отворено и да не се управлява на принципа \"мой човек\". Кратка история на понятието \"соросоид\". От Г. Лозанов.         Понятието \"соросоид\" е ветеран в компроматните войни. Да те нарекат по този начин значи да те посочат за \"санитарен обстрел\". В началото обаче не беше така. Първоначално новата дума се употребяваше по-скоро на шега по адрес на публично разпознати фигури с културни претенции, западни маниери, проявяващи респект към политически коректното говорене и главно - стоящи далеч от наследената патриотарско-пролетарска представа за народ. Постепенно етикетът започна да се изпълва с \"класова злъч\" към представителите на една нова социална група. Тази на появилия се \"трети сектор\", който включваше НПО (неправителствени организации), финансирани от външни донори. И на първо място - организации, финансирани именно от американския милиардер и филантроп Джордж Сорос, който след падането на комунизма активно подпомагаше създаването на гражданско общество в европейските страни от бившия съветски блок. \"Соросоидите\" и България Да работиш в третия сектор, докато другите два - държавата и бизнесът, са обхванати от корпоративни и корупционни обвързаности, означаваше, че искаш да се измъкнеш сух от общото блато. Да разполагаш с ресурси без да участваш в местната далавера. Да стоиш на граждански и критически позиции без да могат пребоядисани комунисти, мутри, агенти на бившата ДС и прочие да те обрекат на социална маргинализация. В устата им етикетът \"соросоид\" вече звучеше като предупреждение - че не играеш играта по техните правила, и като обвинение - че служиш на чужди интереси, а не на националния, за какъвто те признаваха единствено собствения си интерес. Соросоид синонимично се сближи с родоотстъпник и започна да напуска неформалната си употреба. Готвеше се да влезе \"на въоръжение\" в борбата за задкулисна власт.     Приема се, че в България за първи път понятието е вкарано в медийно обръщение около 2007 година от Валентин Фъртунов, автор и водещ на предаване, разбира се, по телевизия СКАТ. Съвпадението с приемането на България в ЕС не е случайно, защото \"соросоиди\" се включва в журналистическия жаргон на медии, които подържат евроскептична и антинатовска линия. Отговаря на нуждата им от езиково средство, с което без пряко да се противопоставят на българската геополитическа ориентация да рушат доверието в нея. В това отношение използването на името Сорос като пейоративно нарицателно се оказва особено подходящо. Още повече, че неговият произход не е местен, а е резултат от мощната антилиберална вълна, заляла Европа след световната финансова криза и прииждането на бежанци от Азия и Европа. Какво по-хубаво от това, за да се излезе от всеобщия страх и объркване, да се намери виновник за всички беди, който може да бъде посочен с пръст! Сорос персонално беше обявен за \"гробокопач на Европа\" и на християнската цивилизация. Войната с него бе изгодна за различни политически и икономически субекти, но най-активен се оказа бившият му стипендиант и настоящ премиер на Унгария Орбан. Разбира се, и Путин не остана по-назад, като пръв изгони фондацията на \"Отворено общество\", основана от Сорос. Сега войната сякаш е позатихнала, защото хората започнаха да си дават сметка за фарсовия характер на обвинението към един застаряващ човек, пък бил той и евреин милиардер, че лично със зла умисъл е задвижил глобални исторически процеси. Войната обаче е хибридна и си свърши работата - създаде въображаем враг, който в обратен ред укрепва реалната власт на силите, застанали срещу него. Сорос е идеалният враг, защото с биографията си и с дейността си провокира изтласкани, но неизживени предразсъдъци към богатите, евреите, малцинствата и интелектуалците, наложените от пропагандните машини на двата тоталитарни режима на ХХ век - комунизмът и фашизмът. Богатите са ограбили бедните. Евреите участват в световен заговор срещу християните. Малцинствата са отклонение от нормата. Интелектуалците мразят народа си. \"С изцъклени, алчни очи...\"? Тези предразсъдъци и в посттоталитарна България продължават да са ресурс на властта, само че тя по-внимателно търси думите, с които да ги съхрани. И \"соросоид\" е такава дума, защото не ги защитава пряко, а атакува тези, които се опитват да ги рушат, да отнемат силата им на генерализиращо клеймо. Атаката срещу соросоидите набра такава мощ, че през 2017 година във \"Флагман\", издание на Валентин Касабов, се стигна до следното определение, поднесено съвсем на сериозно: \"Соросоидът е коварен, мръсен, подъл. Външно той е с изцъклени, алчни очи, с лека лицемерна усмивка, както старите майстори са рисували \"Почистването на храма\" - търговците и чейнчаджиите, които Исус Христос изгонва от храма\". Касабов също е водел предаване по СКАТ, бил е в \"Атака\", но е станал депутат от НФСБ - партия, която участва в управлението на страната. Това говори, че понятието след журналистическия жаргон влиза и в официалния език на властта. То с днешна дата очертава намаляващия кръг на поддръжниците на отвореното общество, което - без да се връщаме към дефиницията на Карл Попър и да го описваме в цялата му сложност, просто не се управлява на принципа \"мой човек\". Соросоиди са наивници, останали в България, защото все още се надяват, че и българското общество може да стане такова. А етикетирането им от своя страна трябва да им подскаже, че са нежелани от властта, че са вътрешни емигранти. Посоката, в която и кандидатът за главен прокурор вижда враговете си, подсказва, че соросоидите скоро ще попаднат сред тях.    ", "date": "2019.07.29", "title": "Що е то \"соросоид\"? И кому пречи той в България?"}
{"url": "http://www.classa.bg/%D1%81%D0%B2%D1%8F%D1%82/item/398352-%E2%80%9E%D0%BA%D1%8E%D1%80%D0%B8%D0%BE%D0%B7%D0%B8%D1%82%D0%B8%E2%80%9C-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D0%B6%D0%B8%D0%B2%D0%BE%D1%82-%D0%BD%D0%B0-%D0%BC%D0%B0%D1%80%D1%81", "text": "Кюриозити е най-големият робот, кацнал на друга планета, използващ 17 камери. Той стартира през ноември 2011 г. и достигна Марс през август 2012 г. Роверът се приземи в кратера Гейл, чиято структура е специална, защото има висока планина в средата с много пластове скали, които позволяват да се изучава историята на водата на червената планета. Снимките на кратера Гейл, изпратени от марсохода Кюриозити, може би разкриват идеалното място за намиране на доказателства за минал живот на червената планета. Кристофър Хаус, директор на един от консорциумите на НАСА, смята, че планетата може да е приютявала живот преди 3,5 милиарда години, според изявление на Университета в Пенсилвания. \"Кратерът Гейл изглежда е бил среда на езеро\", каза Хаус, отбелязвайки, че космическата мисия е открила много фино стратифицирана кал на мястото. \" Ето защо, вероятно вода е имало в продължение на милион или повече години \", добави той. Професорът по геологията обясни, че езерото е пълно с утайки, превърнати в камък, който впоследствие е ерозирал. Изследователят обаче добавя, че цялата система, включително подземните води, които са прекосявали района, е съществувала още дълго време, може би над 1000 милиона години. Това твърдение се основава на откриването на изпълнени със сулфат фрактури, които показват, че водата е преминавала през скалите дълго след като езерата вече не са се образували на планетата. Към тези хипотези се добавя наличието и на други сернисти минерали, като пирит, което би означавало, че условията на околната среда биха могли да са приютявали живот в миналото. Според Хаус, това е златният век на планетарната наука, в която всеки ден се появява нещо съвсем ново.", "date": "2019.07.29", "title": "„Кюриозити“ увеличава очакванията за доказателства за живот на Марс"}
{"url": "http://www.classa.bg/%D1%81%D0%B2%D1%8F%D1%82/item/398354-10-%D1%82%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8-%D1%8F%D1%81%D1%82%D0%B8%D1%8F-%D0%BD%D0%B0-%D1%81%D0%B2%D0%B5%D1%82%D0%B0", "text": "Наскоро гастрономическото ръководство Taste Atlas коронова 10-те най-добри ястия в света, както следва:   1. Tacos al Pastor (Мексико). 2. Неаполитанска пица (Италия). 3. Лазаня (Италия). 4. Churrasco (Бразилия). 5. Хачапури (Грузия). 6. Севапи (Босна и Херцеговина). 7. Ceviche (Перу). 8. Суши (Япония). 9. Спагети а la carbonara (Италия). 10. Ragú a Bolognese (Италия)   Мексико е известен със своите такос с безброй разнообразия, единственото основно нещо са тортилите, а пълнежът може да бъде почти всичко: каквото и има у дома или какво предлага въображението. Фаворити са така наречените „такос ал пастор\", направени основно с филийки свинско мариновано в чили сос гуахийо и покрити с лук, кантарион, салса и ананасови парчета, които може да варират в зависимост от региона. Това ястие е мексиканска адаптация на шауарма от Близкия изток, донесена в латиноамериканската нация с пристигането на ливански имигранти в края на 19-ти век. За „изобретяването му\" се спори между Мексико Сити и провинция Пуебла, а в списъка, в който са изброени 100-те най-добри ястия в света, такос ал пастор зае първо място, като получи 4.4 по скала от максимум 5 звезди. Taste Atlas разясни, че изборът за „най-доброто ястие\" е направен директно от гласовете на тяхната публика. Какво прави такос толкова уникално? \"То е бързо, можете да го консумирате навсякъде, във всеки ъгъл, можете да поставите всякакъв вид пълнеж и, като цяло, е силно хранително, поради комбинацията от царевица и неговото съдържание, което може да варира в зависимост от региона, включвайки елементи на местната култура. \" Ето кратка версия на рецептата. Използва се филе от свинско месо, мариновано за около половин час в смес от чили гуахийо и оцет. След това се набожда на прът, оформено като планински връх, друга уникална характеристика на това ястие. Този връх, който може да надвишава 100 килограма месо, се поставя вертикално пред каменна плоча, нагрявана с газ, като се завърта постоянно при печенето. За справочника Taste Atlas добавянето на ананас към ястието остава загадка. Защо ананас? Предполага се, за да компенсира чрез сладостта на ананаса характерната за Мексико пикантност.", "date": "2019.07.29", "title": "10-те най-добри ястия на света"}
{"url": "http://www.classa.bg/%D1%81%D0%B2%D1%8F%D1%82/item/398356-fp-%D0%B2%D1%80%D0%B0%D0%B6%D0%B4%D0%B5%D0%B1%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%89%D0%B5-%D0%BE%D1%81%D1%82%D0%B0%D0%B2%D0%B8-%D0%B5%D0%B2%D1%80%D0%BE%D0%BF%D0%B0-%D1%81%D0%B0%D0%BC%D0%B0-%D1%81-%D1%80%D1%83%D1%81%D0%BA%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0", "text": "Политиката на администрацията на Доналд Тръмп унищожава дългогодишния съюз на САЩ и Европа, смята Foreign Policy. Трансатлантическите връзки остават само на хартия: Вашингтон преследва независима, а понякога дори враждебна към Европа политика, прекъсвайки сделката с Иран и водейки търговска война срещу Китай. Изданието се опасява, че в случай на хипотетична руска агресия Европа няма да може да разчита на помощта на американците. , - с тези думи държавният секретар на САЩ Майк Помпео   специалните отношения между Вашингтон и Лондон и също така постави НАТО под заплаха, пише Foreign Policy. Според публикацията, с това САЩ демонстрират рязка смяна в политиката си по отношение на Европа.     По-рано във Вашингтон осъзнаваха необходимостта от съюз с Европа в името на борбата с комунизма и поддържането на либералния световен ред. Освен това, европейските сили предоставиха значителна помощ на САЩ по време на войната в Персийския залив през 1991 г. и по време на войната между САЩ и Ирак през 2003 г. Разбира се, основната част от задачите САЩ изпълниха сами: въпреки това Вашингтон все още се съгласяваше на сътрудничество, осъзнавайки, че неговите интереси и ценности съвпадат с европейските. Сега, въпреки факта, че трансатлантическите връзки както и преди съществуват на хартия, Съединените щати водят независима и понякога дори враждебна спрямо Европа политика, се казва в публикацията. Администрацията на Тръмп започна търговска война с Китай, от която страдат редица европейски страни, и също така едностранно се оттегли от иранската ядрена сделка: някои европейски сили (включително Великобритания) се опитват да я спасят. В същото време САЩ не предприемат военни действия, като предоставят възможност на Иран да изостри ситуацията. В същото време действията на Тръмп не са ирационални, отбелязва Foreign Policy. Факт е, че сега, благодарение на активното производство на шистов газ, Съединените щати престанаха да зависят от нефта в Близкия изток. Европа все още се нуждае от него - и поради това дестабилизацията на региона е неизгодна за нея. Като цяло Съединените щати изоставиха предишната си роля за защита на близкоизточните търговски пътища и сдържането на Иран, пише вестникът. Британският флот не е достатъчно голям, за да изпълни тази задача - затова Лондон трябваше да поиска помощ от други европейски държави. Изданието пита какви ще бъдат действията на Съединените щати в случай на хипотетична руска агресия срещу Европа. Дали американските сили ще дадат незабавен отговор или Вашингтон ще съветва европейците да се грижат за собствената си сигурност? Foreign Policy смята, че ако САЩ бездействат, Европа няма да се справи сама, въпреки че общият европейски военен бюджет е много по-висок от руския. Факт е, че състоянието на много европейски армии далеч не е най-доброто: липсват модерни оръжия и оборудване. Освен това ЕС няма обща политика за отбрана. Изданието също така отбелязва, че последващите американски администрации вероятно ще се съсредоточат върху конфронтацията с Китай, отделяйки на Европа все по-малко време. Някои американци смятат, че стратегическата автономия на Европа ще навреди на САЩ, но това не е така, пише вестникът: тя ще освободи Вашингтон от необходимостта да гарантира сигурността на Западна Европа и ще му позволи да концентрира усилията си в Тихоокеанския регион.    ", "date": "2019.07.29", "title": "FP: Враждебната политика на Тръмп ще остави Европа сама с руската заплаха"}
{"url": "http://www.classa.bg/%D1%81%D0%B2%D1%8F%D1%82/item/398355-%D1%87%D0%B8%D1%81%D1%82%D0%BA%D0%B0-%D0%B2-instagram", "text": "Социалната мрежа Instagram направи в петък прочистване, в което за неспазване на новите правила елиминира голям брой акаунти, посветени на издаването на постове, които имаха десетки милиони последователи. Това споделиха някои от засегнатите чрез Twitter. Instagram е изпратил имейли до някои потребители, за да ги информира, че профилът им е бил изтрит като „не отговарящ на условията\", без да предоставя друга информация. \"Не можем да възстановим акаунтите, които са преустановени по тази причина\", се казва в съобщението, което социалната мрежа изпраща до онези, които според тях нарушават правилата. \"Това е краят на играта. Повече от 40 милиона последователи и повече от $ 600,000 загубени за два дни\", се казва в съобщението на потребител на име Бен, който изисква Facebook и Instagram да кажат коя е истинската причина от тази мярка. \"Не можете да запазите мълчание\", добавя потребител на интернет. Потребител с име @ Finest.Inventions твърди, че има повече от 12 милиона последователи, докато друг, наречен @umCaige, има повече от 850 000 души, които са следвали двата му акаунта, от което казва, че е спечелил повече от 30 000 долара тази година. Обаче имаше хора, които обвиняваха потребителите, че са откраднали съдържанието на други хора за своя собствена изгода. Миналата седмица Instagram обяви промени в политиките си за откриване и премахване на акаунти, които многократно нарушават правилата на платформата. Социалната мрежа увери, че потребителите ще бъдат информирани за това кога и защо са изтрити техните профили и ще имат възможността да обжалват всяко изтрито съдържание, като профилът им ще се възстановява, ако потребителят спечели обжалването.", "date": "2019.07.29", "title": "Чистка в Instagram"}
{"url": "http://www.classa.bg/%D1%81%D0%B2%D1%8F%D1%82/item/398357-%D0%BA%D1%83%D1%87%D0%B5,-%D0%BF%D1%80%D0%B8%D0%BB%D0%B8%D1%87%D0%B0%D1%89%D0%BE-%D0%BD%D0%B0-%D1%80%D0%B8%D1%87%D0%B0%D1%80%D0%B4-%D0%B3%D0%B8%D1%8A%D1%80,-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%84%D1%83%D1%80%D0%BE%D1%80-%D0%B2-%D0%BC%D1%80%D0%B5%D0%B6%D0%B8%D1%82%D0%B5", "text": "„Обичам това куче, което прилича на Ричард Гиър.\" С тези думи потребителят bluevelvet на Twitter публикува снимка на куче, което предизвика фурор в социалните мрежи и за кратко време стана вирусно, с повече от 36 000 харесвания и повече от 4000 ретуита. Често се казва, че кучетата приличат на техните собственици, но в случая кучето, наподобяващо Ричард Гиър, излиза от тези рамки. Светкавично потребителите разбраха, че кучето наистина има сериозна прилика с носителя на Златен глобус и главен герой на „Хубава жена\", „Винаги до теб, Хачико\", „Чикаго\" и много други холивудски творби. Не е сигурно дали известният актьор вече е забелязал, че има такъв „двойник\", макар неговата прилика с коли отдавна не е тайна за близките му.", "date": "2019.07.29", "title": "Куче, приличащо на Ричард Гиър, предизвика фурор в мрежите"}
{"url": "http://www.classa.bg/%D1%81%D0%B2%D1%8F%D1%82/item/398359-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BC%D0%BE%D1%81%D0%BA%D0%B2%D0%B0-%D0%B4%D0%B0%D0%B2%D0%B0%D1%82-%D1%88%D0%B0%D0%BD%D1%81-%D0%BD%D0%B0-%D1%82%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D0%BD%D0%B5-%D0%B8%D1%81%D0%BA%D0%B0%D1%82-%D0%B2%D0%BE%D0%B9%D0%BD%D0%B0", "text": "На 23 юли руският президентски представител за страните от Близкия изток и Африка, заместник-министърът на външните работи Михаил Богданов, представи руската концепция за колективна сигурност в Персийския залив, предназначена да подпомогне създаването на механизъм за сътрудничество в региона. Текстът на концепцията е публикуван на официалния сайт на руското външно министерство. Документът беше представен на представителите на арабските държави, Иран, Турция, акредитирани в Москва, петте постоянни членове на Съвета за сигурност на ООН, Европейския съюз, Лигата на арабските държави и страните от БРИКС. „  съобщава МВнР. Една от ключовите мерки, предложени от Русия, е отказът да се разположат чуждестранни военни бази в региона.     Иранската информационна агенция „ПресТВ” веднага откликна на руската инициатива, като заяви, че заместник-началникът на руското външно министерство Михаил Богданов е   заяви Богданов. Иранската държавна агенция ИРНА цитира Сергей Лавров, който подчерта, че „ ”. Йеменският ресурс „Алмасир” докладва за руската инициатива, като цитира реч на Лавров, в която отбелязва, че концепцията за насърчаване на регионалния мир в региона на Персийския залив „ ”. Кувейтската информационна агенция, в новината си за новата руска инициатива, пише, че  ”. В деня след представянето на руската концепция, базираният в Лондон и контролиран от британското разузнаване „Панарабски вестник”, „Ашарк ал Аусат” публикува статия на журналиста Ейад Абу Шакра, където той не споменава руската инициатива, остро критикува американската политика в Близкия Изток. която според него „ ”. Според него Русия „ ”, пише Ейад Абу Шакра, призовавайки Запада към преки военни действия срещу Иран. Американският „Уол Стрийт Джърнъл” в статията си за конфликтната ситуация в Персийския залив споменава за кратко и без никаква оценка, че „ ”. В същото време публикацията пише, че европейските страни „ Също накратко, без оценки, американското икономически издание International Business Times пише за руската инициатива, заявявайки, че „ ”. Това издание предоставя връзка към пълния текст на руската концепция. Обективната оценка на руската инициатива бе дадена от изданието „Ал Монитор” (Вашингтон), публикувано от американски бизнесмен от арабски произход, основател на фондацията „Левант” Джамал Даниел. „Ал Монитор” оценява американската политика в Близкия Изток като катастрофална и пише: „ ”. Руските предложения, обобщава публикацията,  ”. Американското издание  „Сайнс от Тайм” говори за руската инициатива в подробности: докато Русия търси начини за облекчаване на напрежението в Персийския залив, Великобритания призовава за европейска отбранителна мисия в района, а САЩ обявяват, че ще проведат собствена операция „Сентинел” за патрулиране на входовете в Персийския залив и Червено море. Като цяло повечето от водещите американски медии пренебрегнаха предложения от Русия подход за намаляване на напрежението в региона. Вестник „Пакистан Пойнт” цитира първия заместник-председател на комисията по отбрана на Руската Дума Александър Шерин, който заяви, че според него Съединените щати няма да приемат предложената от Русия концепция за сигурност за Персийския залив,  Публикацията обръща внимание на думите на руския депутат, който подчерта, че „ ”. Към днешна дата водещите сили са предложили три подхода за разрешаване на конфликта в региона на Персийския залив. САЩ се опитват да съберат коалиция за военни действия срещу Иран. Както казва Сергей Лавров, във Вашингтон „ “. Великобритания, обсебена от рецидив на имперското мислене на онези времена, когато тя „ “, събира собствена военноморска коалиция, за да изпрати военни кораби в Персийския залив. И само Русия се стреми да постигне решение на конфликтите в Близкия изток чрез мирни средства, основани на зачитане на интересите на всички страни в региона.", "date": "2019.07.29", "title": "Предложенията на Москва дават шанс на тези, които не искат война"}
{"url": "http://www.classa.bg/%D1%81%D0%B2%D1%8F%D1%82/item/398358-%D0%B0%D0%B9%D0%BD%D1%89%D0%B0%D0%B9%D0%BD-%D0%B1%D0%B5%D1%88%D0%B5-%D0%BF%D1%80%D0%B0%D0%B2", "text": "Група астрофизици е тествала теорията на относителността на Алберт Айнщайн, прилагайки неговите прогнози към гравитационното поле на гигантска черна дупка в сърцето на нашата галактика, надминавайки по мащаб всички проведени досега експерименти от този тип, съобщава порталът Space.com. Според Айнщайн, гравитацията е резултат от начина, по който времето и пространството се деформират от масата. И колкото по-масивен е един обект, толкова по-голямо е неговото гравитационно привличане. Това обяснение е проверено многократно в относително слаби гравитационни полета, като тези, които присъстват на Земята и в Слънчевата система. Въпреки това, учените смятат, че много по-мощни гравитационни полета могат да разкрият нередности в общата теория на относителността, водещи до нови теории, способни да обяснят някои от големите загадки на Вселената, като тъмната материя и тъмната енергия. За да развият този въпрос, авторите изучават супермасивната черна дупка Стрелец А *, космически гигант, разположен в центъра на Млечния път с маса 4 милиона пъти по-голяма от тази на Слънцето и диаметър 23,6. милиона километра. С помощта на три обсерватории, разположени на Хавайските острови, учените изследвали звездата S0-2 през 2018 г., когато тя достигнала точката най-близо до Стрелец A * за 16 години - времето, необходимо за завършване на орбитата й - минавайки на 120 астрономически единици от черната дупка с 2.7% от скоростта на светлината. След това създали триизмерен модел на нейния маршрут и го използвали в комбинация с други измервания от последните 24 години, за да проверят една от прогнозите на общата теория на относителността, известна като червено изместване, което описва начинът, по който гравитацията може да наруши светлината. Така светлината, която пада към гравитационното поле, се движи към синия край на спектъра, а светлината, която излиза от полето - към червения. И точно това се случило с S0-2 поради ефекта на екстремната гравитация на Стрелец А *, като по този начин се доказва теорията на Айнщайн. \"Това беше теоретично очаквано от много време, но е наистина вълнуващо, че най-накрая можем да го направим,\" каза Туан До, водещ автор на работата и изследователя в Калифорнийския университет (САЩ). Изследователят призна, че е изумен от факта, че \" тези прогнози работят, въпреки че черните дупки, а още по-малко супермасивните, дори не са били известни, когато Айнщайн е създал своята теория.\"", "date": "2019.07.29", "title": "Айнщайн беше прав"}
{"url": "http://www.classa.bg/%D1%81%D0%B2%D1%8F%D1%82/item/398360-%D0%BA%D0%B0%D0%BA-%D0%B4%D0%B2%D0%B0-%D1%80%D1%83%D1%81%D0%BA%D0%B8-%D1%8F%D0%B4%D1%80%D0%B5%D0%BD%D0%B8-%D0%BB%D0%B5%D0%B1%D0%B5%D0%B4%D0%B0-%D1%83%D0%B4%D0%B0%D1%80%D0%B8%D1%85%D0%B0-%D1%88%D0%B0%D0%BC%D0%B0%D1%80-%D0%BD%D0%B0-%D0%BD%D0%B0%D1%82%D0%BE", "text": "Китайският портал Sohu информира: \"Русия уплаши НАТО и му удари шамар по време на неотдавнашните учения BALTOPS-2019 на Алианса, когато два руски свръхзвукови бомбардировача Ту-160 направиха седемчасово прелитане над неутралните води на Балтийско море.\" Изданието отбелязва, че НАТО, водено от САЩ, наскоро проведе военни учения близо до руските граници и започна да дава \"сигнали за заплаха\" на Москва. След няколко провокации Русия изпрати два самолета Ту-160 в района на Балтийско море, за да \"потисне арогантността на блока и да покаже мощния възпиращ капацитет на страната\". Авторите на статията припомнят, че Ту-160 е най-мощният бомбардировач на Русия, който може да лети в продължение на 23 часа и да покрива разстояния над 12 000 километра без презареждане, скоростта на полета му може да надвишава 2 Мач и транспортира 45 тона бомби. В допълнение, той може да пуска ядрени бомби и крилати ракети. Въпреки че Министерството на отбраната на Русия определи полета като рутинен, порталът оценява \"Руската операция по възпиране е била много успешна и е уплашила държавите от НАТО\". За да прихване и предупреди руските самолети - известни още като \"Белите лебеди\" - Дания е разгърнала изтребители F-16, Финландия е изпратила F-18 и Швеция - JAS 39 Gripen. Тези изтребители обаче не са могли да правят нищо, освен да наблюдават и придружават руските бомбардировачи, тъй като те са летели в международното въздушно пространство, не нарушавайки границите на други страни. След повече от седем часа руските самолети са завършили полета си, казва порталът, като заключава, че \"този внезапен руски патрул е бил шамар за страните от НАТО\".", "date": "2019.07.29", "title": "Как два руски \"ядрени лебеда\" удариха шамар на НАТО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398341-%D0%B2%D1%8A%D0%BB%D0%BA-%D0%B2-%D0%BE%D0%B2%D1%87%D0%B0-%D0%BA%D0%BE%D0%B6%D0%B0", "text": "\"За превоз на пътници при високи скорости\" - това е записано в техническите спецификации за модел  Волга ГАЗ-23, предадени през 1959 г. на автомобилния завод от клиента - спецслужбите КГБ. На практика това означавало, че им е нужен автомобил, който да се ползва като ескортна машина в правителствените кортежи, но също така и да може да настига и да е равностоен на чуждестранните коли, с които пътували служителите на посолствата на западните страни. Освен това, специалният автомобил трябвало да бъде неразличим външно от серийните автомобили.     Днес не е лесно да си представим, но естеството на отношенията между съветските контраразузнавателни агенти и членовете на чуждестранните разузнавателни служби често изглеждала като в криминалните и екшън филми: първите се опитвали да догонят, а вторите да изчезнат. Затова колата била от основна важност: чужденците често имали топ версиите на чуждестранните автомобили с многолитрови двигатели, с които серийните Волга не можели да се справят. Невъзможно било държавата да закупува високоскоростни автомобили за специални нужди от чужбина, а и само едно местно превозно средство можело да не се откроява ненужно в еднообразния трафик по това време. Първата \"Волга\" - не е първият догонващ автомобил за преследвания Автомобилът на базата на Волга ГАЗ-21 не е първият “високоскоростен автомобил”, създаден за съветските специални служби - преди него това са “Емка” с двигател Ford V8 и “Победа” с редова “шестица”. Специалните “Волги” са проектирани от конструктори на ГАЗ и проектът е съгласуван с института НАМИ. За да може колата, както се изисквало от техническите условия, да развие 160 км / ч, под капака, вместо обичайната редова \"четворка\", е поставен 5,5-литров V8 от правителствената \"Чайка\" с мощност от 195 к.с. И заедно с автоматична скоростна кутия.     Екипът от конструктори се оглавявал от инженер Борис Дехтяр и той трябвало да реши две задачи. Първо, да се гарантира геометричната съвместимост на новия силов агрегат с пепредназначения за него корпус и второ, да се поставят в ред ходовите характеристики на машината с нарушено тегло.     За модела с малка серия (от 1962 - 1970 г. са произведени само 603 бройки на ГАЗ-23), е направено ново шаси - всички тръби трябвало да бъдат положени под него по такъв начин, че две паралелни изпускателни системи на V-образния двигател да не се виждат отвън. Оригинални били и някои части от предната част на корпуса, на едни от тях им била променена формата, други пък били подсилени.     Двигателят от  „Чайка” бил преработен, направено е по-мощно окачване и спирачки, в които дори била използвана специална високотемпературна спирачна течност (до + 130 ° С).  Външните различия старателно били избягвани. По този начин селекторът на автоматичната скоростна кутия е маскиран като обикновен лост на волана.     За да се поддържа управляемостта на машината с тегло 300 кг и с претоварена предна част, фабричната документация предписвала поставянето на 120-килограмен баласт в багажника - стоманена плоча.     Друг атрибут на секретността е допълнителната ключалка на капака, който по този начин можел да се отвори само до 5 см. Подобна система била поставено и в багажника - тайна дръжка блокира обичайната ключалка. В някои от секретните волги имало специфични промени в електрическото оборудване - два блока превключватели позволявали на водача да подава сигнал отделно с всеки фар. Съществувала система от кодове за служителите със светлинни сигнали.    Като резултат се е получила „ГАЗ-23“ - автомобил за съпровождане, но също така и високоскоростна кола. Външно неразличима от хилядите обикновени Волги, ГАЗ-23 бил способен да вдигне 170 км / ч (+40 км / ч) и да ускори до 100 км / ч за 16 секунди. Автомобилът се отличавал с високо качество, заводът му давал гаранция от шест месеца или 20 хиляди километра. ", "date": "2019.07.29", "title": "Вълк в овча кожа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398342-%D0%B6%D0%B5%D0%BD%D0%B8%D1%82%D0%B5-%D0%BC%D0%B0%D1%81%D0%BE%D0%B2%D0%BE-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%B4%D0%B0", "text": "Жените все повече отказват да правят слънчеви бани, пише Daily Mail.     Според проучване на френския Институт за обществено мнение, само една на всеки пет френски жени на възраст под 50 години си позволява да прави слънчеви бани без горната част на банския костюм, докато преди 10 години 28% от жените са се разголвали на плажа, а през 80-те на миналия век - 43 процента.     Проучването показа, че момичетата на възраст от 18 до 25 години се страхуват да свалят горнищата на банските си костюми поради липса на самочувствие, страх от тормоз и болести, причинени от влиянието на слънчевата светлина.       „На жените изглежда, че гърдите им не са достатъчно красиви и се опитват да ги скрият. В нашия век ситуацията се влоши поради социалните мрежи и грипа. Жените са наясно с комерческата система, която диктува техните стандарти, принуждавайки ги да мразят телата си ”, казва Камил Фроидево-Метери, професор в университета в Реймс.   През март трима полицейски служители бяха отстранени от служебните си задължения заради снимки редом с полуголи жени на плажа в Канкун, Мексико. Служители на правоохранителните органи бяха изпратени до всички градски плажове във връзка с увеличаване на престъпността в щата Куинтана Ру. В резултат на това трима от тях били забелязани да позират до голи туристки. В същото време усмихнатите полицаи били с бронежилетки и с оръжие.", "date": "2019.07.29", "title": "Жените масово отказват да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398343-%D1%82%D1%83%D0%BA-%D0%BD%D0%B5-%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8", "text": "Haй-cĸъпaтa зa чyждeнцитe дъpжaвa в Eвpoпa cтaнa Иcлaндия. Heйнитe гopeщи минepaлни извори нe ca eдинcтвeнитe, ĸoитo ĸapaт тypиcтитe дa ce изпoтят, пише \"Дейли Мейл\".    Πoтpeбитeлcĸитe цeни в ocтpoвнaтa дъpжaвa пpeз 2018 гoдинa ca c 56% нaд cpeднитe в ocтaнaлитe eвpoпeйcĸи cтpaни, пoĸaзвaт дaннитe нa Eвpocтaт. Toвa пpaви Иcлaндия нaй-cĸъпaтa cтpaнa нa Стapия ĸoнтинeнт, изпpeвapвaйĸи Швeйцapия (цeни c 52% нaд cpeднитe), Hopвeгия (48%) и Дaния (38%). B тaзи ĸлacaция cлeдвaт Иpлaндия и Люĸceмбypг (плюc 27%), Финлaндия (23%), Швeция (19%), Beлиĸoбpитaния (17%), Hидepлaндия (12%), Бeлгия (плюc 11%), Фpaнция и Aвcтpия (10%) и Гepмaния ( 4%).     В дънното на класацията ca Бългapия, Ceвepнa Maĸeдoния и Typция c oĸoлo 50% и пo-мaлĸo oт cpeднитe цeни зa Eвpoпa. Например в Исландия пицa cъc cиpeнe в pecтopaнт cтpyвa oĸoлo 17 eвpo, чaшa винo - oĸoлo 10 eвpo, a половин литър биpa cтpyвa пoчти 7 eвpo.     \"У дoмa мoгa дa cи пopъчaм xaмбypгep, ĸapтoфĸи, биpa и дa зaплaтя зaтoвa нaй-мнoгo 13 дoлapa. Toвa e гoлямa paзлиĸa в цeнитe, ĸoятo знaчитeлнo ce oтpaзявa нa мoя бюджeт пo вpeмe нa пътyвaнeтo в Иcлaндия\", оплаква се aмepиĸaнcĸи тypиcт. Основна причина за виcoĸитe цeни в cтpaнaтa е гoлямaтa зaвиcимocт нa ocтpoвa oт внoca нa ocнoвни xpaнитeлни и дpyги пpoдyĸти, ĸaĸтo и oт гoлeмитe aĸцизи въpxy aлĸoxoлa. Heмaлĸa poля в тoвa oтнoшeниe игpaят и ĸoлeбaниятa нa нaциoнaлнaтa вaлyтa, c ĸoитo Иcлaндия ce cблъcĸвa в пocлeднитe няĸoлĸo гoдини.     От друга страна cpeднaтa paбoтнa зaплaтa в Иcлaндия e 4450 eвpo нa мeceц. Зaтoвa нa мecтнитe житeли цeнитe в мaгaзинитe и pecтopaнтитe нe им ce cтpyвaт тoлĸoвa виcoĸи, ĸoлĸoтo нa чyждeнцитe. Иcлaндия ce гoтви зa пo-дълбoĸa peцecия. Mинaлaтa гoдинa Иcлaндия e пoceтeнa oт 2,3 чyждecтpaнни тypиcти. Ho cпopeд пpoгнoзитe нa Цeнтpaлнaтa бaнĸa, пpeз 2019 г. иĸoнoмиĸaтa нa cтpaнaтa щe ce зaбaви зя пъpви път oт 10 гoдини.  ", "date": "2019.07.29", "title": "Тук не е за българи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398344-%D0%BB%D0%BE%D0%B7%D0%B0%D0%BD%D0%BE%D0%B2%D0%B0-%D1%81%D0%B5-%D0%BF%D0%BE%D0%BA%D0%B0%D0%B7%D0%B0-%D0%BE%D1%82", "text": "Поредна секси снимка от почивката си в Гърция пусна любимата на вратаря на Левски Николай Михайлов - Николета Лозанова.  Бившата плеймейтка се показа от лодка в морето, като на нея личат мокрите й и напращели форми. Към кадъра брюнетката е сложила черно сърце.        ", "date": "2019.07.29", "title": "Лозанова се показа от..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398345-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D1%8E%D0%BB%D0%B8", "text": "Днес е препоръчително да не бързате, да не взимате прибързани решения и да не говорите каквото ви хрумне. Помнете, че ако си развържете прекалено езика, ще се окажете в изолация. Дори близките хора, ще се отдръпнат от вас, което не е желателно. Със здравето шега не бива – знаете това нали? Отложете спортните занимания и се хранете по режим. Продуктивен ден за тези, които не пестят сили и идеи за бъдещият просперитет. Перфектно може да се справите с всяка работа, ако сте отговорни и упорити. Вътрешна хармония ще придобият тези, които се занимават с йога и творчество. Не крийте талантите си, те ще са ви от полза. Вечерта е възможно, да получите странно съобщение. Препоръчва се \"да включите\" ума си, когато става дума за производствените задачи. Не витайте в облаците, това е безполезно. Ако имате желание да реализирате в нещо ново, учете и вземете пример от по-опитните. Семейните ще трябва да се справят с битови задачи, почистване, ремонти и други проблеми. Затова пък похвалата от вашите близки, ще бъде безкрайна.   Още от рано сутринта, веднага ще се хванете за работа. Дори няма да имате нужда от помощници, защото със всичко ще успеете да се справите сами. Ако връзката ви с партньора, се е разрушила, не се самообвинявайте, за всичко. Най-вероятно любовта е отминала, оставяйки тъжен белег върху душата ви. Вечерта ви очаква, изгодно финансово предложение. Трябва да се борите за всичко, което ви принадлежи. И това не е меркантилност, а нещо съвсем нормално. Освен това във вашата среда има хора, които искрено и във всичко ви подкрепят. Отношения с чуждестранни партньори, могат да се влошат и разпаднат. Но не бива да се тревожите, особено ако конфликтът е назрявалот дълго време и е нямало начин да бъде разрешен. Днес дори няма да може да си отворите устата, толкова често другите ще настояват, убеждават и предлагат. Е, понякога трябва да сте в ролята на наблюдател. Особено, ако искате малко да си починете. От запознанства с романтичен характер, е по-добре да се откажете. Нищо няма да излезе от това, само ще си загубите времето. Препоръчително е да бъдете категорични, ако въпросът засяга отношения с близки приятели. Особенно, ако те често умишлено ескалират ситуацията. Творческите ви идеи, имат шанс да бъдат реализирани. Парите, които ще получите за минали проекти, могат да бъдат инвестирани в нещо обещаващо. Например, в личен бизнес.   Ще трябва, да преживеете много неща отново. Ще има моменти, които са по-скоро като сън или като \"дежа-ву\". Опитайте се, да не изпускате емоциите си върху тези, с които работите или дружите. Защо да обиждате добри хора? Ще имате възможност, да подобрите условията си на живот. Ако продавате апартамент или къща, ще направите добра сделка.   Ще получите много информация, от която ще е неблагодарно да се откажете. Особено след като идва от човек, който се грижи за вашето благополучие, като за свое. Ще е добре да се заемете със себе си, с външния вид и здравето. Ако нещо ви притеснява, тогава трябва да отидете на лекар. Финансовата ви ситуация, значително ще се подобри. Парите ще идват от различни места и от различни хора, а вие упорито ще ги съхранявате в сметката си. Без разходи, скъпи покупки и други дрънкулки! Отношенията с избраника, ще са отлични. Но ще трябва многократно да му повтаряте, заветните думи „Обичам те”. Препоръчително е да се заемете с домакинската работа и семейните задължения, отколкото да обсъждате други хора. Натрупали сте много нерешени проблеми, както битови, така и лични. Освен това е време, да поговорите сериозно с децата. Възможно е, да имат проблеми. Отделете им достатъчно време, гледайте заедно филми или отидете на разходка.   Възможно е да развиете комплекс за вина и малоценност, което за вас ще е много странно. Може би, в това състояние ще ви вкара човек, който отдавна морално ви потиска. Запазете спокойствие, не давайте да ви обиждат и бъдете по-уверени. Добър ден за пътуване, занимания със спорт и закаляване.", "date": "2019.07.29", "title": "Дневен хороскоп 29 юли"}
{"url": "http://www.classa.bg/%D1%81%D0%B2%D1%8F%D1%82/item/398346-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%E2%80%9E%D0%B0%D0%B3%D0%B5%D0%BD%D1%82-%D0%BD%D0%B0-%D0%BA%D1%80%D0%B5%D0%BC%D1%8A%D0%BB%E2%80%9C", "text": "Позицията на новия премиер на Обединеното Кралство Борис Джонсън относно Русия е лъжлива, защото значително по-важно и по-опасно е не този, който той счита за опонент, а тези, които ще му станат съюзници на международната арена   Това сподели немският журналист Тило Кеслер в «Deutschlandfunk». Авторът обръща внимание на това, че яростният стремеж да се изведе Британия от ЕС е налице не само при Джонсън, но и при американския президент Доналд Тръмп. Бидейки очевидни противници на ЕС, те могат да се обединят в крайно неблагоприятен за Европа и Запада като цяло «англосаксонски алианс». Неслучайно в Обединеното Кралство вече наричат Джонсън «британския Тръмп», отбелязва авторът.     «Тръмп разглежда Брекзита в качеството му на необходим механизъм, който ще позволи да се разбие и отслаби ЕС от политическа гледна точка», продължава авторът, припомняйки, че в името на това главата на Белия дом дори е гарантирал на Британия щедра подкрепа под формата на двустранно споразумение за свободна търговия. Но къде по-важен е проблемът за журналиста, който произлизал от факта, че това е изгодно за Москва. Според него, колкото и да е странно, но Борис Джонсън имал общи интереси с руския лидер Владимир Путин. «Всичко, което отслабва Запада, е само от полза за стратегическите интереси на Кремъл», констатира авторът, иронично отбелязвайки, че новият премиер на Британия може дори да стане «новият приятел» на Владимир Путин.    ", "date": "2019.07.29", "title": "Борис Джонсън-„агент на Кремъл“"}
{"url": "http://www.classa.bg/%D1%81%D0%B2%D1%8F%D1%82/item/398347-%D1%80%D1%83%D1%81%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D1%81-%D0%B2%D0%BD%D1%83%D1%88%D0%B8%D1%82%D0%B5%D0%BB%D0%B5%D0%BD-%D0%BF%D0%B0%D1%80%D0%B0%D0%B4-%D0%B4%D0%B5%D0%BD%D1%8F-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%8F-%D1%84%D0%BB%D0%BE%D1%82", "text": "Русия отбеляза с грандиозен парад в Санкт Петербург Деня на военноморския флот. Участваха повече от 4 000 моряци от Балтийския, Северния, Черноморския флот и Каспийската флотилия. По река Нева преминаха 43 бойни кораба. А в небето над северната столица на Русия прелетяха 41 самолета. В парада взеха участие и бойни кораби на Китай и Индия. Парадът се приемаше от президента Владимир Путин. Присъстват 26 чужди делегации. Тържествени маршове се провеждат и в главните военноморски бази в цяла Русия. Владимир Путин заяви, че военноморският флот на Русия може да отблъсне нападение на който и да е агресор и обезпечава сигурността на страната и нейните интереси, пише ТАСС. Според президента на Русия причината се крие в неговото модерно въоръжение, както и в „мъжеството и смелостта на моряците, верността към Андреевския флаг и предаността им към родината“. Путин напомни, че именно в Санкт Петербург е бойното кръщение на младия флот на Петър I.     Руският президент Владимир Путин заяви готовността на флота да даде подходящ отпор на всеки агресор.     подчерта държавният глава. Той цитира много примери от миналото за подвизите на екипажите на бригадата Меркурий, фрегата Аврора през 19 век, Варяг, Кореецът, Пазителят, боен кораб Слава. Путин отбеляза и безпрецедентните подвизи на гарнизонните войници от 30-та и 35-та Севастополски крайбрежни батерии през Великата отечествена война, екипажа на подводницата К-19, която спаси света от трагедията по време на съветската епоха, и последния подвиг на екипажа в тестването на дълбоководния апарат в Баренцово море. Според Върховния командир Денят на флота „се празнува от цялата страна“, „почита всички“, които служат на вярно и вярно Русия в различни моменти, които също вярват да му служат днес близо до границите си и далеч от родните си брегове. „ Путин припомни, че именно в Санкт Петербург „младата флота на Петър Велики е израснала и получила кръщелен огън, откъдето са плавали легендарните изследователи и почти всички експедиции били ръководени от военноморски офицери.“  Уникален флот Руският президент също говори за плановете за изграждане на уникална флота. Според Путин, благодарение на упоритостта, любознателността и брилянтното образование на военноморските офицери в Русия, се откриват изключителни открития в географията, биологията и геологията. Той заяви, че „само тази година съставът на Военноморските сили ще бъде попълнен с 15 кораба и бойни лодки, военноморската авиация и крайбрежните войски се обновяват, инфраструктурата на военноморските бази се подобрява, практиката на кръгозовни пътувания е възстановена.“ Например, Путин цитира най-новата фрегата адмирал на флота на Съветския съюз Горшков, който стои в парада и който прекарва пет месеца в плаване и оставя четири океана като вода.                                        ", "date": "2019.07.29", "title": "Русия отбеляза с внушителен парад Деня на военноморския флот!"}
{"url": "http://www.classa.bg/%D1%81%D0%B2%D1%8F%D1%82/item/398348-%D1%85%D0%B0%D1%80%D1%82%D0%B0-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Днес малцина се съмняват, че Европа и европейската цивилизация се намират на ръба на краха. За съжаление, все по-мощно лансираните в самата „Европа“ (т.е. в Европа „минус“ Русия) рецепти за спасяването и, или са неграмотни, или изглеждат безперспективни заради неолибералната си догматичност, т.е. заради антинационалния си характер.   Лично за мен няма съмнение, че Русия може да оцелее и без „Европа“. В същото време обаче, аз не разграничавам до такава степен Европа от Русия, а Русия от Европа, както го правят някои „истински европейци“, за да съм равнодушен към съдбата на Стария континент. Разбира се, без оздравяването на самата „Европа“, Русия едва ли ще е в състояние да й помогне, включително защото напоследък самоубийственият синдром на тази „Европа“ започва да изглежда прекалено силен. Струва ми се все пак, че все още има шанс това да се промени. При всички случаи обаче, „Европа“ се нуждае от сериозно отрезвяване. „Хартата за спасяване на Европа“, която предлагам по-долу, е насочена именно в тази посока. На знам, дали този опит ще бъде оценен от читателите и критиците като скромен, или напротив – като нагъл. Знам само, че той е искрен и добре обмислен. Който би могъл да предложи нещо по-добро, нека го направи. Ясно е обаче, че вече не можем да мълчим, защото крахът на „Европа“ може да стане факт още през следващите 10-15 години. Какво следва да се направи И така, в името на спасението на Европа (европейската цивилизация) във вида, в който я познаваме, ценим и обичаме, е необходимо радикалното преразглеждане на всичко, които касае европейската политика в широкия смисъл на това понятие. По-долу ще се опитам да изброя онова, което смятам за най-належащо и принципно важно. Деокупацията на Европа За начало е необходимо изтеглянето на всички военни части и бази на САЩ от територията на европейските държави, като най-разумното за целта би било разпускането на НАТО. Тоест, „Европа“ трябва да престане да бъде военен васал на Съединените щати. Като минимум, САЩ и Канада следва да бъдат изключени от ОССЕ, а най-добре е тази организация въобще да прекрати съществуването си, тъй като тотално изкриви целта на създаването си. В своята съвкупност, тези две мерки ще означават макар и непълна, но радикална „деамериканизация“ на Европа. Впрочем, вероятно следва да бъде разпуснат и Европейският съюз, като исторически отживяло времето си наднационална бюрократично образувание, което при това не отразява интересите не само на всички държави от Европа, но дори и на мнозина членове на ЕС. Следва да сме наясно, че Европейският съюз ще се разпадне и от самосебе си със същата неизбежност, в същите исторически срокове и по същите причини, по които навремето се разпадна и Съветският съюз (този своеобразен негов еквивалент, възникнал преди сто години в Източна Европа). Само че тогава това ще бъде един хаотичен разпад със съответните ексцеси и последици. Възстановяване на единството на Европа Истината е, че западноевропейците не само позволиха американизацията на своята част от Европа, но и приватизираха историческото име „Европа“, като започнаха да обозначават с него само онази част от континента, която влиза в ЕС и НАТО, отделяйки от нея всичко, което остава извън тези две организации и на първо място Русия. Дошло е времето да се възстанови единството между „Европа“ и Русия, тъй като именно това е истинската пълноценна и пълномащабна Европа и европейската цивилизация (която, между другото, благодарение на Русия, достига чак до Тихия океан). Необходимо се да се свика Форум на представителите на политическата и обществената мисъл от всички европейски държави и от всички идейни направления, чиито цели следва да станат: създаването на постоянно функциониращ Интелектуален съвет на Европа; формулирането в течение на следващите пет години на Стратегия за съхраняването и развитието на европейската цивилизация; разработването на нова политическа архитектура на Европа и, в частност, на концепция за Организация на европейските нации (ОЕН). Следва публично да бъде заявено, че основните субекти на вътрешноевропейската политика са само и изключително независимите суверенни европейски (т.е. разположените в Европа) държави. Следва да бъде наложена и правно закрепена забрана за намесата на която и да било европейска държава във вътрешните работа на другите, още повече пък – да бъде забранена намесата във вътрешните работи на европейските държави, както и във вътрешноевропейските дела (включително в противоречията и конфликтите между тях) от страна на която и да било неевропейска държава. По същия начин европейските държави следва официално да се откажат от каквато и за било намеса във вътрешните работи на всички държави извън границите на континента. Подобна намеса е възможна само в изключителни случаи и по молба на правителствата на въпросните държави или пък с решение на Съвета за сигурност на ООН. Европейските държави трябва да инициират реформа на ООН, в резултат от която Съветът за сигурност да се формира на цивилизационен или континентален принцип. Необходимо е Организацията на европейските нации да бъде създадена още преди реформирането на ООН. Висш постоянно действащ орган на ОЕН следва да стане неговият Съвет за сигурност, чиито постоянни членове ще са великите европейски държави, с изключение (през първите десет години) на Великобритания, заради прекалено силното американско влияние върху външната и политика. Трябва да сме наясно, че нито историята на света, нито тази на Европа, е спряла. А ходът на историята винаги е свързан с промяна на граници, възникване и изчезване на държави. Затова се налага в рамките на ОЕН да бъде създаден специален орган – Съвет на непризнатите държави и спорните европейски територии, в който да бъдат представени всички такива квазидържави и всяка от въпросните територии. Категоричен императив е създаването, между западните европейски държави и Русия, на пояс от неутрални държави, които да поемат ангажимент в рамките на следващите 15 години да не участват в каквито и да било междудържавни военни блокове – както вътрешноевропейски, така и извъневропейски. В този пояс би следвало да влязат: Норвегия, Финландия, Естония, Латвия, Литва, Полша, Беларус, Словакия, Унгария, всички държави от бивша Югославия, България, Румъния, Украйна, Молдова и Грузия. Това би позволило постепенното преодоляване на историческото „разделение на Европа“, станало причина за много войни. Възстановяването на християнската основа на европейската цивилизация Необходимо е в конституциите и другите основополагащи документи на европейските държави да бъде инкорпорирана тезата за християнската основа на европейската цивилизация, което – без да отхвърля правото на всеки жител на Европа да изповядва която и да било традиционна религия или да бъде атеист – трябва да означава и да предполага следното: – Признаване на историческия авторитет на християнската Църква (християнските конфесии) както за обществото, като цяло, така и за неговите политически и всички други институции; – Забрана за унищожаване или ограничаване на демонстрацията на материалните, духовни и културни светини и символи на християнската религия; – Задължително спазване, включително и юридическо, на основните норми на традиционния християнски морал и съответните забрани; Демографската криза е едно от най-трагичните предизвикателства пред съвременна Европа. Ето защо, както и по много други причини, е необходимо възстановяването на традиционната (класическата) институция на брака като доброволен съюз между мъжа и жената. Никакви други съюзи и връзки, основаващи се на физиологическа близост и/или съжителство, не следва да бъдат признавани за брак, макар и да не са забранени от закона. Възраждането на традиционната (класическата) институция на семейството, предполагаща отговорност на родителите за живота и възпитаването на децата до тяхното пълнолетие. Следва да бъде забранена намесата на държавата, както и на различни обществени организации в отношенията между децата и родителите. Подобна намеса е възможна само при крайна необходимост и само по крайно ограничен списък от определени от закона основания. Органите на т.нар.ювенална юстиция следва да бъдат ликвидирани, а повсеместно налаганата система стимулираща децата да доносничат за родителите си, да бъде премахната от педагогическата практика. Категоричен отказ от признаването (най-вече юридическо) като норма или специфична и допустима нейна разновидност на онова, което се определя като порок от традиционното християнство, както и от повечето хора. Не по-малко категоричен отказ от натрапването (включително и чрез решения на националните парламенти и местните законодателни органи) на мнозинството от населението на Европа, като цяло, и на всяка отделна държава, в частност, на нормите и стила на поведение на малките социални групи, особено в сферата на отношенията между половете, семейните ценности и физиологическите отношения между възрастни и деца. Отказ от налагането на обществото на „политическата коректност“, която на практика заменя институцията на цензурата, както и на т.нар. „толерантност”, т.е. от принуждаването на европейците да се примиряват с онова, което не им харесва, включително защото е противоестествено, или пречи на нормалния живот (в това число на изпълнението на гражданския дълг и обществените задължения) на собственото семейство, на децата и на самия индивид. Отказ от преклонението пред гражданските права и свободи, ако те противоречат на общопризнатите обществени интереси и естествената човешка солидарност и съвместното съществуване между хората; Отказ от идеализацията и абсолютизирането на т.нар. (политическа) демокрация, тъй като тя никъде и никога не е била, а и по принцип не би могла да бъде, демокрация за всички. Демонтиране на овехтелите „демократични декорации“, прикриващи господството на управляващата класа. Отказ от „демократичното“ политическо лицемерие, което е сред най-отвратителните черти на съвременната „Европа“. Отказ от управляваната трансформация на демокрацията, като „власт на мнозинството“ (макар и илюзорна) в „демокрация“, разбирана като власт (в този случай съвсем реална) на тясна прослойка от пасионарни и тоталитарни, по своите интенции, малцинства над мнозинството. Естествено, при това не бива да отричаме и омаловажаваме ценността и значението на демократичните форми на управление (включително държавната власт), присъщи на европейската цивилизация в различните етапи от нейното развитие. В не по-малка степен обаче, европейската цивилизация е съумявала плодотворно да използва и един друг модел на обществено управление – административно-командния (трансформиращ се на моменти в авторитарен). Именно в намирането на разумен, но постоянно променящ се баланс между тези два модела на управление е същността на истинската, а не фалшивата демокрация, т.е. на властта в името на интересите на мнозинството от обществото и на обществото, като цяло. Признаване на европейското разнообразие От ключово значение е признаването на разнообразието на европейските държави и народи, на техните култури, езици и традиции (включително политическите традиции) за фундаментална ценност на Европа, като общност от държави и като цивилизация. Нито една страна не може да бъде принуждавана да се откаже от своите национални особености – от менталните до политическите. На никого не може да бъде налаган един или друг политически строй, модел или някаква политически идеология или философия. Стандартизацията, т.е. планомерната унификация на живота на европейските държави и народи е механизъм за постепенното умъртвяване на европейската цивилизация. Отказ на интелектуалците, интелектуалните лидери и политиците, а в крайна сметка, и на всички граждани на държавите от Западна и Централна Европа от цивилизационния расизъм, т.е. от разделяните на жителите на всички европейски страни на „европейци“ и „недотам европейци“ – т.е. онези, които тепърва трябва да „доказват“, че са „истински европейци“, както и от съответните стереотипи, реторика, „домашни“, „изпити“ и „проверки“. Не по-малко важен е и отказът от набиращото сила и обхват спекулативно преиначаване на европейската и световна история, в чиято основа е стремежът да бъдат оправдани действията на „собствените злодеи“ и да бъдат приписани злодейски черти на „чуждите“ политици, държавници, пълководци и обикновени войници, както и откровените лъжи, стигащи дотам агресорите да се представят за жертви на агресия, а последните – за агресори. Няма как да си затваряме очите, че днес в „Европа“ нещата са стигнали дотам, да бъде оправдаван и дори героизиран откровеният колаборационизъм, което в перспектива може да засегне и нацизма. Впрочем, в някои европейски държави тази „перспектива“ вече е факт. В същото време „Европа“ се прави, че не вижда това или просто страхливо мълчи. Следва обаче да осъзнаем, че тази политика е, на първо място, аморална, на второ – фалшива, което означава и, че е антинаучна, а на трето място – води до фактическото изтриване на реалната история на Европа. Проблемът за социалната справедливост в Европа следва да се решава с общи усилия, което предполага не само ликвидиране на бедността в най-богатите държави на континента, или на нищетата – в най-бедните, но и премахването на крещящите материални различия в жизненото равнище на населението на отделните европейски страни. В Европа въобще не би следвало да има бедни държави. Още повече, че тук това може да бъде постигнато много по-бързо, отколкото в която и да било друга част на света. Отказ от европоцентризма и „европейската“ надменност по отношение на другите държави, народи и цивилизации. Жителите на страните, разпалили като минимум две световни войни (а на практика, поне четири), нямат моралното право да учат останалите на миролюбие или пацифизъм. Жителите на страните, които доскоро разполагаха с колонии на всички останали континенти на планетата с всички произтичащи от това последици, включително масовото унищожаване на коренното население и търговията с роби, да учат останалите на „толерантност“, демокрация, човешки права и т.н. Държавите, в които се зараждат нацизмът и други расистки теории и които в течение на векове са практикували расизма, нямат моралното право да учат другите народи и по-младите от тях държави на хуманизъм, милосърдие, житейски и политически добродетели. Европа следва да върне на бившите си колонии онова, което отдавна им е било отнето и продължава да се отнема до днес. И най-вече – политическата и икономическа свобода. Възможно е, в името на историческата и социална справедливост, както и заради собственото си оцеляване, на Европа да се наложи окаже на своите бивши колонии онази минимална материална помощ, която да им помогне, в рамките на техните собствени представи и навици, да живеят на собствената си земя също толкова добре и спокойно, като в Европа. „Европа“ и Русия Предвид сегашното им състояние, Европа и европейската цивилизация не могат да бъдат спасени без участието на Русия, игнорирайки Русия, а още по-малко, конфронтирайки се с нея. Онзи, който не го разбира, или е неграмотен, или е глупак, или пък е провокатор (каквито напоследък се срещат често в Източна Европа), или пък е идеен (или безидеен) привърженик на атлантизма или по-точно – безволев и послушен слуга на САЩ. Именно днес Европа е длъжна най-сетне да се обедини в цялото си разнообразие и в целия се географски и исторически мащаб, т.е. да се обедини с Русия – с най-голямата и все по-европейска, в сравнение със самата „Европа“, част от европейската цивилизация. Разбира се, не става дума за митичния т.нар. „общ европейски дом“, който следва да бъде изграден по западноевропейски модел и в съответствие с неолибералните догми и да се управлява от Брюксел, Берлин или Лондон. Такъв „дом“ вече няма как да бъде създаден, защото Русия очевидно не е склонна повече да се „трансформира“ според изискванията на „Европа“. От друга страна, самата Русия би могла да реши просто да изчака, наблюдавайки агонията на „Европа“ или пък да се подготви да реагира на катастрофалните последици от глупавото и безотговорно поведение на сегашните европейски елити. По-разумно би било обаче, първо да се опита да предложи на „истинските европейци“ искрен и безкористен (безкористен, в смисъл на лишен от всякаква меркантилност, а не на липса на желание да спаси европейската цивилизация) съюз в името на съхраняването на цялата историческа Европа върху цялата и историческа и географска територия. Въпросът е, дали „Европа“ ще приеме евентуално предложение за формиране на подобен алианс, или ще предпочете да продължи да се свлича в пропастта? Постскриптум Настоящият текст не е нито отговор, нито реакция на прословутия манифест „Европейският дом е в пламъци“, подписан от „30 европейски интелектуалци“ и публикуван в края на януари 2019 във френския Liberacion. Истината е, че той беше замислен още през есента на 2018, но предвид факта, че се появи две седмици след въпросния „манифест“, сравнението между двата текста е неизбежно. Разбира се, не си въобразявам, че с това ще се заемат самите „30 интелектуалци“, защото тяхното високомерие, както и това на всички „истински европейци“, е добре известно. Между другото, то е една от онези отрови, които вече почти са довършили някога привлекателната, блестяща и жизнена европейска цивилизация. Всъщност, този текст е за нещо друго и противоположно на съдържанието на „манифеста“. Не само, защото беше замислен преди появата му, но и защото този манифест е пропит с химери (или, в най-добрия случай, с илюзии) и дори с историческа лъжа, освен това от него струи същото онова „европейско високомерие“, априори неприемащо всичко, което не се вписва в неолибералната догматика, примитивния евроатлантизъм и примитивната русофобия (нерядко придобиваща неонацистка окраска). Поразително е, че дори признавайки, че се намират на ръба на пропастта, в която „Европа“ може окончателно да рухне буквално във всеки момент, нейните „най-добри умове“ се отказват от традиционното европейска свободомислие, да не говорим за нежеланието им да потърсят някакви алтернативни варианти, или да се съобразят с някакви други мнения и стратегии. На практика, посланието на тези „най-добри умове“ е просто: „Намираме се на ръба на пропастта, но моля ви не спирайте, а продължете смело напред!“. Освен това, текстът, който предлагам, не се изчерпва само с апокалиптичен патос и многозначителни лозунги. Той е конструктивен, смятам дори, че на някои би се сторил прекалено конструктивен, т.е. би могъл да изглежда утопичен. Бих искал да подчертая и, че макар да не съм силно религиозен, се смятам за гражданин на руската православна, или – в по-широк аспект – на европейската християнска цивилизация. И тъкмо затова настоявам, че осъзнаването и приемането на християнството като крайъгълна историческа константа на европейската цивилизация е неизбежно условие за спасяването на Европа. Бих бил щастлив, ако тази „Харта“, която очевидно не е безспорна в редица отношения, намери отклик най-вече сред онези истински руски европейци, които обичат Европа, но не за сметка на Русия, както и Русия – но не сметка на Европа. Които усещат както днешните опасности, така и бъдещите заплахи – ако „Европа“ продължи да упорства в своите заблуждения. Защото при подобно развитие тази „Европа“ действително може да изчезне, а с нея ще загубим и значителна част от историческото наследство на истинската Европа, а ареалът на европейската цивилизация рязко ще се съкрати. При подобно развитие на Русия ще се наложи да поеме цялата отговорност за съхраняването на остатъците от онова, което доскоро представляваше блестящата европейска цивилизация. Разбира се, Русия ще се опита да го направи, но защо трябва да допускаме гибелта на „старата Европа“, след като тя все още може да бъде спасена?      ", "date": "2019.07.29", "title": "Харта за спасяването на Европа"}
{"url": "http://www.classa.bg/%D1%81%D0%B2%D1%8F%D1%82/item/398349-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%B2-%D0%BC%D0%BE%D1%81%D0%BA%D0%B2%D0%B0", "text": "Русия се превърна в сцена на две реалности, които нямат нищо общо помежду си. Световните медии показаха как в центъра на Москва полицаи влачат и дърпат младежи, които протестираха по улиците на столицата с искания за свободни избори в събота. По същото време президентът Владимир Путин се намираше в Санкт Петербург, където между другото се качи в остъклен батискаф и се спусна до дъното на Финския залив, за да разгледа останките от потънала подводница от времето на Втората световна война. Потапянето на Путин под повърхността на водата се оказа непринудено ироничен коментар от страна на властите спрямо грозните сцени на полицейско насилие в Москва. Държавният глава запази мълчание през целия уикенд, без да обърне внимание на смущаващите кадри от репортажите в столичния град.     Полицейската операция на 27 юли действително беше масивна: близо 1400 души са арестувани по време на разгонването на демонстрациите. Акция с подобен размах е рядкост в последните години. Тя напомня по-скоро на твърдата реакция по време на антиправителствените протести от зимата на 2011-2012 г. Сега силите за сигурност отцепиха части от центъра на града с прегради, а дори минувачи, попаднали по случайност в близост до сборния пункт на протестиращите пред московското кметство, бяха извозени с бусовете на полицията. Служители на жандармерията използваха палки и електрически тейзър срещу тийнейджър. Група младежи се принудиха да търсят убежище в православна църква заради напора на униформените. Целта на акцията беше да се разпръсне протестът, несъгласуван с местните власти, още преди той да започне по същество. Мисията бе изпълнена, но само частично. Без да го иска, властта обедини силите на опозицията. Протестът беше провокиран от решението на местната избирателна комисия да не допусне до участие в изборите за местен парламент в Москва близо 20 кандидати. Изборите ще се проведат на 8 септември. За да бъдат регистрирани, независимите кандидати трябва да съберат предварителна подписка с подкрепата на най-малко 3% от жителите на съответния район на Москва с право на глас. 18 от опозиционни представители успяха да изпълнят условието, независимо от апатията сред масовото население и практическите трудности в отпускарския сезон. Властите очевидно се оказаха неподготвени за настроението на недоволните граждани на столицата. Неправилната преценка говори сама по себе си за дистанцията, която разделя управляващите и управляваните в Москва. В началото на юли всички кандидати за Московската градска дума подадоха своите документи. В този момент избирателната комисия реши да започне рязко служебно съкращаване на списъка с потенциалните играчи. Не на друго основание, а на база на представените подписи, огромна част от които се обявяват за \"недействителни\". Така руските опозиционни сили, които иначе са пределно разединени, изведнъж откриха обща кауза срещу Кремъл. Митингите и протестните демонстрации продължават вече втора седмица. Разрешен от местните власти протест през миналия уикенд събра 20 000 участници, което е сериозен брой за стандартите на системно потисканите публични политически прояви в Москва. В навечерието на протестите от 27 юли офисите и жилищата на участващите в демонстрациите политици бяха претърсвани, а някои от кандидатите - арестувани. Предварителното сплашване на техните последователи отново не даде очаквания резултат. Кметът на Москва Сергей Собянин, поддържан от Кремъл, действително успя да разпръсне хората от улиците сравнително бързо. Но самият факт, че се налага да реагира с толкова остри силови действия срещу недоволството на хората, е показателен за това колко далеч се е отклонило доверието от избирателите към градоначалника. Технократът Собянин беше един от обсъжданите наследници на Путин начело на президентската власт. Тази перспектива обаче може да се окаже загубена безвъзвратно след последните сблъсъци в Москва. Недопуснатите незвисими кандидати са само непосредственият повод за протестната вълна. Недоволството срещу решенията на властта обаче се корени по-дълбоко. От една страна - причината е в налагащото се впечатление, че правителствените лидери и руското население обитават два напълно несъвместими свята. Докато официалните гласове възхваляват напредъка и превъзходството на руската държава, икономиката се намира в стагнация. Системата буксува. Липсват иновативни идеи. Политически ангажираните жители на Москва се оказват в ситуация, в която участието им при вземането на решения е \"нежелателно\" дори на локално ниво. Местното законодателно събрание не предоставя трибуна на гражданите, които търсят отговорност от властта за огромните разходи, непрозрачните обществени поръчки и съмненията в корупция. Критичните гласове срещу проектите на Сергей Собянин не се чуват никъде извън социалните мрежи и малкото незвисими вестници. Потенциалният сигнал за общи действия на опозицията се наблюдава с повишено внимание от Кремъл.  Управляващите имат причини да се притесняват, че евентуален пробив на местно ниво може да отвори пътя към представителство в по-влиятелни институции - например при изборите за Държавната дума през 2021 г. Непредвиденото следствие от политиката на изключване се състои в това, че масовата забрана за участие на опозицията в битката за местната власт в Москва омаловажи всички опити за подобряване на репутацията на Русия при провеждането на демократични избори. Нещо повече: този ход на властта може да накара московските граждани да предприемат още по-съзнателен избор - да гласуват за когото и да е, само не и за кандидатите на Кремъл. Във всеки случай, акцията от събота не уплаши опозицията. Водачите на протестите вече се готвят за ново събиране след седмица, като мястото и форматът му все още не са обявени. Доколкото снизходителността не е сред характерните черти на стратегията на Кремъл, не е изключено да се стигне до допълнителна ескалация на конфликта.      ", "date": "2019.07.29", "title": "Насилието в Москва..."}
{"url": "http://www.classa.bg/%D1%81%D0%B2%D1%8F%D1%82/item/398350-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0", "text": "Наскоро отново се видях с най-добрия си приятел след дълго време – на по бира. Когато сервитьорът донесе сметката, забелязах нещо: и двамата не гледахме своите смартфони през цялата вечер - в цифровата епоха това е почти рядкост. Без съмнение, смартфоните са много практично изобретение - в края на краищата вие сте винаги и навсякъде достъпни. Но това често не е решение, а проблем: винаги можете да бъдете достигнати - навсякъде. Дори ако човек действително трябва да обърне внимание на своя спътник. Кой не познава това: По средата на разговор нещо вибрира, бръмчи или пищи в джоба. Колко примамливо е да погледнете веднага дисплея. Това е грубо, но все пак в днешно време – повсеместно явление. Ние сме свикнали да гледаме често смартфона си дори и в присъствието на други хора. Има дори и дума за това поведение: Phubbing, смес от английските термини \"телефон\" и \"подмамване\". Защото дори ако другият човек не коментира този жест, той рядко ни оставя без следа. Междувременно дори е научно потвърдено: Phubbing оказва влияние върху човешките отношения.     Джеймс Робъртс от Американския университет Baylor, например, разбрал в рамките на проучване от октомври 2017 г.: Най-ниско е доверието към шефа у тези служители, чийто шеф (или шефка) често гледа и ползва в тяхното присъствие смартфона си. И едно проучване, което бе публикувано в специализираното списание „Computers in Human Behavior \", стига до извода, че наличието на смартфон може да повлияе негативно дори на отношенията. Мариек Ванден Абийл от университета в Тилбург в Холандия заключава: „Ако партньорът погледне мобилния телефон по време на разговор, тогава другият човек се чувства по-малко интимно\". е видяно над 51 милиона пъти. То показва моменти, в които мобилният телефон унищожава красиви преживявания: двойките се снимат, докато се целуват, а приятелите не се гледат един друг в очите по време на среща, а вместо това гледат дисплея. Авторът и водещата актриса на видеото, според New York Times, са американската актриса и танцьорка Шарлин де Гузман. „Това ме натъжава – че има моменти, когато не присъстваме, защото гледаме телефона\", казва тя пред вестника. Тя хвали видеото като „директен удар по нашето обсебено от смартфоните общество\", но в същото време дава яснота: и телевизията навремето бе на мода, когато бе в центъра на дневната, както и пред кухненската маса. Междувременно американските семейства отново си говорели по време на вечеря. Също така и уебстраницата stopphubbing.com събира причини за спиране с лошия навик. В не много сериозни проучвания тя изброява причините срещу phubbing. И очертава какво вече е направено: Така 92% от всички постоянни Phubber-и рано или късно щели да станат политици, а 87% от всички деца биха предпочели да си пишат, вместо да си говорят. 84% от посетителите на сайта са се изказали срещу Phubbing досега, а смелото малцинство обича да си гледа смартфоните. А buzzfeed говори за Phubbing като за епидемия.  Какво следва да научим от всичко това? Какво ще кажете за следното правило: Всеки път, когато говорим с някой друг, сме в стая с някого или седим на една маса - независимо дали дете, колега или приятел, съпруг или съпруга - този човек има приоритет пред технологията. Смартфонът е със заглушен звук и поне с дисплея надолу, но в най-добрия случай – извън обхвата на слуха и зрението. Ако нещо е важно, скоро ще разберете за него. А ако няма значение, така или иначе не е нужно да го знаете веднага. Тренерите по етикет съветват да се избягва или поне да се обяви използването на смартфон по време на разговора. Но най-важният урок е този: умният телефон винаги е толкова умен, колкото и неговият потребител.  ", "date": "2019.07.29", "title": "Технологията разрушава отношенията"}
