{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397468-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%B4%D0%B0-%D0%B7%D0%B0%D0%BA%D1%83%D0%BF%D0%B8-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D1%8F%D0%B2%D0%BE%D1%80%D0%BE%D0%B2-%D1%81-%E2%80%9E%D0%BD%D0%B0%D0%B4%D0%B2%D0%B7%D0%B5%D1%82%D0%B8%D1%82%D0%B5-%D0%BF%D0%B0%D1%80%D0%B8-%D0%BE%D1%82-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%82%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8,-%D0%BA%D0%BE%D0%B8%D1%82%D0%BE-%D0%B3%D0%B5%D1%80%D0%B1-%D0%B2%D1%8A%D1%80%D0%BD%D0%B0-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B1%D1%8E%D0%B4%D0%B6%D0%B5%D1%82", "text": "    Къщата музей „Пейо Яворов\"  на  ул. „Г. С. Раковски\" № 136 – един от най-ценните културни и архитектурни паметници на София, който съхранява паметта за един от най-обичаните български поети, трябва да стане  публична  държавна собственост, защото й предстои сложен ремонт и цялостно конструктивно укрепване,  категорични са в сдружение „Словеса\".  За да се случи това обаче е необходимо Министерство на културата да вземе участие в обявения от частния съдебен изпълнител нов т ърг за  историческата  къща , който  ще се проведе от 26 август до 17:00 часа на 26 септември 2019 г. Началната цена, от която ще започне наддаването за дома на Яворов, е 1 285 459.20 л ева, напомнят от гражданското сдружение.      При съгласие на  финанс овия министър В ладислав Горанов , Министерство на културата би могло да участва в наддаването за емблематичната сграда на обявения публичен търг и с част от средствата, които  Политическа партия ГЕРБ   съвсем наскоро  възстанови  на бюджета като „ надвзети \"  средства от партийната си субсидия   – както е известно,  партията  вече  преведе по сметката на финансовото ведомство в БНБ цялата дължима сума  в размер на 5,6 милиона лева, отбелязват от сдружение „Словеса\".    През есента на 2018 г.  историческата  къща на ул. „Г.С. Раковски\" №136 беше обявена  за първи път  от частен съдебен изпълнител за публична продажба с начална цена 1 628 758 лева, но тогава от културното ведомство не направиха опит да придобият знаковата сграда – паметник на културата.  Днес обаче ситуацията налага от  Министерство то  на културата да предприемат всички необходими действия, за да закупят Яворовата къща на ул. „Г.С. Раковски\" №136,  защото ако след новия търг тя стане собственост на някой амбициозен частен инвеститор или нахъсан строителен предприемач, историческата сграда спокойно може да последва нерадостната съдба на т.нар. „ Двойна къща на Митови\"  на столичния бул .   „Васил Левски\" в София, която преди две години бе съборена, а сега на мястото й се строи ударно внушителен многоетажен офис център, заявяват от сдружение „Словеса\".    В  къщата на ул. „Г. С. Раковски\" № 136 Пейо Яворов и съпругата му Лора Каравелова живеят до фаталната вечер на 30 ноември 1913 година, в която тя отнема живота си. Домът на Яворов, в който се пазят ценни сбирки от ръкописи, първите му издания с автографи, оригинални фотографии и личната библиотека на поета,  неговата  оръжейна колекция , както и  кабинетът на  твореца,  пресъздаващ автентичната атмосфера на писателски я му  живот ,  от години  обаче  е частна собственост.  Въпреки че е с  обновена фасада, тази така  емблематична  за София и за цяла България сграда, която още пази духа на великия Яворов , де факто е в  аварийно състояние – тя  спешно  се нуждае от скъп ремонт и цялостно конструктивно укрепване, за да бъде спасена, съхранена за поколенията, и за да може да продължи да функционира  и занапред  като литературен музей,  подчертават  от сдружение „Словеса\".", "date": "2019.07.03", "title": "Министерство на културата да закупи къщата на Яворов с „надвзетите\" пари от партийните субсидии, които ГЕРБ върна в държавния бюджет"}
{"url": "http://www.classa.bg/%D1%81%D0%B2%D1%8F%D1%82/item/397463-%D0%B8%D1%80%D0%B0%D0%BD-%D0%B0%D0%BA%D0%BE-%D1%81%D0%B0%D1%89-%D0%BD%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%82,-%D0%B8%D0%B7%D1%80%D0%B0%D0%B5%D0%BB-%D1%89%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-%D1%81%D0%B0%D0%BC%D0%BE-%D0%BE%D1%89%D0%B5-%D0%BF%D0%BE%D0%BB%D0%BE%D0%B2%D0%B8%D0%BD-%D1%87%D0%B0%D1%81", "text": "Председателят на комисията по национална сигурност и външна политика на иранския парламент, Мойтаба Зоннур, заяви, че страната му ще унищожи Израел \"само за половин час\" след като САЩ започнат атака срещу Иран. \"Ако САЩ ни нападнат, Израел ще съществува само половин час\", заяви той, подчертавайки, че Иран има разрушителна сила, според агенцията \"Мехр\". В този контекст Зоннур подчерта, че неотдавнашните изявления на американския президент Доналд Тръмп относно отмяната на офанзива срещу Иран само 10 минути преди началото й, са политически блъф. \"Ако американските власти смятат, че атаката им ще бъде успешна, те няма да я отменят и настъплението определено ще се случи,\" каза той, като подчерта, че Вашингтон е предполагал, че ще провали атаката си. Миналата сряда Тръмп заяви, че ако страната му започне война срещу Иран, конфликтът няма да продължи дълго, въпреки че той потвърди желанието си да избегне военна конфронтация между двете страни. Също така, американският президент заяви, че \"ако нещо се случи, Вашингтон е в много силна позиция, докато Ислямската република ще загуби\". От своя страна иранският външен министър Мохамад Джавад Зариф отговори миналия четвъртък на наемателя на Белия дом чрез чуруликане, в което каза, че \"който започне войната, няма да я завърши\". Напрежението между двете страни се засили през последните седмици, след като Иран 19 юни свали американски дрон във водите на Ормузкия пролив, предполагаемо навлязъл в неговото въздушно пространство. По-късно Вашингтон обвини Техеран за нападенията на двама нефтени танкера в Оманския залив, обвинение, което персийската нация категорично отрича.", "date": "2019.07.03", "title": "Иран: \"Ако САЩ ни нападнат, Израел ще съществува само още половин час\""}
{"url": "http://www.classa.bg/%D1%81%D0%B2%D1%8F%D1%82/item/397464-%D1%82%D1%80%D1%8A%D0%BC%D0%BF-%D0%B8%D0%B3%D1%80%D0%B0%D1%8F%D1%82-%D1%81%D0%B8-%D1%81-%D0%BE%D0%B3%D1%8A%D0%BD%D1%8F", "text": "Американският президент Доналд Тръмп заяви, че Иран \"си играе с огъня\", след като иранският външен министър Мохамад Джавад Зариф съобщи, че страната му е превишила границата на запасите от слабо обогатен уран, фиксирана в ядреното споразумение от 2015 г. \"Те знаят какво правят, знаят с какво си играят и си играят с огъня\", каза президентът. По-рано Белият дом съобщи, че Иран \"трябва да прекрати ядрените си амбиции и злото си поведение\" и потвърди, че \"САЩ и техните съюзници никога няма да позволят на Иран да разработи ядрени оръжия\". Освен това Вашингтон отбеляза, че \"е било грешка в ядреното споразумение да се позволи обогатяване на уран на каквото и да е ниво и няма съмнение, че дори преди съществуването на споразумението, Ислямската република е нарушавала условията му\". Историческото ядрено споразумение от 2015 г. ограничи количеството на обогатен уран на 300 килограма до 3,67%, които Ислямската република може да притежава.", "date": "2019.07.03", "title": "Тръмп \"Играят си с огъня\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397465-%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%B8-%D1%86%D0%B5%D0%BD%D0%B8-%D0%BD%D0%B8-%D0%B4%D0%B5%D1%80%D0%B0%D1%82-%D0%BA%D0%BE%D0%B6%D0%B0%D1%82%D0%B0-%D0%BF%D0%BE-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D0%BD%D0%B0-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D1%81%D0%BF%D0%B8%D1%81%D1%8A%D0%BA", "text": "Една нощ в хотел в Черноморец излиза колкото 2 шезлонга на плажа в курортното селище. Цената на човек в стая с три легла е 51 лв., а на шезлонгите – 40 лева. Според концесионера на плажа тази цена даже била ниска, защото за да излезе на печалба, трябвало да взима по 80 лева. Той обаче се оправда, че по 40 лева за сянка взимали само за малък участък от плажа. На практика тази тарифа е равна на парите за ВИП-зона с балдахинова шатра, оборудвана с меки възглавници и легла на плажовете край Слънчев бряг, Созопол и Лозенец. Това показа проверка, направена от в. \"Монитор\".     Плажът на къмпинг „Нестинарка\" край Царево пък е на първо място по евтиния, но само на хартия. Официално чадърите и шезлонгите там струват по 36 стотинки бройката, но реално туристите плащат по 5 лева за всяка от екстрите. Уловката бе пусната в ход още преди два сезона. Шезлонгът наистина е 36 ст., но върви в комплект с шалте, за което плащаш петачка. Така комплектът с чадър и два шезлонга излиза 15 лева вместо 1,08 лв. С народни цени и без никакви хватки почиват летовниците в Обзор, където сянката струва 3 лева за цял ден. На популярния плаж пред ММЦ-то в Приморско сянката чадър и шезлонг се наемат за по 5 лева. Същите са цените на \"Каваците - Юг\", \"Смокините\" и на къмпинг „Градина\".      По петачка за чадър и шезлонг вземат на Аркутино, Приморско, Лозенец и Арапя, централния в Царево, северния в Ахтопол. Толкова струваха доскоро и плажните екстри и на ивицата Стамопуло до бившата резиденция \"Перла\", но от няколко дни комплект от чадър с два шезлонга се харчи за трийсетачка, а само сянката е оценена на 25 лв. На централния плаж в Созопол и на \"Харманите\" чадър и шезлонг се предлагат за 12 лв. в комплект. На северната ивица на Каваците и на Буната в Поморие екстрите ще струват по 4 лева. Без промяна остават цените на Централния в Бургас - 5 лева за чадър и 7 лева за шезлонг.      На екзотичния плаж на къмпинг „Оазис\" в община Царево, двете екстри струват по 6 лева. Във високия ценови клас по южното черноморие се нареждат трите плажа в Слънчев бряг. Централната и южната ивица запазват миналогодишните цени от 10 лв. за чадър и още толкова за шезлонг, а на северния екстрите са по 9 лв. С левче по-малко - по 8 лева за сянка и шезлонг ще броят туристите и на Южния плаж в Несебър. Същите са цените и на ивиците в Св. Влас. На плаж „Река – Вая\", в местността Иракли чадър и шезлонг ще се наемат срещу 6 лв. за брой, а цената на комплект екстри с включена храна и напитки е 36 лева. По 30 лева излиза комплект чадър с два шезлонга във ВИП-зоната на Централния плаж в Лозенец.    Останалите екстри обаче са по 6 лева. Свободните зони по всички южни плажове са строго спазени и дори са повече от предвидените 50%. Туристите обаче недоволстват, че безплатните места не са толкова атрактивни, защото са прекалено близо до морето или са в най-отдалечената част . Предприемчиви собственици и наематели на крайбрежни заведения по варненския плаж пък привличат постоянна клиентела, като предлагат безплатна сянка. Безплатна е сянката и за гостите all inclusive в най-големите хотели в курортите, където плажните принадлежности са част от туристическия пакет. На другия полюс е плажът на курорта „Камчия\", който за първа година това лято има концесионер. Той е определил цени на чадър и шезлонг от по 15 лв. Цената е рекордна за варненско, където обикновено тя започва от 2 и стига максимум до 12 лв. Високи и тази година остават цените на плаж „Св. св. Константин и Елена – Север\", където чадърът струва 20 лева, а шезлонгът – 10 лв.    В съседния до него плаж те се предлагат на три пъти по-ниска цена. На големия плаж на курорта чадърът е 6 лева, а шезлонгът - 5 лв. В бившата резиденция на ЦК на БКП „Слънчев ден\" цените за сянката бяха по 7 лева , но вече са по 8 лева. На „Ривиера\" шезлонг плюс чадър заковават 30 лева, а шатрата е 50 лева. Цените на шезлонгите и чадърите по другите плажове във варненско не са поскъпнали и тази година. В най-крайната част на Варненска област, плаж „Панорама Север\" до къмпинг „Лагуна\", цената е 5 лева за чадър и шезлонг. Най-ниски обаче са цените на плаж „Кабакум – Север\" край Варна, където за шезлонг и чадър се плаща по 2 лева. В „Златни пясъци\", чадър и два шезлонга са от 24 до 36 лв., според мястото на плажа. Във Варна цената е наполовина – по пет лева за ползване на всяка от двете екстри. Шатрата на тузарския плаж „Рапонги\" пък е 40 лева.    В разгара на лятото, пясъчните ивици на юг са празни, а туристите, които събират тен на плажа се броят на пръсти. Повечето предпочитат да се пекат край хотелските басейни, които са безплатни. Над 5 млн. се очаква да бъдат посещенията на чуждестранни туристи в България през това лято. На база ранни записвания прогнозите са общо за спад в рамките на 3 до 6 процента спрямо миналогодишния летен сезон, сочат данните на Министерството на туризма. Според анализи на ведомството на Николина Ангелкова през юни 2019 г. туристическите посещения на чужденци у нас са били между 1 млн. и 1,3 млн., като очакванията са за малък спад спрямо юни миналата година. Окончателните данни за юни 2019 г. от НСИ ще бъдат публикувани в края на юли и тогава ще се направи точно сравнение.    Сред водещи пазари по брой туристи през юни са били Румъния, Гърция, Русия, Германия, Украйна, Полша, Великобритания, Турция, Молдова, Северна Македония. Според последните данни на НСИ за периода януари-май 2019 за цялата страна визитите на чужденци у нас са 2 443 029, което е ръст макар и минимален (0,3%) в сравнение с януари-май 2018 г. Това дава основание да вярваме, че спадът на пазари като Германия и Русия, може да бъде частично компенсиран от други направления. Добри са прогнозите за туристите от Великобритания и Украйна, където очакваме ръстове в рамките на 5% до 10%, коментираха от ведомството на Николина Ангелкова. По данни за полетите на летища Бургас и Варна се запазват очакванията за по-труден сезон по Северното Черноморие. На летище Бургас сумата от излитащи и кацащи полети за сезон 2019 е с около 14% ръст на пазара във Великобритания спрямо лято 2018, а за Израел ръстът е от13,6%, Чехия запазва нивото от миналото лято с много леко увеличение под 1% . Украйна обаче бележи ръст от над 46%, Ирландия 45,5%, Австрия над 14%, Белгия 4,7%, и Естония с 43%. На летище Варна тази сума от полети за Великобритания е с 27,7% ръст спрямо лято 2018. Увеличението на туристите от Турция е със 7,6% , Израел 6% и Франция с 23,8% . Според последните данни на НСИ за периода януари-май 2019 визитите на чужденци у нас са 2 443 029, което прави увеличение от 0,3% в сравнение с януари-май 2018 г., сочат още данните на туристическото министерство. От там добавиха още, че изследване от последните дни показва, че 54% от българите ще почиват това лято на Черноморието ни. Румен Драганов, председател на Института за прогнози в туризма: Има спад на някои пазари, но очаквам силен сезон.    Има спад на немския и руския пазар, но въпреки това очаквам силен сезон. Една от причината за спада на туристите е липсата на достатъчно полети. Другата е изключително топлото време в Европа. Обикновено, когато в другите европейски страни е дъждовно, у нас има ръст на записванията, защото сме предпочитана дестинация Това обясни за Монитор\" председателят на Института за анализи и оценки в туризма Румен Драганов. Той изтъкна, че от министерството на туризма са отчели спад от 3,2% в началото на активния сезон, но данните на Гранична полиция след това показали, че от началото на годината до май в страната ни са влезли 151 000 туристи повече в сравнение с миналата година. „Нека в министерството да анализират на какво се дължи тази разлика. Все пак това не са фантоми и са допринесли за икономиката ни. Така че според нас дори имаме ръст от 3,2%, затова не бих казал, че се тревожа за състоянието на българския туризъм това лято\", коментира Драганов.    Пикът на сезона обаче се очаквал през август и септември, когато има прогнози за ръст на туристите от Германия, Англия, Чехия, Словакия, Русия, Израел, Полша. Повече почиващи у нас щяло да има и от съседните страни-Румъния, Гърция и Македония, но те не са с цел морски туризъм. „За всеки един от тези пазари очакваме ръст през август и септември, така че според мен ще има силен сезон\", коментира Драганов. Той уточни и че ветрилото на цените в момента е много голямо и те варират. Затова е възможно на някои места хотелиери да предоставят нощувки с 30% намаление. Но обикновено това важало за редовни клиенти, които всяко лято резервират почивките си там. „Затова е доста спекулативно да говорим, че ще има такива намаления, заради слаб сезон. Общо взето всеки може да избира каквото иска в момента, според вкуса и възможностите си\", коментира експертът. Точни данни за заетостта обаче, можело да се направят едва след месец, когато излезе статистиката.  ", "date": "2019.07.03", "title": "Важно: Ето с какви цени ни дерат кожата по плажовете на Черно море! (СПИСЪК)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397466-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B1%D1%81%D0%BF-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D0%BD%D0%B8%D0%BD%D0%BE%D0%B2%D0%B0-%D0%BF%D1%80%D0%B0%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B8-%D0%BA%D1%8A%D0%B4%D0%B5-%D1%81%D0%B0-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "С промените в Изпълнителното бюро на БСП председателят на НС на БСП Корнелия Нинова цели да се обнови екипът ѝ. Промяната засяга и парламентарната ни група. Това заяви пред БСТВ народният представител от ПГ на „БСП за България\" Иван Ченчев, съобщиха от пресцентъра на БСП.      По думите му с увеличаването на броя на членовете на ИБ Нинова се опитва да разшири обхвата му, защото предстоят изключително важни избори, каквито са местните. „Всеки има своя ресор, ще отговаря за него и ще дава отчети и пред Националния съвет\", заяви Ченчев.      Според него вътрешната опозиция в партията се е свила до изключително малък брой хора. Ченчев допълни, че БСП е свободна партия, в която всеки си изказва свободно мнението, но въпросът е, че се е случвало това да става преди заседание на Националния съвет на партията, пред медиите. „Преди всяко заседание на Националния съвет едни и същи хора критикуваха ръководството преди да се изкажат на форума. Ако първо бяха го направили пред пленума, щеше да им бъде отговорено подобаващо и много от скандалите нямаше да се случат\", посочи депутатът от левицата. „Така стана и с въпроса за финансите на партията. БСП има над половин милион лева в касата си, както бе установено от НС, а другите средства са отишли за кампании и политическа дейност\", информира той. На въпрос дали дискусията на Националния съвет на партията се доминира от идеологически конфликт, Ченчев беше категоричен, че освен от изказванията на представителите на вътрешната опозиция, не вижда различия в идеологически план. „Всяко едно решение, което касае политика се взима от Националния съвет. „Генералните решения, като „Визия за България и „Визия за Европа\"- минаха и на Конгрес на партията. По-скоро става дума за субективни причини за различията\", посочи Ченчев. Депутатът от БСП Иван Ченчев обърна внимание, че е нужна лява политика и в спорта. Той се аргументира, че в голяма степен, децата в днешно време спортуват на принципа на частното начало. „Парите, които дават родителите, влизат в джобовете на някои. Децата нямат равен достъп до спорт. Много от площадките и стадионите не предоставят безплатни часове\", обясни Ченчев. Той добави, че спортът трябва да се реорганизира с лява политика на принципа на „отворените врати\".", "date": "2019.07.03", "title": "Депутат от БСП разкри защо Нинова прави промените и къде са парите на партията"}
{"url": "http://www.classa.bg/%D1%81%D0%B2%D1%8F%D1%82/item/397467-%D0%B0%D0%B2%D0%B0%D1%80%D0%B8%D1%80%D0%B0-%D1%80%D1%83%D1%81%D0%BA%D0%B0-%D0%B0%D1%82%D0%BE%D0%BC%D0%BD%D0%B0-%D1%81%D0%BF%D0%B5%D1%86-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0,-14-%D0%B7%D0%B0%D0%B3%D0%B8%D0%BD%D0%B0%D0%BB%D0%B8", "text": "Няма радиационно замърсяване   14 моряци са загинали при пожар в хода на провеждани барометрически изпитания на научно-изследователски апарат, гласи съобщението на руското министерство на отбраната. Останалите са се спасили. В тази връзка Путин отмени всички свои мероприятия и ще се срещне спешно с министъра Сергей Шойку Инцидентът е станал на 1 юли в руски териториални води.    Щабът на военноморския флот в Североморск съобщи, че няма радиационно заразяване на региона. Руският военен флот притежава три апарата за дълбоководни спускания.  Това са спасителните батискафи АС-28, новият АС-34 «Бестер» и атомната подводница за специални операции (наречена атомна дълбоководна станция) АС-12 «Лошарик». Тя е от титанови сфери с дълбочина на потапяне над 3 000 метра и по някои данни – до около 6 000 метра.  Според Пентагона е предназначена за диверсии – разрушаване на подводна инфраструктура (например системи за следене на подводници, трансатлантически кабели и т.н.). Подводницата е най-незабележимата за хидроакустиката руска подводница и е свръхсекретна. Спусната е на вода през 2003 г. Има една-единствена нейна снимка, направена по чиста случайност:     Американците също имат такава подводница NR1, която се е експлоатирала от 1967 до 2008 г. , след което е утилизирана. И тя е била свръхсекретна. Според други източници аварията е била на атомната подводница БС-64 «Оренбург», която е специализирана като стартова площадка за дълбоководната атомна «Лошарик».  ", "date": "2019.07.03", "title": "Аварира руска атомна спец. подводница, 14 загинали"}
{"url": "http://www.classa.bg/%D1%81%D0%B2%D1%8F%D1%82/item/397459-samsung-%D0%BF%D0%B0%D1%82%D0%B5%D0%BD%D1%82%D0%BE%D0%B2%D0%B0-%D1%81%D0%BC%D0%B0%D1%80%D1%82%D1%84%D0%BE%D0%BD-%D1%81-%D1%80%D0%B0%D0%B7%D0%B3%D1%8A%D0%B2%D0%B0%D1%89-%D1%81%D0%B5-%D0%B4%D0%BE-%D1%82%D0%B0%D0%B1%D0%BB%D0%B5%D1%82-%D0%B5%D0%BA%D1%80%D0%B0%D0%BD", "text": "Samsung патентова смартфон с екран, който може да бъде хоризонтално разгърнат до размера на таблет, както съобщава портал LetsGoDigital. Според изображенията, неизвестен засега механизъм за навиване позволява навиване и разгъване на устройството, за да направи екранът му почти три пъти по-голям в разгърнатата форма. Този механизъм е ефективен от левия и десния ръб на телефона. Едновременно с това, ръбът отгоре и отдолу изглежда да се разширява, за да побере важни компоненти, като например камерата и приемника, както и двигателя за навиващия механизъм. Но не всичко е съвършено. Порталът открива и редица потенциални проблеми, свързани с такава конструкция, като възможността прах и други външни частици да проникнат в подвижните релси, които поддържат гъвкавия екран, което може да попречи на нормалното му функциониране.", "date": "2019.07.03", "title": "Samsung патентова смартфон с разгъващ се до таблет екран"}
{"url": "http://www.classa.bg/%D1%82%D0%B5%D1%85%D0%BD%D0%BE/item/397460-%D1%84%D1%83%D0%BA%D1%81%D0%B8%D1%8F-google-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%BF%D0%BE%D0%B4%D0%BC%D1%8F%D0%BD%D0%B0%D1%82%D0%B0-%D0%BD%D0%B0-android", "text": "Google стартира миналия петък Fuchsia.dev, официалният сайт за разработчиците на новата си операционна система Fuchsia, както бе отбелязано от общност на Reddit и докладвано от портала 9to5Google.   Докато Fuchsia.dev бе активиран за кратко през май, след приключване на конференцията за разработчици на Google I / O, по това време нямаше видимо съдържание на уебсайта.   Сега обаче той има нов дизайн и включва голямо количество документация, която има за цел да помогне на разработчиците да започнат да работят с експерименталната операционна система с отворен код в реално време (RTOS). По-конкретно, можете да намерите подробна информация за новия микронуклеус Циркон, на който се основава системата. За сравнение, операционните системи на Google - Android и Chrome са базирани на ядрото на Linux. Въпреки това, за сега е почти невъзможно за разработчиците да започнат да създават приложения за Fuchsia OS, подмяната на Android, защото има много малко устройства, които поддържат тази операционна система. Но в бъдеще Google планира да използва тази система за широк спектър от устройства, включително смартфони, таблети, лаптопи, както и интегрирани системи.", "date": "2019.07.03", "title": "Фуксия: Google се готви да започне подмяната на Android"}
{"url": "http://www.classa.bg/%D1%81%D0%B2%D1%8F%D1%82/item/397461-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D1%81%D0%B5-%D0%B2%D0%BF%D0%B8%D1%88%D0%B5-%D0%BD%D0%B0-%D0%B3-20", "text": "Американският президент Доналд Тръмп участва в този уикенд на срещата на върха на Г-20 в Япония, заедно с дъщеря си и съветничка Иванка, чието присъствие сред световните лидери е предизвикало творческа критика в социалните мрежи. Става дума за намесата на Иванка в неформална дискусия между Емануел Макрон, Джъстин Трюдо, Тереза Мей и директора на МВФ Кристин Лагард, която стана публична от снимките, разпространени от френското президентство. Без контекст, разговорът започва с Мей, като се говори за тенденцията на някои хора да обръщат внимание само когато проблемът засяга техния портфейл. Дъщерята на американския президент й отговаря, заявявайки, че нещо подобно се случва с въпросите на отбраната, област, \"доминирана от мъжете\". По време на думите на Иванка, Лагард, която е между двете, позволява да се види изражението й на мъка. Моментът незабавно подпали мрежата, където критиките срещу Иванка и баща й изобилстваха, заради позволението да участва в дискусии, които не съответстват на позицията й на президентски съветник. От Белия дом обаче говорител каза пред \"Ню Йорк Таймс\", че \"има невярна информация\" за това, което се е случило в ситуацията на Г-20, добавяйки, че дъщерята на президента насърчава усилията за \"овластяване на жените чрез стратегически съюзи със световните лидери. \" Въпреки това, в социалните мрежи вече е създаден хаштаг #unwantedivanka (#иванканежелана), който вдъхнови интернет потребителите да публикуват изображения на някои от най-важните исторически събития, ако те се бяха случили с „неудобното\" присъствие на съветничката на Доналд Тръмп.", "date": "2019.07.03", "title": "Иванка Тръмп се опита да се впише на Г-20"}
{"url": "http://www.classa.bg/%D1%81%D0%B2%D1%8F%D1%82/item/397462-bloomberg-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%BE%D0%B1%D0%BC%D0%B8%D1%81%D0%BB%D0%B8-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D1%80%D1%83%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Турция ще обмисли възможността за закупуване на руски изтребители, ако САЩ блокират участието на Анкара в многоцелевата програма за самолети F-35, съобщи Bloomberg, позовавайки се на турските власти. \"Ако Турция бъде изключена от програмата F-35, тя ще търси алтернативи, включително руски самолети, като ще се опитва да разработи собствени изтребители и балистични ракети за вътрешна употреба и износ\", се казва в публикацията. САЩ нееднократно предупредиха, че Турция няма да може да участва в програмата за създаване и придобиване на универсални изтребители F-35, ако купи руските противовъздушни ракетни системи S-400 Triumf, като се твърди, че те не са съвместими с отбранителните сили на НАТО и че придобиването им ще застраши сигурността на Атлантическия съюз. От своя страна турският президент Реджеп Тайип Ердоган повтори миналата седмица по време на срещата си с руския си колега Владимир Путин на срещата на върха на Г-20 в Осака, че процесът на доставка на руски противоракетни системи S- 400 се изпълнява \"без забавяне\". В допълнение каналът НТВ цитира в понеделник изявленията на турския президент, че доставката на С-400 за Анкара ще бъде извършена в рамките на 10 дни.", "date": "2019.07.03", "title": "Bloomberg: Турция ще обмисли закупуване на руски изтребители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397453-%D0%B2%D1%80%D0%B5%D0%BC%D0%B5-%D0%B5-%D0%B7%D0%B0-%D0%BD%D0%BE%D0%B2%D0%BE-%E2%80%9C%D0%B0%D0%BF%D1%80%D0%B8%D0%BB%D1%81%D0%BA%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5%E2%80%9D-%D1%82%D0%BE%D0%B7%D0%B8-%D0%BF%D1%8A%D1%82-%D1%81%D1%80%D0%B5%D1%89%D1%83-%D0%B5%D1%81", "text": "Гледайте ги как в Европа нагло се пазарят НА ТЪМНО за нашето бъдеще!       Гледай народе, гледай най-пошлото и цинично пазарене за власт и облаги, каквото не е имало ни при комунизъм, ни при фашизъм, ни дори по турско     Събрали се едни хора в Брюксел, и НА ТЪМНО, обсъждат постове, комисари, банкери, обсъждат НАШЕТО БЪДЕЩЕ. ЕС е най-големия поробител в цялата ни история, няма друга такава гавра с народите на Европа. Все още има малка възможност за излизане. Но скоро ще изчезне. Който излезе, излезе… Останалите – нали някой трябва да плаща за всичко това. За тия прасета, дето не могат да се наядат никога… Време е за ново “Априлско въстание”. Този път срещу ЕС!    ", "date": "2019.07.03", "title": "Време е за ново “Априлско въстание”. Този път срещу ЕС!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397454-%D0%BA%D0%B0%D1%82%D0%BE-%D0%B2%D0%B8-%D0%B5-%D1%81%D0%BA%D1%8A%D0%BF%D0%BE-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%BF%D0%BE%D1%87%D0%B8%D0%B2%D0%B0%D0%B9%D1%82%D0%B5-%D0%B2-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81", "text": "Вчера (из)родната Комисия за енергийно и водно регулиране (КЕВР) назначи минимална изкупна цена за “най-евтиния” производител у нас АЕЦ “Козлодуй” в размер на 5,39 стотинки/кВт.ч. Вижте сега КЕВР-а на Лос Анджелис, каква цена ще назначи до края на месеца, на “най-скъпия”, според (из)родната енерГЕПИйна мафия, производител в САЩ. Това ни показва и разказва списание Форбс (Forbes)     По-курса лев-долар цената на електроенергията в Калифорния ще бъде 3,5 стотинки/кВт.ч. Сравнихте ли вече с минималната изкупна цена, практически на себестойност, от АЕЦ “Козлодуй”? А ако миксираме, усредним претеглено цената от слънцето и батериите в Лос Анджелис ще се получи, че тяхната цена е ДВА ПЪТИ по-ниска от “най-евтината” наша??? През последните месеци и години политико-медийно-енерГЕПИйната мафия открадна от всички нас милиарди, за да ни лъже, че ще ни построи нова и “евтина” АЕЦ “Белене”. Все по-ясно става, че това никога няма да се случи, но организираната престъпност не се отказва, защото може да ни подстриже с още няколко милиарда.     Какво общо има това с почивката на Черно море ли? Сега куцо и сакато обсъжда цените на чадърите и шезлонгите, но никой не си дава сметка, че най-вероятно с тези наистина високи цени чорбаджиите се опитват да компенсират други цени, зависещи от скъпия ток, но които предпочитат да не повишават? За година цената на тока за бизнеса у нас е скочила с над 30%. Не съм адвокат на чорбаджиите, а и повече от 10 години не съм бил на нашето черноморие. Аз работя, а не почивам! “. Не се забелязва някой от потърпевшите да е недоволен от този факт? Когато на един народ цената на шезлонга му е проблем той може да поеме всякаква цена на тока.  ", "date": "2019.07.03", "title": "Като ви е скъпо в Слънчев бряг почивайте в Лос Анджелис"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397455-%D0%BD%D0%B0-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B2%D1%81%D0%B8%D1%87%D0%BA%D0%BE-%D0%B5-%D0%B4%D0%BE%D0%B1%D1%80%D0%B5", "text": "Две гледки се сляха в едно в началото на седмицата - дългите опашки автомобили на гръцката граница и празните плажове по Българското Черноморие. И докато МВР се чуди по какъв начин да контролира движението по границата, за да облекчи трафика през ГКПП Кулата, туристическият бранш у нас скочи в търсене на помощ и подкрепа за очаквания слаб сезон. Някои видяха 8-9 процента спад в туризма, други се притесниха заради малкото предварителни резервации, а трети откриха проблем с агресивните рекламни кампании на страни като Турция, Египет, Мароко и Тунис. Четвърти пък отбелязаха свенливо \"лек спад на младежкия туризъм\". Междувременно летовници пълнят социалните мрежи със снимки на празни плажове и касови бележки за неправдано скъпа комбинация между чадър и шезлонг. Едва ли потокът към Гърция е следствие от дъждовните дни у нас. Едва ли той се дължи и на по-лесния транспорт до Гърция. Факт е, че магистрала \"Тракия\" предоставя приключения с \"коловози\" на пътуващите, а Хемус се строи от 70-те и е далеч от завършване, но едва ли задръстванията и чакането по границата на път за дълъг уикенд са по-приятни за туристите. Ако търсим оправдание за претъпкания граничен пункт и разредените летовници по нашите плажове, то причините за това са ясни и едва ли биха изненадали някого.   Докато се стараеше да задоволи нуждите на алкохолния туризъм, туристическият бранш сякаш забрави за всички останали гости на черноморските курорти. Навлизайки все по-дълбоко в дебрите на ол-инклузива, превърна понятието в синоним ниско качество, но на корем. Цените по голяма част от летните курорти може и да изглеждат приемливи за западноевропейските туристи, но за тукашните разликата между българския бряг и гръцкия става все по-нищожна във финансов аспект, но огромна по отношение на качеството. И не говорим само за настаняването - ако Гърция се радва на висок брой плажове със \"син флаг\" за чистота, то тук в последните 3-4 години тепърва се изграждаха нови пречиствателни станции. Презастрояването и появата на нови и нови хотели обаче води до претоварване и отпадните води нерядко отново се насочват директно към морето. През юни по време на годишната среща на бизнеса на Черноморието стана ясно, че друг проблем също се задълбочава - не просто липсва квалифицирана работна ръка по морето. Тотално няма каквито и да е кадри. Недостигът на местни работници води до „внос\" на чуждестранни и още миналата година броят на тези от Украйна, Македония, Русия, Молдова се беше удвоил, но това едва ли ще реши трайно проблема с липсата на достатъчно подготвени кадри. \"Автентичният\" дух на почти всеки от курортите се рекламира чрез безброй сергии със сувенири, които превръщат пространството в нещо подобно на Илиянци, а Златни пясъци например дори успява да надгради с мини Айфелова кула за 300 хил. лв. Междувременно булдозери заравняват дюни, а хотелите, изникнали на самия бряг, вероятно правят възможно това да скочиш от терасата си директно във водата, но едва ли помагат за усещането, че си на море. Всъщност слабото начало на туристическия сезон не е изненада.  Още в началото на пролетта беше отчетен спад на интереса от страна на руските и германските туристи, а възстановяването на разтърсвани от атентати и политически проблеми дестинации като Турция и Египет води до пренасочване на туристическия поток, който зарадва българските туроператори през последните 2-3 години. Това само открива големия проблем, който трябва да намери решението си - българският черноморски туризъм в своята цялост не предоставя качествена услуга, затова летовниците търсят алтернативи. И докато тук бизнесът се оправдава за високите цени на шезлонгите, български туристи в румънската Констанца се радват на безплатни чадъри. Междувременно границата с Гърция едва ли ще се освободи от трафика.  ", "date": "2019.07.03", "title": "На Черно море всичко е \"добре\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397456-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%D0%B5-%D0%B1%D0%B5%D0%B7-%D0%BE%D1%81%D0%BD%D0%BE%D0%B2%D0%B0%D0%BD%D0%B8%D0%B5-%D1%81%D0%B0%D0%BC%D0%BE-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B8-%D1%80%D0%B5%D0%BF%D1%80%D0%B5%D1%81%D0%B8%D0%B8-%D0%BB%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B8%D0%BC%D0%B0-%D0%B2-%D1%82%D1%8F%D1%85", "text": "За съдържанието на учебниците по история, предизвикало спирането им за преработка – дискусия с проф. Антоний Тодоров, д-р Румен Петров, преподаватели в Нов български университет, в клуб „Маргиналия”, водена от Юлиана Методиева, редактор на сайта „Маргиналия”. Юлиана Методиева:  Новите учебници за 10 клас по история бяха изтеглени за “поправка” от министъра на образованието Красимир Вълчев. По медиите се чуват основно тезите и аргументите на проф. Евелина Келбечева и Христо Христов от активистите на Фондация “Истина и паметт”. Чуваме и засегнатата страна – авторите на от учебниците проф. Искра Баева, проф. Евгения Калинова. Обвиненията се концентрираха върху социализма/комунизма в България, учебниците едва ли не “реставрирали” режима на Тодор Живков и насърчавали носталгиците по онова време. Разпознахме чисто политически основания в тези подозрения към авторите, затова и определихме темата “Спорът за учебниците – научен или политически”.  Да започнем с началото на комунистическия режим от съветски тип в България. Как са описани бурните времена след 9 септември 1944 г.? Какви са изнесените факти за жертвите без съд и присъда? Няма ли проблем в отделеното им място? Проф. Антоний Тодоров:  Изчетох най-оспорвания учебник на издателството „Булвест”. В текста не намерих нито една причина за неговото спиране. В учебника се съдържа достатъчно много информация за убитите без съд и присъда. За преследвани по политически причини. За лагери. Отваряни и затваряни лагери. За горяните. Искам да кажа, че текстът по никакъв начин не можем да го свържем с критиките, които отправиха към него, че представял комунизмът в положителни краски!  …  Според мен, тази кампания е изключително непорядъчна! Обвиняват авторите и издателите за нещо, което те не са сторили. Само и само да доказват непрекъснато, че епичната борба с комунизма ще продължава вече 30 години. И колко още? Столетия, сигурно?! Д-р Румен Петров:  Съгласен съм с Антоний Тодоров за съдържанието на учебника и за отношението към това съдържание, към аргументите. Няма връзка. Също толкова важни са за мен, културата на изучаване на тоталитаризма, която се носи от този неформален център на антикомунистическата историография – Христо Христов и Евелина Келбечева, представляващи гражданска организация. Ю. М.:  За читателите да кажем, че фондация “Истина и памет” е основана от журналиста Христо Христов. В Управителния на “Истина и памет”влизат проф. Евелина Келбечева – историк, Георги Михайлов – историк , Александър Кашъмов – юрист. Занимават се основно с повишаване осведомеността на обществото за тоталитаризма, публикуват книги и статии за лагерите, за “възродителния процес”.  В интервю пред „Дарик”, Петър Николов (бел. ред. – зам.-министър на образованието) разказа как са провеждали не една срещи с представителите на „Истина и памет“, как те участвали на различни етапи в комисиите по обсъждане на учебниците и накрая, как се разбрали с активистите от тази фондация да изнесат проблема пред обществото, а пък държавата ще направи останалото – да спре учебниците. А. Т.:  Имаме жест, който прилича на обикновена цензура. Някой изразява недоволство от съдържанието на един учебник. Това е негово лично мнение и право. И това мнение изведнъж става, или се превръща в институционално решение! Без никакви посредничества! Без никакъв диалог, без никаква дискусия! Това ми се струва абсолютно недопустимо! Няма дискусия, има само имитация на това, че някаква част от обществото, представена като говореща от името на гражданското общество, изразила недоволство. Ю. М.:  Проф. Евелина Келбечева и журналистът Христо Христов представят себе си като експерти по миналото на българския комунизъм. А. Т.:  Те не са единствените. Второ, точно тези експерти, за които става дума, не съобщават своята експертиза. Тук има политико-идеологическа програма. Продължава се с епичните битки срещу комунизма 30 години по-късно, след повсеместното рухване на комунистическия свят.  Когато говорим за насилието в историята, то не започва със сталинския комунизъм. То не започва и от 1944 г. В България е започнало много преди това. Но като се каже „комунизъм“, някакси се прикрива, обявявайки този режим за престъпен, много истински престъпни практики отпреди комунизма. Практиките на антисемитското законодателство, гоненията на евреите, убийствата без съд и присъда, които са се случвали преди 1944 година. От преврата 1934 до 1944 година са се случвали безброй подобни факти на насилие. Имам усещането, че чрез съсредоточаването върху тези раздели в учебниците по история, занимаващи се с комунизма, могат да бъдат оставени потулени предишни насилия. Да не се говори за други престъпления и престъпни режими. Да не се говори за фашизма. Избираме и обявяваме друг режим за престъпен и само за него ще говорим. Р. П.:  В този тип „човеконенавистнически антикомунизъм“ има логика. Тоест, по думите на Антоний – той е избирателен към насилието. Подчертаващ едно, но пренебрегващ друго насилие. По своята същност, това е нечестен антикомунизъм. Защо много хора се качват на тази кола сега, според мен е въпрос на намиране на политическа реализация, в широкия смисъл на думата. Тази политическа реализация не я свързвам с конкретен политически проект… В нея избуяват авторитарни идеологии, така нареченият нов консерватизъм и към които, много интелектуалци издават липсата на капацитет и справедливо отношение към насилието. Те се свързват с емоции и с позиции, които правят две неща. Едновременно засилват чувството на несигурност и страх и предлагат авторитарни решения на социални проблеми. Ю. М.:  Стигащи до цензура… Р. П.:  Стигащи до цензура. До равнодушие към антисемитизма. До дълбоко несправедливи, не мога да кажа „ненаучни“, защото в това отношение науката има още много нужда да се развива, за да бъде етична. Стига се до откровено политиканстване, вместо науката да служи за обществено знание.  Критиците на настоящите учебници подчертават липсата на адекватно дефиниране на комунизма. Позовават се на европейски практики, споменават европейския закон за паметта. А. Т.:  Историята не се прави със закони. Не може със закон да кажеш „това е правилният начин да се говори по този проблем, а това е неправилният”. Със закон се регулират други неща. Дори и да става въпрос за такива декларации и закони, които обявяват комунизма за престъпен, това не е основание всичките учебници да говорят за това време по един начин. Ще цитирам Петър Николов (бел. ред. – зам.-министърът на образованието), който в едно интервю казва за Османската империя „една варварска, азиатска империя“. Такова нещо не бива да има в учебниците. В учебниците трябва да има ключове за разбиране и познание. За мислене… Да не говорим,че досегашните учебници по история, както и новите, съдържат най-вече говорене за политика. Има много други истории, за които не става дума. Можем да прочетем много неща за политиката, вождовете, репресиите, но почти нищо за това как са живели хората! Този ултраконсерватизъм, за който говори Румен, тази разновидност на антикомунизма, той е едно прикритие на една, всъщност налагаща се нова, тоталитарна идеология! Ю. М.:  В декларация на Съюза на репресираните в отговор на авторите на учебниците те казват: „Срамота! Ние толкова мъки сме преживяли, нашите роднини са безследно изчезнали, а вие им отделяте незначително място!“ А. Т.:  Това не е сериозно! Аз изчетох този раздел. Не са го май разлистили, а са се доверили на казаното за този учебник.  …  Ако говорим за „възродителния процес“, това са безчовечни събития, които правителството при управлението на Тодор Живков е извършило срещу българските турци и мюсюлмани и всички последици от това. Но това не значи, че по това време и около това време няма и други неща, за които може да стане дума. Въпросът е къде да се постави акцентът. Това е морален проблем – как се разбира моралът в историята за едни събития. Трябва първо да стане ясно,че става въпрос за насилие. Държавно насилие. Оттам насетне, че е имало и друго насилие – да, може да се каже. Специално говорейки за „възродителния процес“ – да, има атентати, при които са загинали хора. Някой е направил атентатът – като отговор на другото, голямото, мащабното насилие. Никой не може да го оправдае. Но – пак да повторя, важни са акцентите. Как децата да разберат за какво става дума – това е голямото предизвикателство пред авторите на учебниците по история. Няма как в хуманитарните и социални науки да се избяга от етическото послание. Не става дума за идеологии, а за етическо послание – как се отнасяме към насилието. Това е важното… Р. П.:  Аз имам принципни проблеми с всичките учебници по история. Много важен проблем е, че историята, която се преподава е политическа. Тя е история на политическата власт, а не на живота на хората, които са живеели към моментите, към които са адресирани учебниците. Хронологически… Като казваме историята, разбираме ли как са живели хората, или разбираме нещо друго? Мисля, че разбираме нещо друго. Това е важен проблем и той въобще не е адресиран в този спор, който сега се развихря. …На Христов/Келбечева, говоренето за комунизма в техния стил и парадигма, не е от сега. То продължава в последните 10-15 години. Тогава този тип на използване на информацията, която се съдържа в Комисията по досиетата, се превърна в нещо като мина, от която този тип историографи произвеждат нещо, което те смятат,че е история. Аз не смятам, че е история. А този тип историография минава – ето това е проблемът. Подминава се как са живели хората…  Абсолютното безалтернативно говорене на мен не ми допада. И защото съм живял по времето на комунизма. Ю. М.:  Искам да попитам като политолог Антоний какъв беше социализмът/комунизмът? А. Т.:  Все пак има статистики. Можем да измерим дела на образованите. Какъв е бил делът на хората с университетско образование. Средите, от които са получилите това образование. Броят на построеното… Някой отсреща ще каже „ти защитаваш комунизма“… Това е несериозно. …  Можем, разбира се, да разказваме в учебниците само историята на репресиите. Но ще разберат ли децата за какво става дума? Ще разберат ли родителите си, техните баби и дядовци?  … Ю. М.:  Критиките срещу учебниците включваха и неособено подробната фактология около убийството на Георги Марков? Р. П.:  Много интелектуалци на прехода се идентифицират с него. Виждам в Георги Марков трагизъм, но дали трябва да мерим трагизма? Но по-добрият въпрос е защо Георги Марков? Защото той е най-сигурният обект за идентификация за българския елит пред- и пост-90-та години. Него можеш да защитаваш, без да му държиш сметка дали е конфликтен. Тотално е игнориран живота му преди да емигрира. В активните си години той е бил много близък до властта, с което прилича на страшно много хора, които формират интелектуалния елит след това. Това е моята хипотеза защо Георги Марков. А. Т.:  Ако става въпрос за убийството на Георги Марков, това е една тема. Но той има по-дълъг живот. Георги Марков е сценаристът на „На всеки километър“. Името му изчезна от имената на създателите на филма. Това е силно антифашистки филм. Георги Марков след това е автор на „Задочни репортажи“ – силно критична литература спрямо политическия живот в България по време на социализма. И двете неща са все Георги Марков. Да вземем само едната му страна? Защо?…  Говорейки за историята, деца, ученици, студенти да разбират тези противоречивост на живота, на личностите. Всичко би било много добре, ако можем да разказваме историята като един чудесно завършващ с хепиенд холивудски сериал. Но това не е история. При Георги Марков се вижда как се конструират икони. Той е интелектуалец, убит, жертва… Р. П.:  …Фактът, че е убит дава възможност от биографията му да се отреже неподходящото. Така както правят и със своята биография…     (със съкращения от сайта „ „)", "date": "2019.07.03", "title": "Спирането на учебниците е без основание. Само политика и репресии ли искат да има в тях?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397457-%D0%BD%D0%BE%D0%B2%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8,-%D1%81%D1%82%D0%B0%D1%80%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D0%B8", "text": "На 5 юли в Берлин ще се проведе поредната конференция за Западните Балкани, която канцлерът Меркел инициира  още през 2014 г. с цел сътрудничество на страните от региона и омиротворяване на обстановката. Идеята е тези страни да не се чувстват изолирани от процеса на интеграция в ЕС, защото самият процес видно губи темпо. Явно ЕС не се отказва да демонстрира мускули, за да не се внушава и от Изток, и от зад Океана, че „губи позиции на Балканите“. Тази конференция идва след предвидената за 1 юли и провалена среща в Париж за намиране на път към „нормализиране отношенията между Белград и Прищина“. Преди това имаше подобна инициатива и в Берлин, която завърши без резултат. На този фон в Охрид се проведе конференция на тема „Влиянието на великите сили върху малките държави на Балканите“, където акцент, според медиите в Скопие, е било изказването на американския представител проф. Сюзън Лафтс. Не за друго, а защото дебело е подчертавано за ролята на Китай и Русия в региона, където „влиянието на Пекин е отразено в голямо участие на китайски компании в инфраструктурни проекти, докато Русия е заложила на плуралистичен режим на споделяне на властта в света“. Китай се намествал на Балканите, защото „малките страни се нуждаят от инвестиции, а ЕС се е  отказал от тях тук“. Докато Русия „иска да запази влияние в региона чрез политиката й за споделяне на властта в света“ т.е. понеже иска да заеме мястото си на геополитически играч в многополюсен свят. Може да се спори за направени по този начин анализи и внушения, че „Русия сее семена на разделение“, защото води политика „разделяй и владей“, но е безспорно, че „Западните Балкани са пълни с етнически спорове“, за които канцлерът Меркел казва, че „пътят все още е изпълнен с камъни на Балканите“. Друг въпрос е дали посочването на Преспанския договор между Атина и Скопие може да бъде положителният пример за „намиране на модел за решаване на проблемите в Босна и Херцеговина и между Сърбия и Косово“. Както се казва от предците ни „Нерде Ямбол, нерде Стамбул“. Но точно тези детайли европейците и американците никога не са успявали да отсеят. Оказва се, че наистина не само „Изтокът е сложна материя“ и че обстановката на Балканския полуостров е отново точно толкова напрегната, колкото и преди големите световни войни. Без преувеличение. Защото иначе няма защо да се правят поредица от конференции за „роля на геополитическите играчи в региона“, да се съобщава от една страна, че „Русия губи позиции и влиянието й в Северна Македония е нищожно“, а от друга да се твърди, че „западът е разтревожен  за дейността на Москва в региона“. „Независимая газета“ пък под заглавие „Защо ЕС губи Балканите“ пише, че „Великобритания исторически се противопоставя на австро-германското  и руско влияние и Лондон е разтревожен от  дейностите на Берлин и Москва в региона“. Твърди се, че „установяването на диалог между ЕС и Китай“, както и „стратегически съюз между Пекин и Москва може да осигури солидна противотежест на британско-американското влияние на Балканите“. Щяло да става чрез газопроводите „Северен поток 2“ и „Турски поток“, както и чрез китайските транспортни инвестиции в малките балкански страни. „Гнилите действия на Москва“ трябва да получат подобаващ отговор и в това отношение Лондон може да подкрепи Брюксел в отстояване на позиции, но на практика Кралството си има и свои механизми, а те включват и т.н. „структури на съветниците в апаратите на властта в столиците на балканските страни“. Поне така пишат в Москва. Там отбелязват, че например новият посланик на Лондон в Белград, Сиан Маклеод, не само е оглавявал офиса на ОССЕ и добре познава Балканите, но е работил и в Русия. В тази връзка и Вашингтон не остава по-назад, защото в Белград от 18 юни 2019г като американски посланик ще работи Антъни Голдфри, който е бил ръководител на политическия отдел на американското посолство в Москва. Той е от Вирджиния, 40 години е бил в американския флот и на дипломатическа работа, отговарял е като директор за Ирак и в Бюрото за близкоизточни въпроси на Държавния департамент, бил е в посолствата в Багдад, Армения, Дъблин и Минск, а това че говори руски, турски  и сърбохърватски  е само  важен знак за определени стратегии. Така, както  в София като посланик ще бъде Херо Мустафа, която прави впечатление не само с главозамайваща дипломатическа кариера, но и с отлично владеене на  9 езика, сред които турски, руски, хинди, фарси и разбира се арабски, а на всичкото отгоре е от кюрдски произход. Който може, да разчита сигнали. Работа в Лисабон или Ню Делхи не е за подценяване, но и дейност като съветник на вицепрезидент на САЩ, като ръководител на кабинет на специален помощник  на държавния секретар, като директор в Съвета за национална сигурност си е солидна база за професионална израстване в областта на дипломацията. Да започнеш с бакалавърска степен от Джорджтаун и да получиш магистърска степен от Принстън си е повече от добър старт. И в Тирана, където тези дни кипи от политически престрелки между управляващи и опозиция, където се провеждат местни избори с 21% участие на имащи право на глас, да изпратиш като пълномощен посланик Юри Ким  си е направо въпрос на дългосрочна стратегия с определен профил за роля в региона. Дипломатката е работила като директор на Службата по въпросите за Южна Европа, работила е и като директор на Службата за европейска сигурност и военнополитически въпроси, участвала е при преговорите за прекратяване на ядрената програма на Северна Корея, но по-интересното е, че е била в посолствата на САЩ в Анкара и Багдад. Отново с добри познания и на турски, но и с китайски, японски и корейски. Както се казва, да му мисли Анкара. А там отива Дейвид Сатърфилд. Казват, че е особено опитен дипломат.Роден през 1954г, той е заемал различни длъжности в Близкия изток, бил е наблюдател на процеса Астана, който Русия, Иран и Турция започнаха с цел омиротворяване и съгласуване за обстановката в Сирия. По времето на президента Барак Обама Сатърфилд е отговарял с мисия за запазване на мира в Синайския полуостров, бил е временно изпълняващ длъжността посланик в Кайро, бил е съветник на държавния секретар Кондолиса Райс по времето на президента Джордж Буш и е отговарял за Ирак. Работил е на различни длъжности в посолствата на САЩ в Ливан, Сирия, Тунис и Саудитска Арабия. Разбира се, че говори турски, а за другите езици се подразбира. Той ще замени изпратения в Афганистан Джон Бас, но след един период на работа на американското посолство в Анкара без титуляр. Причините са известни. Остава да се спомене и Прищина, Косово, където Дейвид Хейл след дипломатическа  работа в Пакистан, Ливан и след дейност като зам.държавен секретар по политически въпроси, като специален пратеник за участие в мирните преговори за Близкия изток, той ще координира процесите за „нормализиране на отношенията между Белград и Прищина“. Е, Косово разчита само на САЩ, за да отстои интереси и лидерите на партиите в Прищина не се свенят да отправят не особено ласкави забележки по отношение на Брюксел в това отношение. Особено „потърпевша“ бе Федерика Могерини, върховният представител за външна политика и сигурност на ЕС, но така е при новообразувани държави. Трудно се приспособяват към правила, градени от векове. В това отношение Европа остава вярна на традиции и не бърза с взимането на решения. Каквито и упреци да има в това отношение. Тя просто често е била потърпевша и все на нейна територия са се водили световните войни. Сигурно затова е и  пословично предпазлива и бързаща бавно като се оглежда на всички страни. Но няма съмнение, че геополитическите играчи при всички случаи  са с вперено поне едно око към Брюксел. Това днес, а в миналото окото е било насочвано към всяка столица в Европа. Това си е цивилизация от векове и си има авторитет.  Каквото и друго да се говори. Другото е въпрос на лидерство за отстояване на собствени интереси, за да оцелее в днешното геополитическо противопоставяне. Като се вижда какво става на Балканите и как с предпочитан дипломатически път ще се търсят решения в собствени ползи относно региона, защото е от „стратегическо значение за сигурността“, както твърдят във Вашингтон, значи на Брюксел му престоят интересни времена. Може и да са далече Балканите от Вашингтон, но опасенията са, че други геополитически играчи са близо и имат исторически връзки сред населението. Защото сред управляващите напоследък нещо губят позиции. А точно те са им важните, както и техните стратегии. Дипломатическите смени наистина свидетелстват не само за повишаване значението на Балканите, но и за притеснения, че искрите на напрежението може да предизвикат онзи огън, заради който традиционно се казва, че „Балканите са барутния погреб на Европа“. На практика  се получава нещо като конкуренция на наш терен. А дали ЕС ще „предаде четата“, както се казва в региона, предстои да се наблюдава. Без непременно да се споменава Турция като регионален играч, повечето от новите американски посланици са с добър турски език и опит от Близкия изток. Не дай, Боже, да замирисва на „арабска пролет“ в региона. Знае ли човек в тези объркани времена.Москва също изпрати нов посланик в Белград, опитния дипломат Александър Боцан-Харченко, който също отлично  познава Балканите. Още от времето на войните през 90-ге години. Русия явно няма намерение да се отказва от стари приятели. Къде е София в тази ситуация? Ние традиционно действаме пост-фактум. Дано поне се оглеждаме във всички посоки.", "date": "2019.07.03", "title": "Нови посланици, стари стратегии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397458-%D0%BA%D0%BF%D0%BA%D0%BE%D0%BD%D0%BF%D0%B8-%E2%80%9E%D0%B8%D0%B7%D0%BF%D1%80%D0%B0%E2%80%9C-%D0%B8-%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%E2%80%93-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BD%D0%B5-%D0%B7%D0%B0%D0%B5%D0%BC%D0%B0%D0%BB%D0%B8-%D0%BF%D1%83%D0%B1%D0%BB%D0%B8%D1%87%D0%BD%D0%B0-%D0%B4%D0%BB%D1%8A%D0%B6%D0%BD%D0%BE%D1%81%D1%82", "text": "КПКОНПИ прекрати производството си по сигнал против Мария Габриел с мотив, че евродепутатите не заемат публична длъжност и прехвърли топката към Прокуратурата. Сигналът срещу Габриел беше за това, че е ползвала под наем общинско жилище на занижени цени. По думите на тогавашната евродепутатка жилището и трябвало, за да си „стокира“ вещите.   Сигналът срещу нея бе подаден през януари тази година от гражданското сдружение \"Боец\". При проверката си КПКОНПИ е установила, че членовете на Европейския парламент не са лица, заемащи публична длъжност по смисъла на Закон за предотвратяване и установяване на конфликт на интереси. От това следва, че в периода на действие на договора за наем от 01.10.2010 г. до 31.08.2012 г. Мария Габриел не е заемала публична длъжност.     В сигнала се твърди, че Мария Габриел е ползвала под наем общинско жилище, като месечната наемна цена на жилището е била в размер на 400 лева. Договорът е сключен през октомври 2010 г., когато Мария Габриел е била вече евродепутат с 30 000 лв. месечен доход. Апартаментът е собственост на дружество. Според твърденията, цената на наемите през този период в съответния квартал била в диапазона между 1400-1600 лв. Към сигнала са били приложени и медийни публикации, съобщава БТА. Договорът за отдаване под наем на апартамента на ул. “Никола Вапцаров“ 25 в столичния квартал “Лозенец“ е сключен през октомври 2010, когато Мария Габриел (тогава Неделчева) вече е евродепутат с 30 000 лева месечен доход. Тя е ползвала апартамента около две години. Става дума за жилище от 128 кв.м, което е част от портфейла на скандалното общинско дружество \"Софийски имоти\". Липсата на тази предпоставка - субект, или лице, заемащо публична длъжност, срещу което да се проведе административното производство, се явява пречка за разглеждане на постъпилия сигнал и е основание за прекратяване на настоящото производство, обясняват от КПКОНПИ. В решението на Комисията се казва още, че то следва да се изпрати заедно с цялата административна преписка на Софийска градска прокуратура, с оглед на това прокуратурата да прецени дали да подаде протест до съда в едномесечен срок от съобщаването на решението, с което се установява липсата на конфликт на интереси.", "date": "2019.07.03", "title": "КПКОНПИ „изпра“ и Мария Габриел – евродепутатите не заемали публична длъжност"}
{"url": "http://www.classa.bg/%D1%81%D0%B2%D1%8F%D1%82/item/397449-%D1%86%D0%B5%D0%BD%D0%BE%D0%B2%D0%B8%D1%82%D0%B5-%D0%BA%D0%BE%D0%BB%D0%B5%D0%B1%D0%B0%D0%BD%D0%B8%D1%8F-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "Колебанията на световните цени на петрола, които се забелязват в последно време, са неоснователни и са спекулация, заяви пред журналисти генералният секретар на ОПЕК Мохамед Баркиндо, цитиран от ТАСС.  Той добави, че котировките скоро ще се възстановят. На 1 юли цената на сорта Брент с доставка през септември в ранната търговия в Лондон достигна 66,56 долара за барел. Според Баркиндо решението за продължаване на споразумението ОПЕК+ с още девет месеца ще се отрази положително и на световния петролен пазар, и на международната икономика като цяло. \"Стабилността и балансът са нашата цел. Вярваме, че хартата ще донесе всичко това и това ще бъде по-добре за световната икономика\", каза Баркиндо. Решението за дългосрочно сътрудничество ОПЕК+ не е отговор на действията на САЩ на световния пазар. Това заяви руският министър на енергетиката Александър Новак, цитиран от ТАСС, на пресконференция след заседанието на министрите на страните от ОПЕК плюс 10-те основни производителки на петрол извън картела, които влизат във формата ОПЕК+. Новак съобщи, че следващото заседание на министерския мониторингов комитет ОПЕК+ се планира да се проведе през септември в Абу Даби в рамките на форума на Световния енергиен съвет. С днешната среща ОПЕК и неговите съюзнички консолидираха блока си, отбелязва АФП.    ", "date": "2019.07.03", "title": "Ценовите колебания на петрола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397450-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%8F%D0%BA%D0%B8%D0%BD%D1%82", "text": "  Римският император Траян  (царувал от 98 г. до 117 г., бел. Pravoslavieto.com)  започнал жестоко гонение против християните, като изисквал от всички свои поданици да се покланят само на идолите. При него в двореца служил един 20-годишен момък, на име Якинт, родом от Кесария Кападокийска . Той бил таен християнин. В един тържествен езически празник царят с всички свои придворни извършвал жертвоприношение на боговете. В това време Якинт се молел в своята стая на истинския Бог. Един от другарите му казал за това на царя. Царят повикал Якинт и го принуждавал да вкуси от месото на жертвоприношението. Якинт отказал, като заявил, че е християнин.     Започнали да го бият и мъчат, но той все повтарял: \"Аз съм християнин, Христа почитам и на него са покланям.\" Затворили го в тъмница като забранили да му дават храна, освен идоложертвена. Якинт търпял глад, но не се докосвал до донесената му храна. Така минали тридесет и осем дни. Веднъж поставения на стража воин влязъл в тъмницата и видял, че тя е озарена от чудна светлина, а ангели подкрепят верния служител на Христа. След известно време царят заповядал да доведат отново Якинт при него, но го намерили умрял в тъмницата. По заповед на царя тялото на мъченика било хвърлено вън от града, за да бъде изядено от зверове. Но един благоговеен свещеник, на име Тимотей, тайно го взел и погребал у дома си. След няколко години мощите на светия мъченик били пренесени в Кесария Кападокийска.", "date": "2019.07.03", "title": "Св. мъченик Якинт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397451-3-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1608 г. - Град Квебек е основан при устието на река Свети Лаврентий от френския изследовател Самюел Шамплен.     1863 г. - Завършва Битката при Гетисбърг, Пенсилвания от Американската гражданска война.     1866 г. - По време на Австро-пруската война се състои битката при Кьонегрец с участие общо на на 436 000 войници и 1 700 оръдия; австрийските и саксонските войски претърпяват загуба и са принудени да сключат Пражкия мир.     1877 г. - Руско-турска освободителна война: Българското опълчение преминава река Дунав.     1890 г. - Айдахо става 43-я щат на САЩ.     1894 г. - Започва учредителният конгрес на Българската работническа социалдемократическа партия.     1895 г. - Бившият министър-председател на България Стефан Стамболов е съсечен в центъра на София и два дни по-късно умира от раните си.     1908 г. - С бунт в гарнизона в Ресен избухва Младотурската революция; дадена е амнистия на 1 500 българи - политически затворници.     1915 г. - В Турция са пуснати в обращение първите банкноти.     1944 г. - Втората световна война: Англо-американската авиация бомбардира Русе и село Чупрене.     1956 г. - България установява дипломатически отношения с Етиопия.     1957 г. - Създаден е Български автомобилен турингклуб, преименуван по-късно на Съюз на българските автомобилисти.     1962 г. - След продължителна колониална война френският президент Шарл дьо Гол провъзгласява независимостта на Алжир от Франция.     1971 г. - Джим Морисън, водещият певец на групата „Доорс\" е намерен мъртъв в апартамента си в Париж.     1985 г. - Състои се премиерата на филма Завръщане в бъдещето в Съединените щати.     1988 г. - Самолет Еърбъс на иранските авиолинии катастрофира над Персийския залив, загиват 290 души.     2000 г. - Правителството на Иван Костов постига споразумение с МВФ, което дава възможност за повишаване на доходите, намаляване на данъците и замразяване цените на отоплението.     2006 г. - При катастрофа в метрото на Валенсия (Испания) загиват 41 души.  ", "date": "2019.07.03", "title": "3 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397452-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%BD%D0%B0%D0%B5%D1%88-%D0%BA%D0%BE%D0%B5-%D0%BD%D0%B8-%D0%B5-%D0%B2%D0%B0%D0%B6%D0%BD%D0%BE%E2%80%A6", "text": "Къде е мястото на България в пазарлъците за ключовите постове в ЕС? Какъв е българският интерес и в състояние ли е Борисов да го защити? Още нищо не е решено окончателно, но ето какво знаем до момента:         По време на този рекордно дълъг Европейски съвет българският министър-председател Бойко Борисов получи нова възможност да изпълни мълчаливата заявка от началото на третия си мандат. А именно: да се докаже като дипломат и геополитик. В досегашния си актив той би могъл да посочи например Договора за приятелство и добросъседство, който България подписа с Македония, организирането на срещата ЕС-Турция във Варна и, разбира се, българското европредседателство.     Продължителните и мъчителни преговори за ключовите постове в ЕС бяха предизвестени. В допълнение към заплетените процедури, пъстрата политическа карта, която нарисуваха последните евроизбори, означава по-силно влияние на либералите и зелените и относително отслабване на ЕНП и ПЕС. Ясно е, че когато много и разнолики политически формации получат лостове да претендират „за парчета от пая”, става много трудно да се постигне съгласие. Европейският съвет трябва да избере свой председател, да номинира кандидат за шеф на Европейската комисия, да назначи Върховен представител на ЕС за външната политика и сигурността и да определи президент на ЕЦБ. Новите титуляри на европейските top jobs трябва да започнат работа още тази година. Неслучайно по време на юнската среща на Съвета Доналд Туск заяви, че е необходимо споразумение около пакетна сделка, която да отразява многоликостта на ЕС. За да не кажат, че \"заради българката не става\" Къде е мястото на България в пазарлъците, какъв е нашият интерес и в състояние ли е Борисов да го защити? Още нищо не е решено окончателно, но ето какво знаем до момента. Борисов твърди, че е отказал „офертата” българка да бъде Върховен представител на ЕС за външната политика - с аргумента, че няма как страната да получи и този пост, и поста еврокомисар. Очевидно за Борисов вторият пост тежи повече. „На нас ни трябва реален ресор”, подчерта българският премиер. Другият му довод е, че е „много вероятно страните от Западните Балкани да не бъдат поканени за еврочленство” и тогава \"косовари, албанци, македонци, сърби\" ще кажат, че \"заради българката не става\". Поради което Борисов настоява Мария Габриел отново да е комисар. Изглежда също така, че (поне според премиера) Кристалина Георгиева няма шанс да оглави Европейския съвет. Амбициите ни за шеф на Комисията също не са реалистични. Г-жа Георгиева, също като г-жа Габриел, е била „обсъждана” и за кандидат за външен министър на ЕС. Но поне засега фаворит е белгиецът Шарл Мишел. Да, Борисов е прав: наистина е важно България да има еврокомисар. Но дали тази малка балканска страна, която в много отношения стои на опашката в ЕС, може да претендира за значим ресор? Видя се също така, че Борисов, чиято партия членува в ЕНП, не се стеснява да „флиртува” със социалиста Франс Тимерманс, спряган за шеф на ЕК. От разговор между двамата, излъчен на живо във Фейсбук-профила на българския премиер, се разбраха „нашите условия”. Целта явно беше да се види как Борисов показва мускули, дори с риск да бъде обвинен в двуличие.     „Исках да те видя, защото се очертава такъв компромис - Вебер на парламента, ти на комисията. (…) Знаеш кое ни е важно - механизмът, Шенген, реформите, които по твоя списък правим в съдебната система“, каза Борисов на Тимерманс. Българският премиер заяви обаче и това: „Сега от среща на ЕНП идвам. Категорично си стоим зад нашия кандидат”. А после бе съобщено, че Борисов е предложил хърватския премиер за председател на ЕК. Диалектика, типично по Борисовски. Кое е истински важно за България Очертаният от премиера национален интерес е дефиниран коректно. Но само наполовина. България има интерес от пълното отваряне на Шенген. Но  , което би спестило на управляващите някои от най-тежките критики (за недъзите в българската съдебна система, включително за безконтролния главен прокурор, за метастазите на корупцията и пр.), прилича на опит на слаб ученик да измоли отпадане на зловещото класно, което неминуемо го чака в края на всеки срок. Освен това допускането ни до Шенген и отмяната на мониторинга не зависят от ЕК, а от вот в Съвета на ЕС. \"Хайде пак да дойде селянчето от Банкя и да изтегли каруцата\" - така Борисов описа самия себе си и състоянието на поверената му държава, след като пое втория си мандат. Амбицията и чарът на това някогашно „селянче от Банкя\", което днес дръзва да претендира за геополитически талант, не могат да бъдат отречени. Но вместо да опитва да се спаси от даскалската пръчка, България би трябвало да заложи на друго - на честен ангажимент към дълбоки реформи. Дали обаче политическият елит има интерес от оздравяването на съдебната система? Ако все пак българи се наложат в надпреварата за някой от европейските top jobs, това определено ще може да се изтълкува като триумф на аутсайдерите. За момента шансовете ни не изглеждат големи, но както гласи Кубертеновият принцип - не е важна победата, важно е участието.  ", "date": "2019.07.03", "title": "Борисов: \"Знаеш кое ни е важно…\""}
{"url": "http://www.classa.bg/%D1%81%D0%B2%D1%8F%D1%82/item/397448-%D1%88%D0%BE%D1%83-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%BD%D0%B0-%D1%82%D1%80%D1%8A%D0%BC%D0%BF", "text": "На 30 юни американският президент два пъти влезе в историята, отбелязва в свой анализ в. \"Взгляд\", цитиран от БТА. Тръмп стана първият действащ американски президент, който стъпи на севернокорейска земя (първият бивш президент стана Джими Картър, който посети Северна Корея през 1993 г.). Той направи това в рамките на среща с Ким Чен Ун - двамата лидери се срещнаха на границата между КНДР и Южна Корея (при КПП до селището Панминчжон), след което Тръмп по покана на Ким я пресече и отиде в севернокорейската страна. Там двете уважаеми персони разговаряха известно време и след това заедно пресякоха границата, вече в обратна посока. Направиха изявления за пресата, след което отидоха да водят преговори, където към тях се присъедини южнокорейският президент Мун Дже Ин. Така Тръмп стана първият американски президент, водил тристранни преговори с участието на лидерите на Северна и Южна Корея. Шоу дипломация След края на преговорите Ким и Тръмп се споразумяха да създадат специални работни групи, които да ги продължат. Експертите се питат: ще стане ли малката крачка на Тръмп в Северна Корея голяма крачка в денуклеаризацията на тази страна? Отговорът е очевиден - не, няма да стане. Ким Чен Ун е прагматик и няма никакви основания да се откаже от ядрения си арсенал. Ядреното оръжие е единственият инструмент, който защитава КНДР от внос на американска демокрация на крилата на бомбардировачите. Затова Северна Корея ще запази ядрения си щит на всяка цена и Тръмп разбира това и го приема. Той, като още по-голям прагматик, не си поставя за задача да принуди Ким да приеме денуклеаризация на всяка цена. Основната задача на американския президент е да направи така, че Северна Корея да не въвлече Източна Азия в ядрен Армагедон, а също така да премахне КНДР от хоризонта като дестабилизиращ фактор, най-малкото за периода на предизборната си кампания. Освен това да получи Нобелова награда за \"постигане на мир на Корейския полуостров\". И най-накрая, да демонстрира на Китай, че е способен да води пряк диалог със Сверена Корея, без китайско посредничество (за което Пекин би искал да получи нещо в замяна). Тъкмо затова сега Тръмп иска да покаже на света, че има чудесни отношения с лидера Ким - дотолкова чудесни, че дори посети Северна Корея, пък било то само на границата. За да разберем това, да припомним, че преди 19 години визитата на Бил Клинтън в КНДР се подготвяше много месеци и в крайна сметка не се осъществи. Но тогава отношенията между Пхенян и Вашингтон бяха с една идея по-добри, отколкото са сега, и се базираха на конкретни въпроси и сътрудничество в продължение на пет години. Разбира се немаловажно е отношението на самия севернокорейски лидер - Ким Чен Ун, който много повече от баща си е склонен към конструктивен диалог със Запада. Това обаче никак не намалява достойнствата на самия Тръмп. Както правилно пише редакцията на Wall Street Journal във външната политика Тръмп поставя акцент върху личните отношения и шоу дипломацията. Точно това се прояви и на срещата му с Ким. Срещата им на върха е шамар за тези, които последните седмици говореха за криза в американско-севернокорейските отношения. За това, че след провала на февруарските преговори в Ханой Ким е готов да наруши споразуменията, постигнати година по-рано. Преговорите показаха, че сега между Тръмп и Ким всичко е чудесно и сегашното ниво на отношенията устройва и двете страни. Иран не е Северна Корея Сега е любопитно може ли тази шоу дипломация да се окаже успешна в отношенията на САЩ с други проблемни страни. Например редакцията на Си Ен Ен се пита: щом Доналд Тръмп успя да поговори с Ким Чен Ун, защо тогава да не може на същия принцип да се възстанови диалогът с Иран? Причините са много. Преди всичко, в действията на Ким Чен Ун има доста по-малко идеология, отколкото при ръководителя на Иран (който, естествено, не е президентът Хасан Рохани, а духовният лидер Али Хаменей). Ким е прагматичен политик, чиято цел е постепенна и безопасна за действащия режим реформа, и модернизация на Северна Корея. Освен това Пхенян (въпреки войнствената си риторика) спокойно може да се откаже от конфронтационния подход към всички свои проамерикански противници в региона, дори към Япония. А Иран е въвлечен в екзистенциален конфликт с Израел и Саудитска Арабия, които всячески тласкат Тръмп към изостряне на отношенията с Техеран, включително чрез провокации (да си спомним историята с атаката срещу танкерите в Оманския залив). Освен това американско-севернокорейските отношения не са отровени от грандиозна измама от страна на САЩ, аналогична на излизането на Тръмп от иранската ядрена сделка. Наистина американците са нарушавали Рамковото споразумение (сключено още от Ким Чен Ир през 1994 г. и предполагащо отказ на КНДР от създаване на ядрено оръжие в замяна на финансова, материална и техническа помощ от страна на САЩ) обаче, първо, това беше отдавна, и второ, тогава споразуменията бяха нарушавани и от двете страни. И най-накрая - най-главното. Тръмп, бидейки прагматик, разбира, че не може нито да победи, нито да пречупи Северна Корея - с нейното ядрено оръжие, сплотено население, затвореност и умение да живее в условия на жестока изолация. Затова американският президент решава севернокорейския въпрос с дипломатически методи - така, както умее, посредством лична дипломация и шоу. Що се отнася до Иран, Тръмп все още таи надежда да пречупи Ислямската република. И само тогава, когато разбере, че това е невъзможно, ще се опита рязко да смени подхода, да се усмихне широко и да направи иранско шоу.  ", "date": "2019.07.03", "title": "Шоу дипломация на Тръмп"}
{"url": "http://www.classa.bg/%D1%81%D0%B2%D1%8F%D1%82/item/397443-%D1%82%D0%B8%D0%BC%D0%B5%D1%80%D0%BC%D0%B0%D0%BD%D1%81-%D0%B5-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D1%81%D0%BE%D1%80%D0%BE%D1%81-%D0%B2-%D0%B5%D0%B2%D1%80%D0%BE%D0%BF%D0%B0", "text": "Изборът за лидери на европейските институции може да се отложи до есента. Това каза за обзорното предаване „Това е България“ на Радио „Фокус“ народният представител от ПГ на ГЕРБ и бивш конституционен съдия Георги Марков. Той обясни, че Европа през 2019 г. не е Европа от 2014 г. Френско-германският диктат преди 2014 г. доведе до печален край, каза още той. Марков обясни, че на тези евроизбори е гласувал за ЕНП заради премиера Бойко Борисов и от лоялност към ГЕРБ, но ако е имало пряк избор между Франс Тимерманс или Манфред Вебер, какъвто би било резонно да има за шеф на ЕК, не би гласувал за нито един от двамата. В Европа има да се решават много проблеми и двамата претенденти са част от тях, каза още Марков. „Единият беше шеф на парламентарната група на ЕНП и не си мръдна пръста. Нито един път не каза, че Европа е християнска, позволи на канцлера Ангела Меркел да осъществи безумната си идея към мигрантите – „Елате, ще се справим“ – разбира се, тя не се справи. А Тимерманс е говорителят на Сорос в Европа. Неговата любима фраза е, че ние трябва да свикваме с многообразието. Както се видя, ние – българите може да сме най-бедни, но имаме достойнство, отказахме да свикваме с многообразието, не приехме т.нар. пакт на ООН за миграция, според който трябваше тя да ни осъществи благоденствието, миграцията да е източник на нашето благоденствие до 2030 г. Българският конституционен съд кастрира Истанбулската конвенция и то завинаги“, коментира Георги Марков. Според него за шеф на ЕК ще бъде избран някой от ЕНП, като предположи, че това ще е французинът Мишел Барние. Георги Марков коментира и предложението Кристалина Георгиева да е начело на ЕК, като наследник на Доналд Туск. Според него спекулирането с името ѝ е шега, а самата Георгиева няма качествата, необходими в този тежък момент за европейската политика. Той обаче не изключи тя да влезе в оборот по две причини. „Едната е, че за тази длъжност се търси удобен и послушен човек, каквато е тя. Втората причина е, че трябва да има жена на един от високите постове в Европа“, обясни той. Това, че тя няма да е начело на ЕК, е сигурно, коментира още той.", "date": "2019.07.03", "title": "Тимерманс е говорителят на Сорос в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397444-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%82%D1%83%D1%80%D0%B8%D0%B7%D1%8A%D0%BC-%D0%B3%D0%BB%D1%83%D0%BF%D0%BE%D1%81%D1%82,-%D0%BB%D0%B0%D0%BA%D0%BE%D0%BC%D0%B8%D1%8F-%D0%B8-%D0%BC%D1%83%D1%82%D1%80%D0%B5%D0%BD%D1%81%D0%BA%D0%B0-%D0%BD%D0%B0%D0%B3%D0%BB%D0%BE%D1%81%D1%82", "text": "Стартът на летния сезон потвърждава прогнозите за отлив на чуждестранни туристи. Българите пък отново задръстиха изходите към Гърция. И не е загадка защо предпочитат да харчат парите си там, вместо на родното крайбрежие.         „Всеки преце́ня къде да ходи и всеки има право на избор“, казва министърката на туризма. Нейният избор е ясен - щом наближи краят на седмицата, тя грейва от екрана някъде край морския бряг. Приятното с полезното Ако се съди по систематичните ѝ петъчно-съботни появи в новините, може да се предположи, че опитва да съчетава приятното с полезното - хем е на море, хем изглежда, че е на работа. Бори се с нередностите в туризма, като лично инспектира плажове, курорти, хотели. Неизменно съпровождана от телевизионни камери и голяма свита чиновници. От репортажите е видно, че много ѝ отива да е инспектор. Във всеки случай повече, отколкото да е министър.     Така в последните седмици \"залови\" неправоспособни екскурзоводи, туристически агенти без (или с непоставена на видно място) застраховка, къща за гости с изтекло удостоверение за категоризация. \"Провери\" алкохола по барове, храната в ресторанти и водата в басейни. \"Установи\" липса на указателни табели, повече преместваеми обекти, високи цени на чадъри и шезлонги. \"Разкри\" изпочупени плочки, мухъл и инсекти (мухи). Както и санитарни възли без алармена инсталация и апартаменти, \"от които не може да се набере рецепцията с регламентирания номер 9\"... Карикатурна имитация на дейност „За нас е много важно качеството на услугите. То трябва да отговаря на нормативните изисквания и затова министерството реагира на всеки сигнал и ще бъде безкомпромисно спрямо нарушителите\", казва министърката, но едва ли някой приема приказките ѝ на сериозно. Най-малкото защото това, което прави, не е нейна работа.Все едно министърът на земеделието лично да следи колко дълбока е дълбоката оран, министърът на здравеопазването да инспектира по телевизията хирургически операции или министърът на вътрешните работи да спира на пътя за непоставени колани. Не знам кого се опитва да излъже министърката с карикатурната си имитация на дейност. Може би трупа точки пред началника си в правителството, който вече десет години е главният идеолог и практик на подобни пиар акции на терен. Сигурно е обаче, че дори и денонощно да проверява дали качеството на услугите „отговаря на нормативните изисквания“, няма да привлече никого към българското крайбрежие. Точно обратното. \" Невярно твърдение \" „По отношение на презастрояването бих казала, че това наистина е невярно твърдение“, казва министърката. И моментално отблъсква всеки, който помни Черноморието преди да бъде превърнато в негостоприемна бетонна джунгла. Благодарение на държавата, която направи от глупостта, лакомията и мутренската наглост своя туристическа стратегия. И по всичко изглежда, че е решена да следва тази стратегия докрай. С последните промени в Закона за устройство на Черноморското крайбрежие тя погна свободно плажуващите, кърпите, палатките и чадърите им и застана на страната на онези, които са се притаили и чакат, за да залеят с бетон и последните незастроени кътчета по морето. Самата министърка на туризма не само има възможност, но е и задължена от същия този закон да спаси пясъчните дюни, придобити някога по „втория начин“. Но години наред отказва да го направи. Вместо това обикаля студията и говори небивалици. „Откакто е създадено министерство на туризма, е направено изключително много за привличане на все повече туристи към България и най-вече, които да оставят повече средства в икономиката“, казва тя с присъщата си скромност. Вероятно има предвид примерно германски пенсионери, които са си направили сметка, че ще им е по-евтино да прекарат две седмици на море в България, отколкото да си стоят в къщи. Или британски безработни с увлечение по алкохола (и други упойващи вещества), които са открили, че за дребна сума попадат в райско кътче, където бутилка водка излиза по-евтино от „едно малко“ в родината им. Много жалко „България е позната като дестинация, която предлага изключително добро качество на добра цена“, обявява министърката. Не знам на кого е „позната“, но е факт, че всяка година все повече българи отпадат от тази категория. А в последните няколко дни хиляди български туристи избраха друга дестинация и задръстиха с колите си изходите към Гърция. Тук министърката е права: „Всеки преце́ня къде да ходи и всеки има право на избор“. Казвам всичко това със съжаление. Защото знам, че има много хора по българското Черноморие, които се опитват да правят туристически бизнес, работят съвестно и дават всичко от себе си, за да успеят. Въпреки държавата и нейната министърка на туризма.    ", "date": "2019.07.03", "title": "Българският туризъм: глупост, лакомия и мутренска наглост"}
{"url": "http://www.classa.bg/%D1%81%D0%B2%D1%8F%D1%82/item/397445-%D0%B7%D0%B0%D1%89%D0%BE-%D0%B1%D1%8F%D0%B3%D0%B0%D1%82-%D0%B4%D1%83%D0%B1%D0%B0%D0%B9%D1%81%D0%BA%D0%B8%D1%82%D0%B5-%D0%BF%D1%80%D0%B8%D0%BD%D1%86%D0%B5%D1%81%D0%B8", "text": "Принцеса Хая, една от жените на дубайския шейх Ал Мактум, избяга от съпруга си. Преди нея опит за бягство предприеха и две от дъщерите на владетеля. По-малката от тях, принцеса Латифа, разказва разтърсващи детайли.         Британският печат от няколко дни насам съобщава, че принцеса Хая, една от съпругите на дубайския владетел Мохамед бин Рашид ал Мактум, е избягала от Обединените арабски емирства (ОАЕ). По непотвърдени досега сведения, в момента тя се намира във Великобритания, но е поискала убежище в Германия. Бягството ѝ от Дубай било организирано с помощта на германски дипломат. „Не разполагаме с информация по този случай“, заяви говорителката на германското външно министерство. По сходен начин се изказа и говорителят на вътрешното министерство. Шамса, Латифа, а сега и Хая Дочуват се обаче и по-различни информации. Адвокатът Дейвид Хейг е активист на групата „Свобода за Латифа“, която се ангажира в помощ на Латифа Мактум - една от дъщерите на дубайския шейх. Самият Хейг е прекарал няколко месеца в затвор в Дубай заради обвинения в измама. И разказва, че там е бил подлаган на изтезания и сексуални издевателства. Хейг и неговият екип научили от „множество достоверни източници“, че принцеса Хая се намира във Великобритания. „Това потвърждават и съобщения на Хюман Райтс Уоч“, заяви Хейг пред ДВ. Принцеса Хая е дъщеря на починалия през 1999 крал на Йордания Хюсеин и полусестра на сегашния йордански крал Абдула II. През 2004 година Хая се омъжва за емира на Дубай. Принцесата е следвала в Оксфорд, където завършва политология, философия и икономика. Освен това е голяма любителка на спорта. През 2000 година принцесата представи Йордания на Олимпийските игри в Сидни в дисциплината конна езда. Принцеса Хая не е първата жена от обкръжението на емира, която предприема опит за бягство. Шамса, дъщеря на шейх Мактум, избяга през август 2000 година в Англия. Само няколко седмици по-късно обаче тя бе отвлечена в Кеймбридж и насила върната в Дубай, където прекара осем години в затвора. През март миналата година опит за бягство предприе и другата дъщеря на Мактум - Латифа. Документален филм на БиБиСи разказа, че младата жена е планирала бягството си в продължение на седем години, доверявайки съдбата си на един американски бизнесмен от френски произход, който е трябвало да я откара с яхтата си до Индия. Но малко преди да достигнат индийския бряг, яхтата е спряна от бреговата охрана. Предполага се, че това е станало по настояване на шейха. Разтърсващият разказ на принцеса Латифа В едно видео, записано от самата Латифа преди бягството, принцесата разказва за живота си в двора на шейха: обсипана с лукс, но без никакви права и свободи. Когато си позволила да изрази протест, Латифа била изтезавана и принудително дрогирана. Същото преживяла и след първия си опит за бягство на 16-годишна възраст.       Сходна била съдбата и на по-голямата ѝ сестра Шамса след нейния опит за бягство. И до днес я принуждават да взима таблетки, които я превръщат в зомби, разказва Латифа във видеото. През декември 2018 дубайската държавна осведомителна агенция публикува две снимки, които веднага привлякоха внимание. Фотографиите показват принцеса Латифа в компанията на бившия Върховен комисар на ООН по правата на човека Мери Робинсън, която очевидно поддържа приятелски отношения с шейха на Дубай. Снимките доказват, че Латифа е жива, но на тях принцесата определено не изглежда щастлива.     Правозащитникът Дейвид Хейг определя това пътуване на Робинсън до Дубай като голяма грешка, тъй като по този начин тя е допринесла за легитимацията на господстващия режим. \"Последните шокиращи новини от Дубай предоставят на Мери Робинсън уникалната възможност да поправи своята грешка от декември миналата година. Сега тя просто трябва да признае, че е допуснала да бъде заблудена\", казва Хейг. \"Безразлично ми е дали си жива или мъртва\" Шейхът на Дубай досега не е коментирал новината за бягството на жена му. Но в профила му в Инстаграм могат да се прочетат редове, които явно са свързани с последните събития. Заглавието на стихотворението гласи: \"Ти живя и умря\". А после четем следните редове: Три жени вече са правили опит да избягат от автора на тези редове. Очакваме техния разказ.  ", "date": "2019.07.03", "title": "Защо бягат дубайските принцеси"}
{"url": "http://www.classa.bg/%D1%81%D0%B2%D1%8F%D1%82/item/397446-%D0%B4%D0%B0-%D0%BF%D0%BE%D0%BC%D0%B8%D1%81%D0%BB%D0%B8%D0%BC-%D0%BD%D0%B0%D0%B4-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "\"Либерализмът е отживелица\" - с това свое изказване Путин се подреди до самозваните източноевропейски \"консерватори\". В един отбор ли са? Самите те мълчат. Но има как да разберем, пише Евгений Дайнов.           От години фундаменталистките елементи из Източна Европа, наричащи себе си \"консерватори\", громят либерализма и пропагандират модел на общество, който го отрича. Повечето от тях съобщават между редовете и покрай другото, че не са поклонници на Путиновия модел на властване. Преди дни обаче самият Путин повтори техните мантри. \"Либерализмът е отживелица\", отсече той като тях. И като тях обвини \"либералните ценности\" за това, че \"из Европа\" мигранти извършват престъпления. Така руският президент се подреди до самозваните източноевропейски \"консерватори\". Сега въпросът към тях гласи: те в един лагер с Путин ли са или не? Ако не са заедно: защо, след като идеологията им е като неговата? По темата обаче те мълчат. И ще продължават да мълчат - не по идеологически, а по чисто прагматични причини. Не са твърде многобройни поляците, чехите, унгарците и дори българите, които с лекота биха приели, че ако застанат срещу \"либерализма\", то задължително ще трябва да се подредят до Путинова Русия. Имаме обаче начин и сами да стигнем до отговор на въпроса: дали източноевропейските самозвани \"консерватори\" и Владимир Путин са от една и съща страна на барикадата?  Какво свързва Путин и т.нар. \"консерватори\"? Още преди няколко години, докато се спореше как да бъде наречен моделът власт, граден от Путин, решително се намеси Збигнев Бжежински и сравни политиката на руския президент с фашизма на Мусолини. За \"руски фашизъм\" още през 1940-те години пише любимият философ на Путин - Иван Илин. За фашизма, като нещо крайно позитивно, пише и говори днес Александър Дугин - човекът, който казва онова, което Путин вероятно мисли, но не намира за уместно да изрече лично. Остава да видим дали и у източноевропейските \"консерватори\" прозира фашистки уклон. Ако отговорът е \"да\", значи с Путин са от една и съща страна на барикадата. Още в началото на прехода в Източна Европа едни от най-големите западни анализатори (Тони Джъд, Ралф Дарендорф и други) се притесняваха, че макар тръгнали към либералната демокрация, бившите социалистически страни могат да се окажат в някаква форма на предвоенен фашизъм от самобитен тип. Дори се появи афоризъм по въпроса. Той гласеше: сега, след като отхвърлиха натрапения им отвън съветски комунизъм, източноевропейците са свободни да се върнат към изконните си традиции на фашизма. Крайното отрицание на либерализма, с неговото ударение върху свободата и правата на индивида, е черта, която всички днешни така наречени \"консерватори\" в Източна Европа споделят. Чърчил забелязва още в края на 1930-те години, че фашистите и болшевиците в еднаква степен отричат либералната демокрация; и че в това е тяхната споделена същност. И двете се опитват още тогава да ликвидират свободния, самодвижещ се индивид, за да го заменят с групи, движени от своите вождове. При фашизма на Мусолини групата е държавата; при Хитлер това е расата; при Сталин - класата. При Франко - католицизмът и нацията. Освен в Чехословакия, по онова време положението е горе-долу същото из цяла Източна Европа. Почти навсякъде са оформени авторитарни режими, призоваващи за лоялност към групата (\"народа\") а не към конституционно закрепени права на индивидите: Пилсудски в Полша, Хорти в Унгария, Антонеску в Румъния. Макар в България положението да е различно (цар Борис непрестанно присвоява парчета власт, които са толкова големи, че не оставят място за появата на някого като Хорти), страната без драми се присъединява към Оста. Това само по себе си е доказателство за податливостта на националната психика на призиви за лоялност към група, жертвайки автономността на индивида. Из целия регион режимите разработват идеологии, които са изрично насочени срещу либералните ценности. В крайна сметка всеки от тях работи с някаква комбинация \"три-от-пет\", избирайки между: Нация, Държава, Семейство, Труд, Бог. По малко парадоксален начин тази идеология е най-ясно изразена и отстоявана в победена Франция. Авторът е маршал Петен, шеф на марионетната на Хитлер \"Вишистка Франция\". В обръщение към френския народ от есента на 1940 година, след като благодари на \"благородните ни победители\", че са дали възможност на французите да започнат на чисто, той продължава: Осем десетилетия по-късно, ето го Виктор Орбан, безспорен шампион на днешните източноевропейски (и не само) т.нар. \"консерватори\". В една своя реч пред студенти от 30 юни 2014 година той съобщава следното: \"Консервативната\" българска триада: Бог, Отечество, Семейство В други речи той разгръща обичайната за региона триада Труд-Отечество-Семейство. На север полските му колеги добавят задължително и Бог в целия този микс. В България работенето е по някакви причини пропуснато и \"консервативната\" триада е Бог-Отечество-Семейство. И всички до един постяват на пиедестал \"суверенитета\" в трактовката на неразкаялия се нацист Карл Шмит. А именно: суверенитетът като неоспоримо право на държавата. Дори и това да означава лидерът да взема произволни решения, нарушаващи декларираните правила и приетите закони. Което, естествено, води до появата на една фигура, упражняваща подобна произволна власт. А такъв е например Владимир Путин. Срещу тази произволна власт гражданите нямат закрила, тъй като, при подобен режим, те не са граждани. Те са само вярващи/работещи/отглеждащи семейства/патриоти. Не им трябва да имат, освен задължението да се подчиняват, някакви си права, и то - права срещу \"суверенитета\"... Разбира се, и сегашните, и предвоенните източноевропейски фашисти не достигат висините на идейна и стилова чистота, описани например от Вилхелм Райх в книгата \"Масовата психология на фашизма\". Тяхното е провинциално, прашно, селско, кръчмарско, палячовско, шуробаджанашко. Толкова могат. Но и това си е вариант на фашизма. Но засега не си го признават. Затова и не откликват на антилибералното интервю на Путин отпреди няколко дни. Но е добре, че атакуваните \"либерали\" вече отговарят без да се крият. Като Доналд Туск, например, който отговори на Путин, че не либералните ценности, а авторитарните азиатски режими са отживелица. Всъщност, и народите на Европа дадоха отговора си още на изборите за Европарламент, като вместо да се втурнат подир различните видове самозвани \"консерватори\", масово гласуваха за либерали и зелени.    ", "date": "2019.07.03", "title": "Да помислим над думите на Путин"}
{"url": "http://www.classa.bg/%D1%81%D0%B2%D1%8F%D1%82/item/397447-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B5-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%B1%D0%B5%D1%88%D0%B5", "text": "Лъжите за веригите, с които ЕС бил оковал Обединеното кралство изиграха лоша шега на британците. Страната им вече никога няма да има онази тежест, с която разполагаше докато беше част от ЕС.           В Осака британската премиерка Мей, обградена от европейските и южноамерикански държавни и правителствени ръководители, отпразнува сключването на Споразумението за свободна търговия между ЕС и страните от Меркосур. Оттук нататък обаче подобни гледки ще са рядкост. След Брекзита британците и северноирландците ще трябва да се замислят как да запазят значението си в рамките на световната икономика. Защото след като напуснат ЕС, те няма да разполагат с авторитета и тежестта, които придава един съюз от 28 държави с над 500-милионно население.     На британските избиратели им беше внушено, че чуждите инвеститори ще се редят на опашка. Че международните фирми с нетърпение чакат мига, в който Обединеното кралство ще разкъса веригите, с които ЕС го държал в плен. Реалността обаче е съвсем различна. Обединеното кралство ще се окаже доста самотно. Точно затова снимката от Осака има историческа стойност. Тя маркира края на една ера. Вярно, не всичко, което блестеше, беше злато. Но Обединеното кралство принадлежеше към една велика икономическа сила, наречена ЕС, и беше глобален играч с действителна тежест, каквато соловият изпълнител Великобритания никога вече няма да има - напук на всички обещания на пропагандаторите на Брекзита.          ", "date": "2019.07.03", "title": "Великобритания няма да е това, което беше"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397439-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D1%8E%D0%BB%D0%B8", "text": "ОВЕН ( 21 март - 20 април ) Очаква ви труден ден, когато много от плановете ви, ще останат нереализирани. Възможно е да бъдете подведени от човек, който ви дава само празни обещания. Бъдете по-мъдри, отстъпете настрана и не общувайте с него. Във финансовата сфера, ще ви хрумне такъв блестящ план, който до вечерта може да ви донесе печалба. ТЕЛЕЦ ( 21 април - 21 май )  Трябва да приемете спокойно всичко, което влиза в живота ви. Дори ако промените са неочаквани и неприятни, ги приемайте като подарък на съдбата. В любовта, ще ви помогне да решите проблемите човек, от когото не сте очаквали такава помощ. Ако обърнете повече внимание на малките детайли в работата, ще получите премия. БЛИЗНАЦИ ( 22 май - 21 Юни ) Търсете компромис във всичко, за да изключите от живота си тревогите и конфликтите. Ако някой ви провокира към авантюри, се въздържайте. Възможни са допълнителни доходи, за които ще ви направи предложение дългогодишен приятел. Не казвайте \"да\" веднага, а внимателно обмислете всичко.   РАК ( 22 юни - 23 юли ) В никакъв случай не давайте пари на заем. В противен случай, не само ще загубите голяма сума, но и ще бъдете обречени на болезнени преживявания. За да се харесате на човек, към когото от дълго време изпитвате симпатия, няма нужда само от външна трансформация. Трябва също, да се промените вътрешно, да станете по-отстъпчиви и меки. ЛЪВ ( 24 юли - 23 август ) Не преследвайте големите печалби. Това няма да ви помогне да увеличите доходите си, още повече по-честен начин. Сериозен разговор ви очаква в следобедните часове. Ако не сте свършили работата си, тогава няма да има кого да обвинявате. Имайте предвид, че и в личната сфера трябва да сте по-внимателни. ДЕВА ( 24-ти август - 23 септември ) Може лесно да се издигнете в кариерата. Основното нещо е, да слушате внимателно какво ви препоръчва шефът. Не спорете с него, дори мислено, иначе няма да получите никакви премии и награди. Неконтролируемите емоции и прекомерната критика, могат да засенчат красивата картина на деня. Особено, ако ги демонстрирате в любовната сфера. ВЕЗНИ( 24 септември - 23 октомври) Трябва да се движите в посока на попътния вятър, а не да се противопоставяте на съдбата. Буря от емоции, ви очаква на работното място. Ако сте ангажирани с творчество, това е съвсем нормално, но в техническата сфера такова поведение ще навреди. Вечерта е по-добре да прекарате в компанията на приятели, а не сами.   СКОРПИОН ( 24 октомври - 22 Ноември ) Ще реализирате всичките си планове с невероятна лекота. Дори няма да е нужно да се съревновавате с някого, за да осъществите идеите си. Много сдържано, трябва да се държите по време на разговор с роднини. Ако сами може да решите финансовите си проблеми, тогава не е необходимо да форсирате събитията.   СТРЕЛЕЦ ( 23 Ноември - 21 Декември ) Първо трябва да обмисляте всичко и след това да обвинявате някого в некомпетентност. Възможни са тайни терзания за човек, когото обичате. Претеглете всички плюсове и минуси, за да не направите глобални грешки. Вечерта, може да се наложи спешно да организирате събитие, свързано със семейно тържество. КОЗИРОГ (22 Декември - 20 януари ) Може да очаквате увеличение на приходите си, но не в големи размери. Отличен ден за любовни признания. Но бъдете внимателни, ако доверявате на някой нещо от вашето минало. Това може да се обърне срещу вас. Ако внимателно планирате нещата в работата си, ще спечелите. Добре е, да не се отказвате от командировки.  ВОДОЛЕЙ ( 21 януари -  19  февруари ) Препоръчително е, да се ограничите във физическия и психическия труд. По-добре си починете пълноценно, общувайте с приятели и отидете сред природата. Творческите идеи, ще реализирате без много усилия. Основното е, да правите всичко сами, а не да доверявате блестящите си идеи на някой друг. Срещите е по-добре да отмените.   РИБИ ( 20 февруари - 20 март ) Трябва да разберете истинските мотиви, на вътрешните си преживявания. Защо да общувате с някой, който ви създава само неприятности? По отношение на здравето, трябва да бъдете изключително внимателни относно състоянието на стомаха и сърцето. Ако често имате проблем с кръвното, не вземайте с шепи таблетки. Отидете на лекар.", "date": "2019.07.03", "title": "Дневен хороскоп 3 юли"}
{"url": "http://www.classa.bg/%D1%81%D0%B2%D1%8F%D1%82/item/397440-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D0%B2%D0%B5%D1%82-%D1%80%D0%B5%D1%88%D0%B8-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B5%D0%BA", "text": "Европейският съвет се съгласи с номинациите за основните позиции в управлението на ЕС през следващите пет години. Това обяви Доналд Туск, председател на съвета на ЕС, в свой туит. Начело на Европейската комисия ще застане сегашният министър на отбраната на Германия Урсула фон дер Лайен. Нейната кандидатура беше лансирана днес, след като за поста се споменаха редица имена - шпитценкандидатите на ЕНП Манфред Вебер и на ПЕС Франс Тимерманс, както и бившият еврокомисар от България Кристалина Георгиева. В крайна сметка Фон дер Лайен беше възприета като компромисен вариант, с който да се съгласят както държавите от Вишеградската четворка, така и либералите около френския президент Еманюел Макрон. Не всички обаче посрещнаха така добре нейната номинация. В редиците на евродепутатите от ПЕС се чуха множество възмутени реакции. Бившият лидер на германските социалдемократи Зигмур Габриел определи подобно действие, което изключва и двамата основни шпитценкандидати от поста, като \"шамар в лицето на гласоподавателите\". Подобна беше позицията и на друг изявен кадър на германские социалдемократи Удо Булман, който определи Урсула фон дер Лайен като неприемлива кандидатура. При обявяването на новината за номинацията на германската външна министърка групата на ПЕС обяви на профила си в Twitter, че е дълбоко разочарована от кандидатурите. \"Нашата група остава твърдо в защита на европейската демокрация и процеса на шпитценкандидатите\", пишат от групата на ПЕС. За сметка на това испанският премиер Педро Санчес коментира след срещата на Европейския съвет, че от неговата перспектива постигната сделка е много балансирана, подчертавайки че това означава, че жените ще бъдат начело на Европейската комисия и на Европейската централна банка. Номинацията на Европейския съвет трябва да бъде гласувана от депутатите в Европейския парламент, където подкрепата на ПЕС е задължителна за осигуряване на мнозинството. Евентуално отхвърляне на кандидатурата на Урсула фон дер Лайен може да предизвика институционална криза, а Европейският съвет трябва да се събере отново и в рамките на месец да предложи друг кандидат. Въпреки това според експерти до такъв развой поне към момента е по-скоро малко вероятно да се стигне. От общо 5 ключови позиции, сега бяха обявени 4. Извън председателя на ЕК, обявени от Туск са председателят на Европейския съвет, Висшият представител по външната политика на ЕС и председателят на Европейската централна банка. За поста на Туск номиниран е премиерът на Белгия Шарл Мишел (АЛДЕ). Бившият президент на Европейския парламент Жозеп Борел от Испания е предложен да оглави външната политика на ЕС (издигнат от ПЕС), а начело на Европейската централна банка се предлага да застане досегашният директор на Международния валутен фонд  Кристин Лагард от Франция (за която настоява френският президент Еманюел Макрон). По отношение на председателството на Европейския парламент Туск коментира, че самият ЕП избира ръководството си и там Европейският съвет няма глас.  \"Надяваме се за председател в половината мандат да бъде избран представител на Централна и Източна Европа. Предвижда се първата половина от мандата на председателството на ЕП да бъде за социалистите, а втората - за Европейската народна партия\", коментира Туск. Изборът на председател на ЕП става след номинации на групите в него, които този път се опълчиха явно на Европейския съвет. Въпреки постигнатата от групата на Социалистите и демократите в ЕП, представител на Партията на европейските социалисти, решиха да не издигат за кандидат за шеф на Европейския парламент своя президент Сергей Станишев, а италианеца Давид-Мария Сасоли. Председателството на Европейския парламент се очакваше да бъде поделено между председателя на Станишев и неуспелия кандидат за председател на ЕК от ЕНП Манфред Вебер като идеята беше и двамата да заемат поста за по две години и половина. Манфред Вебер обаче заяви, че е редно постът на шеф на Европейския парламент да отиде при социалистите, тъй като през последните две години и половина той беше в ръцете на Антонио Таяни от ЕНП. Впоследствие обаче ходът на СиД обаче дойде изненадващо, оставяйки Станишев извън внесените номинации за шеф на ЕП. Така неговото име изпадна от надпреварата. По-рано днес българският премиер Бойко Борисов се изказа в подкрепа на Станишев за поста. \"Ние бихме подкрепили, а това че е българин за нас е чест и гордост и с две ръце ще гласуваме за него. Нищо, че в България собствената му партия не го харесва\", коментира Борисов коментира резултатите от заседанието на Европейският съвет. Борисов увери, че евродепутатите, излъчени от ГЕРБ, ще гласуват за Станишев утре. Коя е Урсула фон дер Лайен Веднъж смятана за потенциален наследник на германския канцлер Ангела Меркел, Урсула фон дер Лайен през декември 2013 г. стана първата жена министър на отбраната в страната, като оттогава насам заема поста. Смятана е за близък съюзник на Меркел в ХДС, тя е част от партията още от 1990 г. Заема множество позиции на локално ниво между 2001 и 2004 г. През 2003 г. е избрана за член на местния парламент в провинция Долна Саксония и е избрана за министър в провинциалния кабинет с ресор социална политика, жени, семейни въпроси и здравеопазване. Политическите амбиции на Фон дер Лайен нарастват през 2005 г., когато Меркел я назначава за федерален министър по семейните въпроси, възрастните граждани, жените и младежта. През 2009 г. тя е избрана за член на Бундестага, а впоследствие й е поверен поста на министър на труда и социалните въпроси до 2013 г., когато й е дадено министерството на отбраната. Оценките за работата й като военен министър на Германия са смесени и предизвикват обществени дебати. През декември миналата година от опозцияита започнаха парламентарно разследване на ролята на Фон дер Лайен в скандал с прекомерни разходи в нейното министерство и отпускането на милиони евро за договори с външни консултанти. Издигането й за председател на ЕК идва в момент, когато влиянието й във вътрешната политика на страната намалява значително. Това се видя и в края на 2018 г., когато ХСД избра своя нов лидер, който смени Ангела Меркел. При гласуването Фон дер Лейен получи най-малко гласове сред явилите се кандидати.    ", "date": "2019.07.03", "title": "Европейският съвет реши: Урсула фон дер Лайен за председател на ЕК"}
{"url": "http://www.classa.bg/%D1%81%D0%B2%D1%8F%D1%82/item/397441-%D0%BD%D0%BE%D0%B2%D0%BE%D1%82%D0%BE-%D1%81%D1%8A%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D1%81%D0%B8%D0%BB%D0%B8%D1%82%D0%B5-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "На изборите за Европейски парламент в края на май нямаше приливна вълна на евроскептици, от която някои се страхуваха, и проевропейските сили останаха до голяма степен мнозинство. Но политическото равновесие в Европейския парламент така или иначе бе нарушено. Законодателният орган, който играе решаваща роля в приемането на европейските закони, изглежда по-фрагментиран отвсякога. Ето общ преглед на съотношението на силите. Край на двупартийността Това е една от най-големите поуки от гласуването. Християндемократите (ЕНП) и социалдемократите (С&Д) останаха двете най-големи групи в Европейския парламент със съответно 182 и 154 депутати (от 751), но вече не са в състояние сами да съставят мнозинство, както беше от 1979 г. досега. Загубите, понесени от двете групи (особено със слабите резултати на партия „Републиканците“ във Франция за ЕНП и на Френската социалистическа партия за (С&Д), правят невъзможно създаването отново на „голяма коалиция“, в която да преговарят помежду си за компромисите, свързани с европейските закони. Затова парламентарната група на ЕНП, начело с германеца Манфред Вебер, който е от Християнсоциалния съюз (баварската партия, съюзник на Християндемократическия съюз на Ангела Меркел), и социалдемократите, ръководени в Европарламента от испанката Ираче Гарсия, ще трябва да се стремят към формиране на по-широки съюзи, за да одобрят важните за тях реформи. Либералите и активизиралите се Зелени Либералите се възползваха най-много от отстъплението на ЕНП и социалдемократите. Изградена на основата на старата група АЛДЕ, новата центристка група беше преименувана на „Обнови Европа“ и стана третата по значимост в пленарната зала със 108 евродепутати. Тя ще бъде ръководена от бившия румънски премиер Дачиан Чолош, известен с близостта си с Франция. Френските макронисти (21 депутати) ще сформират най-голямата национална група в „Обнови Европа“, изпреварвайки тази на британските либералдемократи (17). Ако се откажат водачката на тяхната листа Натали Лоазо да стане председател на групата, те смятат да получат влиятелни постове като председателското място в парламентарната комисия по околна среда за депутата Паскал Канфен. Зелените също постигнаха значителен успех в края на май: те формират четвъртата по големина група със 75 депутати, съпредседателствана от германката Ска Келер и белгиеца Филип Ламбер. Също като „Обнови Европа“, сега те смятат, че вече са от съществено значение за съставянето на мнозинства. Подсиленият лагер на евроскептиците Излезли начело в изборите за Европарламент в Италия и Франция, „Лига“ и „Национален сбор“ ще формират основата на новата крайнодясна група, нарекла се „Идентичност и демокрация“. Със 73 членове, 28 от които депутати на „Лига“, 22 на „Национален сбор“ и 11 от „Алтернатива за Германия“, тази група ще е петата по големина в Европарламента. „Лига“ и „Национален сбор“ не успяха да убедят поляците от управляващата във Варшава „Право и справедливост“, нито британците от Партия за Брекзит на Найджъл Фараж да се присъединят към тях. По същия начин 13-те унгарски евродепутати от партията на премиера Виктор Орбан останаха в ЕНП, въпреки дискретните покани. Но групата „Идентичност и демокрация“ смята, че въпреки всичко ще бъде в сърцевината на „независим блок“ с до 200 депутати, който може да разчита на създавани според случая съюзи при гласуване с депутати от другите групи, близки до техните идеи. Най-вече тези на евроскептиците от „Консерватори и реформисти“ (62 депутати) – групата, в която влиза „Право и справедливост“. Този „блок“ ще включва и 29-имата депутати от Партия за Брекзит, които до момента не са част от никоя група, точно като 14-те депутати от италианското „Движение „Пет звезди“. Ситуация, която де факто ги отстранява от настоящия начин на разпределяне на влиятелните постове в парламентарните комисии. Крайната левица (Конфедеративна група на европейската левица /Северна зелена левица GUE/NGL) от своя страна формира група от 41 евродепутати. Тя отказа да включи в редиците си депутатите от „Движение „Пет звезди“, „заради миграционната политика на италианското правителство“, в която то участва заедно с „Лигата“.    ", "date": "2019.07.03", "title": "Новото съотношение на силите в Европейския парламент"}
{"url": "http://www.classa.bg/%D1%81%D0%B2%D1%8F%D1%82/item/397442-%D1%82%D1%80%D1%8A%D0%BC%D0%BF-%D0%B8%D0%B7%D0%B2%D0%B0%D0%B6%D0%B4%D0%B0-%D1%82%D0%B0%D0%BD%D0%BA%D0%BE%D0%B2%D0%B5%D1%82%D0%B5-%D0%BD%D0%B0-4-%D1%8E%D0%BB%D0%B8", "text": "Президентът Доналд Тръмп държи танкове да участват в честването на 4 юли. Той заяви вчера, че демонстрирането на американски танкове ще е част от специалното събитие за 4 юли във Вашингтон, в което той ще участва, а фотограф на Асошиейтед прес видя поне два танка М1А1 „Ейбрамс“ и две бойни машини на пехотата „Брадли“ на вагон-платформи в железопътно депо в югоизточния край на Вашингтон. Военната полиция охранява машините, видими за минувачите по близките улици. Американски служител заяви пред Асошиейтед прес, че военните машини, които ще бъдат използвани на събитието за 4 юли, са разположени в това депо. Тръмп изрази желанието си за военен парад с танкове и друга бойна техника в окръг Колумбия, след като наблюдава подобен парад по случай 14 юли в Париж през 2017 г. Този план в крайна сметка отпадна, отчасти защото би бил много скъп, въпреки че Тръмп очевидно държеше на тази идея. Местни служители също се противопоставиха с аргумента, че тежките бронирани танкове ще повредят градските улици. „Ще разположим няколко танка“, каза Тръмп вчера в Овалния кабинет, като изглежда се съобрази с аргументите на градските власти. Той обаче не даде подробности къде ще се намират машините. „Наистина трябва да се внимава, защото тежките танкове се отразяват неблагоприятно на пътищата. Така че ще трябва да ги разположим в определени райони, като ще демонстрираме чисто новите танкове „Шърман“ и чисто новите танкове „Ейбрамс“, каза Тръмп. Танковете „Шърман“ са най-използваните от САЩ по времето на Втората световна война, но от десетилетия не се използват. Към настоящия момент основните танкове на САЩ са танковете М1А1 „Ейбрамс“. Два танка М1А1 „Ейбрамс“ и две бойни машини „Брадли“ ще бъдат демонстрирани като част от събитието на Тръмп „Приветствие към Америка“, твърди американски служител, говорил при условия на анонимност, тъй като детайлите на парада не са оповестени. Всеки танк „Ейбрамс“ тежи повече от 60 тона. Танковете се докарват с товарни вагони от най-близко разположената база на армията, където ги има – Форт Стюарт, щата Джорджия. Белият дом отказа да разпространи допълнителни подробности. Тръмп разказа за свое посещение по-рано тази година в завод в Лима, щата Охайо, където се реновират танковете М1А1 „Ейбрамс“. Имаше риск заводът да бъде закрит, но продължи да работи заради инвестициите на Тръмп в сферата на отбраната. „Разполагаме с невероятно въоръжение и бойна техника, която ще демонстрираме – чисто нова. Гордеем се с това. Знаете, че сега произвеждаме много нови танкове. Строим много нови танкове в Лима, Охайо – нашия страхотен завод за танкове, който някои хора искаха да закрият, преди да бъда избран и да попреча това да стане и сега там има голямо производство“. Събитията в четвъртък се очаква да включват военен парад на Сините ангели на американския флот и други самолети. „Във Вашингтон ще отпразнуваме един страхотен 4 юли. Няма да прилича на никой друг. Ще бъде специален и се надявам да дойдат много хора. Ще бъде посветен на нашата страна и ще бъде приветствие към Америка. Аз ще кажа няколко думи, над главите ни ще летят самолети, най-добрите изтребители на света и други самолети“, каза Тръмп. Тръмп планира да произнесе реч пред мемориала на Линкълн по време на неговото „Приветствие към Америка“, което бе добавено към обичайния списък със събития по случай Деня на независимостта в столицата на САЩ. Ежегодните фойерверки ще бъдат по-близо до мемориала на Линкълн, вместо до Вашингтонския монумент, каквато бе дългогодишната традиция. Събитието ще бъде отворено за обществеността и безплатно, но ще има и зона с билети за ВИП гости, сред които членове на семейството на Тръмп, приятели и военни, съобщи Белият дом. Миналата година Тръмп и съпругата му, първата дама Мелания Тръмп, бяха домакини на военни и техните семейства на пикник на поляната на Белия дом, а президентът се обърна с приветствие към гостите от балкона. За тази година не се планира подобно събитие. Конгресмени, местни служители и други изразиха опасения, че Тръмп може да промени тона на традиционно непартийното празнуване на американската независимост от Великобритания, като произнесе политическа реч. Тръмп официално обяви миналия месец, че ще се кандидатира за втори мандат като президент. Вътрешният министър Дейвид Бърнхарт, отговарящ за Националната алея и помогнал да се реализира визията на президента, и други служители заявиха, че речта на Тръмп ще бъде патриотична.    ", "date": "2019.07.03", "title": "Тръмп изважда танковете на 4 юли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397438-%D1%82%D0%B0%D0%B9%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D0%BD%D0%B0-%D0%B2%D0%BB%D0%B0%D0%B4%D0%BE-%D0%BA%D0%B0%D1%80%D0%B0%D0%BC%D0%B0%D0%B7%D0%BE%D0%B2", "text": "Откакто е станал звезда, един от най-търсените актьори у нас Владимир Карамазов, баламосва медиите и своите почитатели, че е асексуален – секса не го интересува. Никой никога не забелязвал 40-годишния красавец на публично място с жена, пише \"Уикенд\".   Единствената по-интимна близост с представителка на нежния пол Карамазов демонстрира по време на екранните си секс сцени в хитовата крими поредица „Дяволското гърло” с Теодора Духовникова. Двамата бяха в главните роли, но страстта им уви, остана само на малкия екран. Владо дори възропта публично срещу слуховете, че е асексуален и не прави секс. „Естествено, че обичам секса. Кой не го обича?! Сега, колко често ми се случва да го правя, е друг въпрос”, заяви преди време актьорът и поясни, че от много работа в киното и Народния театър, не можел да си хване сериозно гадже. Надявал се, че някой ден щял да стане баща.     Клюките, че е на другия бряг се подклаждат и мистерията, в която Карамазов е обвил личния си живот. На журналистическите въпроси има ли в момента приятелка, актьорът винаги отговаря с „не”. Според източници, от няколко години Карамазов имал по-специални отношения с известен столичен медик. Артистичният и романтичен доктор, който в момента е на най-високото стъпало в болничната йерархия, тръгнал от най-ниското ниво. Според мълвата, която циркулира в медицинските среди, амбициозният медик имал всички шансове да се издигне до поста здравен министър или поне зам.-министър.     Сред вип пациентите на хирурга била дори естрадната прима Лили Иванова. Персоналът на болницата неведнъж е забелязвал изпълнителката на „Камино” да посещава неговия кабинет. Вечната Амбър ценяла доктора не само заради професионализма му, но и заради неговата дискретност. Той пазел лекарската тайна по отношение на нейните болежки. Преди години естрадната звезда получила сериозен кръвоизлив в корема след концерт в Разград и оцеляла по чудо. Близкият до сърцето на Карамазов лекар, бил един от малцината специалисти, на които Лили се доверявала.     Като дете хирургът често боледувал и се налагало да му поставят множество болезнени инжекции. Затова намразил „белите престилки” и се зарекъл, че ще стане всичко друго, само не и лекар. Като ученик в десети клас променил решението си. Първо бил санитар, а днес вече се нарежда сред най-добрите столични хирурзи. Най-голямата му страст са пътешествията и изкуството. Освен че винаги имал билет за първия ред на всички театрални постановки на Владо, докторът пишел стихове и обожавал да ходи по галерии. Предпочитал живописните платна на „старите майстори”.   След като прехвърлил 40-те, суетният медик започнал да полага изключително много грижи за външността си. Една от най-очевадните била да боядиса косата си в гарвановочерно", "date": "2019.07.03", "title": "Тайнственият любовник на Владо Карамазов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397435-%D1%88%D0%B0%D1%84%D0%B5%D1%80%D0%BA%D0%B0-%D1%81%D1%8A%D1%81%D0%B8%D0%BF%D0%B0-%D1%81%D0%B2%D0%B0%D1%82%D0%B1%D0%B0", "text": "Две сестри не можаха да се разберат как едната да се облече за сватбата на другата, което превърна важния празник в истински кошмар.   Сватбата е едно от най-важните събития в живота на всяко момиче. Булките искат този ден да е просто перфектен – щастливи гости, красиви декорации, вкусна храна и море от любов и топлина. Понякога обаче точно най-близкият ти човек може да развали този празник. Момиче реши да направи сестра си шаферка, като просто я помоли да си купи тъмно синя  я. Въпреки това сестра й решила да подбере , която според нея по-добре ще подчертае формите и достойнствата й, отколкото да изпълни заръката.     Така тя искаше да цъфне на най-важния ден от живота на сестра си с полупрозрачна без ръкави, която оставя доста малко на въображението. Булката буквално останала в ступор, след като видяла как иска да се появи роднината й на сватбения ден. Младоженката реши моментално да се „похвали” в социалните мрежи за това, което се случва.     ”, оплака се бъдещата булка в социалните мрежи.     Публикацията веднага бе последвана от бурна реакция на потребителите. Повечето от тях подкрепят булката, смятайки че точно този ден трябва да е специален за булката и сестра й е редно да се съобрази и да не го проваля. „  е сладка, но определено не е подходяща за шаферка”, коментира потребител. Друг пък смята: „Тя е подходяща за спалнята! Ако ми се появи така на моята сватба, директно ще я отпратя вкъщи, преди да е съсипала всичко” В крайна сметка булката не отстъпила, сестра й не присъствала на сватбения й ден. Все пак младоженката била съсипана, че един от най-близките й хора не е бил до нея в този толкова важен празник. Вие как бихте постъпили?", "date": "2019.07.03", "title": "Шаферка съсипа сватба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397436-%D0%B3%D1%83%D1%89%D0%B5%D1%80%D0%BE%D0%B2-%D0%B1%D0%B5%D1%81%D0%BD%D0%B5%D0%B5", "text": "Двете жени на Християн Гущеров се оказаха широко скроени и явно нямат нищо против да спят заедно. И въпреки че милионерският наследник не  говори с бившата си жена, Светлето се оказа тясно свързана с фолкпевицата.   Наш репортер забеляза нещо, което вероятно ще накара Гущеров да почервенее от яд. Твърде вероятно Светлана не е знаела, че ще трябва да спи на едно място с Мария, но на практика се оказаха в задънена улица и се наложи да си дишат във врата.          Мария и Светлана се оказаха на почивка по едно и също време и в един и същ хотел. Съвпадение или не, никой не знае. Твърде е вероятно и двете да са се сближили. За Мария не е проблем да поддържа приятелски отношения с половинките на бившите си. Изпълнителката на \"Чувал ли си за такива\" се сближи със сегашната жена на първия си съпруг Митко Андонов и често ходят заедно на почивка.      След като получила исканото след развода с Гущеров, Мария нямала нищо против Василева и дори била щастлива, че я отървала от робския живот, който й се налагало да води с Християн.", "date": "2019.07.03", "title": "Гущеров беснее"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397437-%D0%B3%D0%BB%D0%BE%D1%80%D0%B8%D1%8F-%D0%BD%D0%B0%D0%B6%D0%B5%D0%B6%D0%B8-%D1%81%D1%82%D1%80%D0%B0%D1%81%D1%82%D0%B8%D1%82%D0%B5", "text": "Фолкзвездата Глория отпразнува 46-ия си рожден ден с най-близките си приятели. Този път бе решила да се въздържи от огромни празненства с много хора, а да покани десетина от най-близките си приятели.    За личния си празник Глория се била постарала да изглежда зашеметяващо. За тоалет избрала черна дълга рокля с огромна цепка, която разкривала стегнатите бедра на примата на фолка. Облеклото й определено предизвика вълна от реакции, тъй като рядко я виждаме толкова разсъблечена.     На тайното парти е бил и новият приятел на Глория. Това издаде самата певица с фотос в социалната мрежа. \"Благодаря за многобройните пожелания от всички почитатели и приятели! Това бе един от най-хубавите ми рождени дни! Направихте ме безкрайно щастлива ! Благодаря, любов\", написа изпълнителката на \"Ако бях се родила река\". Тайнственият господин се появил с огромен букет от червени рози, чиято бройка гостите не могли да преброят.      Глория винаги е пазила личния си живот далеч от медийното пространство.  Оказа се, че това е новото гадже на чалга дивата. За него не се знае нищо, но има подозрения, че не е българин.", "date": "2019.07.03", "title": "Глория нажежи страстите"}
