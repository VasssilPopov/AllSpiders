{"url": "http://www.classa.bg/%D1%81%D0%B2%D1%8F%D1%82/item/388981-apple-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B3%D1%83%D0%B1%D0%B8-%D0%BF%D1%80%D0%B8%D0%B7%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Не беше много отдавна времето, в което за много хора iPhone беше изборът, ако искат смартфонът им да изглежда добре и да снима добре. Но през последната година и половина с компанията се случва нещо странно. Конкурентите на Apple от своя страна вече произвеждат устройства, които снимат чувствително по-добре и разполагат с далеч повече функции.     В ерата на Instagram подобни предимства не могат да бъдат пренебрегнати. Google например зарадва потребителите си като не само направи една от най-добрите камери на пазара, но и създаде подходящия за нея софтуер. А информацията, която Google събира от клиентите си, служи за неща, за които от Apple казват, че е необходим допълнителен хардуер. Ясно е, че компанията с логото на нахапана ябълка губи първенството, а поредицата от грешни ходове, серията от посредствени премиери и софтуер, който изостава все по-сериозно от конкурентите си, не правят ситуацията по-розова. Наскоро изпълнителният директор Тим Кук говори в Белгия по време на Международната конференция за защита на потребителските данни и изнесе истинска проповед за нуждата от фанатична защита на личната информация. Да, с някои от тезите му е трудно да се спори, особено в светлината на скандалите около Facebook. Но Apple като че ли просто не желаят устройствата им да работят с наистина големи количества информация и подобно поведение започва да се превръща в сериозен проблем. Докато Google използва данните на клиентите си, за да ги улеснява в онлайн търсения и по-прецизна помощ, произведеното от Apple все повече изостава от съвременния свят. И Amazon, и Google усъвършенстват дигиталните си асистенти, които колкото повече знаят за притежателя си, толкова по-добре му служат. Apple от своя страна държат потребителите си като затворници на собствените им приложения - в безопасност от злоупотреби, но и до голяма степен като на самотен остров, далеч от наистина полезните функции. От Apple само повтарят заучени наизуст фрази, които всички специалисти по виртуална сигурност казват - да оставиш компании като Facebook, Amazon и Google да правят каквото си искат с данните ви не е на добре. Но Google и Amazon не са Facebook и потребителите обикновено виждат какви са резултатите от доброволно предоставените данни - интуитивни търсения, автоматични предложения и опции, които хората използват ежедневно. Това не е просто готино и впечатляващо, то е важно по много параграфи, до които от Apple така и не се докосват. Да имаш по-слаба камера на смартфона не е чак такъв проблем, но Apple имат и много сериозен проблем със софтуера.  Повечето потребители продължават да смятат, че Siri е смехотворна, независимо дали са технологични ентусиасти, или не толкова. Усилията на компанията по iCloud го направиха малко повече от \"харддиск в небето\" (любим израз на Джобс). И не е най-доброто преживяване непрекъснато да бъдете принуждавани да използвате iTunes, Apple Maps, Apple Mail и Apple Photos. Никой не отрича, че Apple продължават да печелят пари. Просто не са водещи в своя бранш. Да бъдеш най-добрият в наглед прости неща като управление на дома си с гласови команди, получаване на насоки по време на шофиране, организиране на снимки и видео, без потребителят да се замисля особено - това е важното за повечето хора. Конкурентите на Тим Кук са по-добри в това да накарат клиентите си да живеят с, а не въпреки технологиите. В дългосрочен план иновациите не са област, в която можеш да следваш предварително начертан път. Затова Apple може и да са добри, но със сигурност вече не са най-доброто на пазара.", "date": "2018.10.29", "title": "Apple продължава да губи приза \"Най-добра технологична компания в света\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388977-%D1%87%D1%83%D0%BC%D0%B0%D1%82%D0%B0-%D0%BD%D0%B0-%D1%83%D0%B6-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82%D1%82%D0%B0", "text": "Отива си една седмица, в която не само майките на \"уж болните\" деца, по думите на вицепремиера Валери Симеонов, видяха нагледно как думите отдавна са изгубили своята тежест. Извинението на Симеонов, с половин уста и след среща с премиера, също няма особено значение, защото как да приемеш извинение от човек, който не вярва в него? И който е заявил в национален ефир само час преди да се извини, че нямало да се извинява.     Но, хайде да не се правим на изненадани, защото всеки човек има своята история и своите вярвания, своите страсти и своите бесове. Политическата история на тези хора е пълна с крайни изказвания и категорично отричане на огромни групи от нашето общество. Патриоти, които обръщат често палачинката и които генерират власт и искат власт - дали с нецензурни думи срещу бъдещия си коалиционен партньор, дали със скандали по граници и клекшопове, дали с нападки срещу \"унижените и оскърбените\", ако използваме заглавието от романа на Достоевски. В този смисъл - изненадани ли сте? Наистина ли сте изненадани? Нека бъдем честни, поне със себе си. Конструкцията на българското правителство в момента е резултат от гласуването и негласуването на всички нас и е плод на нашия общ, национален, колективен манталитет. Ние сме разединени и избираме политици, които излъчват разединение. Ние сме пасивни и виртуално шумни, затова получаваме и виртуални решения на иначе реални проблеми, примесени със заплахи за още по-голямо разединение. Например през седмицата чухме работодатели, които заявиха готовност да изкарат 20 000 души навън, за да застанат срещу исканията на друга група хора. Тоест, има личности, готови да ни изправят едни срещу други, за да съхранят уж-стабилността. Те гледат на своите служители като на личности без мнение, готови като по команда да се изправят срещу други свои сънародници в името на някаква политическа цел. И най-лошото е, че със сигурност ще се намерят хора, които да го направят - достатъчно е да бъдат убедени, че заради един или друг, ще останат без хляб. Тогава нищо чудно да видим майки срещу майки и бащи срещу бащи. Вече доста успешно жигосаха една обществена група с клеймо \"умни и красиви\" срещу всички останали. И това страна преди някакви си пет години, но паметта е ретроградно понятие. В днешния свят събитията от преди пет години, изглеждат като от предишна епоха. Мисля си, че уж-стабилността е чумата на българското общество и народопсихология. Да мълчим, за да си взимаме заплатата, колкото и малка да е тя. Да мълчим, защото ще стане още по-зле. Да мълчим, за да не разсърдим някого. Уж-стабилността е голямото общо модерно самозаробване. Да си мълчим, за да не си развалим комфорта, колкото и дискомфортен да е той. Мъчно ми е. И за майките на деца с увреждания, и за майките на тези, които си заминаха, и за тези, които остават и все повече се отвращават от реалността. Колкото и странно да ви звучи - мъчно ми е и за онези политици, които поддържат тази плитка линия, за да не изпаднат от класацията, преглъщайки съвестта си. Някой ден тя ще ви напомни за себе си. Съвестта винаги напомня за себе си. Мъчно ми е за това, в което се превърна обществото ни, потънало в бесове. Но бесовете винаги идват отдолу-нагоре. Те са проекция на общите страсти, или както пише Достоевски в \"Бесове\": Ако един народ не вярва, че истината е единствено в него - той тутакси се превръща в етнографски материал.", "date": "2018.10.29", "title": "Чумата на уж-стабилността"}
{"url": "http://www.classa.bg/%D1%81%D0%B2%D1%8F%D1%82/item/388978-%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B4-%D0%BF%D1%80%D0%B8%D1%86%D0%B5%D0%BB%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%E2%80%9E%D0%BA%D0%B0%D0%BB%D0%B8%D0%B1%D1%80%D0%B8%E2%80%9C", "text": " „Варшавянка“, оборудвани с крилати ракети „Калибър“, се строят в Адмиралтейските корабостроителници в Санкт Петербург. Вчера в интервю за CNN, командващият американския флот в Европа и Африка, адмирал Джеймс Фого засили страх сред членките на НАТО. Според него Русия има силен подводен флот и инвестира в подобряването му. „Руснаците продължават да инвестират в разработването и производството на много ефективни подводници. Те са нашите най-умели опоненти“, заяви адмиралът. Той поясни, че руските подводници „Варшавянка“ от новото поколение са изключително ефективни и представляват голяма опасност. „Те са въоръжени с крилати ракети „Калибър“, това са много ефективни бойни системи. И от местата, където руснаците ще ги задействат, те могат да поразят всяка европейска столица. Ще го направят ли? Не мисля така, но все пак трябва да сме наясно къде се намират във всеки един момент“.     Според Фого Русия има повече от 40 подводници и повече от 20 от тях влизат в състава Северния флот и са в състояние да оперират в северната част на Атлантическия океан, както и в условията на Арктика. Мисля, че адмиралът е по-добре осведомен от руската „Уикипедия“, на която са ѝ познати едва десетина „Варшавянки“. Един мой приятел - бивш подводничар, още през 2015 г., забеляза, че сензация не е само залпът по „Ислямска държава“ с крилати ракети от Каспийско море, колкото изстрелванията от Средиземно море, от потопено положение. Дотогава се смяташе, че само американците и британците имат такива технологии. Очевидно Джеймс Фого споделя това мнение. Преди три години стана очевидно, че никаква американска ПРО няма да спаси европейците, крилатите ракети ще се шмугнат незабелязани. Всъщност целият Стар свят е под пистолета на „Варшавянките“. Именно това бе демонстрирано, когато „Калибрите“ излетяха от водата и се насочиха към Сирия, където удариха обектите на джихадистите. А след това още много пъти, давайки да се разбере, че за нашите подводници подобни залпове са рутинна работа, добре отработена и не засичаща. Освен това, „Варшавянките“ са дизелови подводници (т.е. евтини в сравнение с ядрените), които отдавна не са считани за ефективна сила в американския флот. Но ние ги съживихме, изградихме доста и сега те представляват реална опасност за НАТО. Тъй като те могат да бъдат навсякъде и то близо до брега. Не е задължително и да са близо - обсегът на „Калибрите“ не е установен точно от нашите „партньори“. Те могат да бъдат на дежурство в момента не само в Средиземно море. Но и в Черно, в Балтийско море, в Норвежко и в Атлантическия океан. Или може би в Северно или дори в Бискайския залив. Опитайте се да откриете всички, когато има десетки от тях. Накратко, това е предупреждение, че нашият отговор на всички машинации на американците ще бъде бърз и неочакван – включително и намека за „Варшавянките“, обкръжаващи Европа с плътен полукръг. И може би Америка. Никой, освен един ограничен кръг от хора в Москва, не знае на какво е способен подновеният руски подводен флот. А Джеймс Фого само предполага. Превод: В.Сергеев", "date": "2018.10.29", "title": "Европа под прицела на руските „калибри“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388979-%D0%B2%D0%B8%D0%B4%D0%B5%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%BD%D0%B0%D0%BD%D0%B5-%D0%BD%D0%B0-%D0%B2%D0%B0%D1%81%D0%B8%D0%BB-%D0%B8%D0%B2%D0%B0%D0%BD%D0%BE%D0%B2-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B8-%D1%80%D0%B5%D1%81%D1%83%D1%80%D1%81%D0%B8-%D1%86%D1%80%D1%87%D1%80", "text": "Стопроцентово усвояване на парите от еврофондовете. Това някак си се превърна в девиз и основна цел на българските управници след влизането ни в ЕС през 2007 г. Има една малка държавна структура, която получава и харчи 40 милиона евро годишно. Тоест 80 милиона лева. Европейски пари. Много пари, а вероятно малцина от вас са я чували. Казва се “Център за развитие на човешките ресурси”. Създаден е, за да разглежда, подбира и финансира проекти, които биха помогнали да се развиват човешките ни ресурси. Съществува от над десет години и формално е под шапката на Министерството на образованието. Решенията обаче, как и за какво ще се похарчат европейските 80 милиона лева се взимат вътре – в самия Център за развитие на човешките ресурси. А там според наши вътрешни източници – това еднолично прави  директорът Татяна Калканова, използвайки доверени служители, които тя е назначила на ключови места. След като получих сигнал за нередности и няколко седмици разследвах дейността на Центъра и директора Калканова, се натъкнах на меко казано скандални факти за изразходването на европейските пари. Оказа се, че нейното ведомство е наливало огромни суми в частни неправителствени организации – НПО-та, както и други обществени организации, като е одобрявала и отпускала искани от тях големи суми за меко казано бутафорни и дори звучащи смехотворно проекти . Ето няколко примера от многото подобни. И сами преценете, доколко одобрените и финансирани от Центъра за развитие на човешките ресурси проекти, са свързани с развитието на човешките ресурси. СДРУЖЕНИЕ ЕКОСВЯТ РОДОПИ е получило 18 хиляди евро за проект наречен:  ЕР ЕР ЕР ЕР ИН ДЪ РОДОПС. Каквото и да значи това. Сдружение наречено БАДМИНТОН КЛУБ-ВИАС е взело 28 хиляди евро за проект „да бъдем активни“. 33 хиляди евро пък получава СДРУЖЕНИЕ БЪЛГАРСКА КУАДРАТЛОН ФЕДЕРАЦИЯ . И нататък – 20 хиляди евро за Сдружение “Обзорарт” по проект “Живата библиотека тире монологът тире диалог” , каквото и да значи това. 18 хиляди евро получава “Неформална група “свежи лица”, 30 хиляди Сдружение “Калокагатия”, 37 хиляди евро за Сдружение “Бадминтон клуб Левски – Люлин“, а  32 хиляди евро са дадени на Сдружение “Омега” по проект “Младежко презареждане 2”. Дотук станаха към 200 хиляди евро. А има и още по-фрапиращи примери. Центърът за развитие на човешките ресурси дава 120 хиляди евро на ЧАСТНА ДЕТСКА ГРАДИНА от Русе  по проект цитирам: “Разказване на приказки за старата костенурка”. И сега внимавайте добре – други  80 хиляди евро са отпуснати на техникума по селско стопанство в Костинброд за проект цитирам: “Иновативни подходи за обучение в тенденциите на развитие на английската кухня”. За тези, които не са разбрали добре – ще повторя “ Иновативни подходи за обучение в тенденциите на развитие на английската кухня”.  За този проект, очевидно ТЯСНО свързан с развитието на човешките ресурси у нас, да повторим – са дадени 80 хиляди евро или 160 хиляди лева. Изброените до тук примери надхвърлят 1 милион лева, а са само малка част от откритите от мен, будещи смях проекти, одобрени и финансирани през последната година от Центъра за развитие на човешките ресурси. Финансирани с европейски пари. “Корупция и шуробаджанащина”. Така обясниха случващото се служители на Центъра. Те пожелаха да останат анонимни. Все пак една от тях се съгласи да говори пред камерата, с уговорката да не показваме лицето ѝ. Тя е дългогодишен служител на Центъра, заемаща отговорна длъжност. Бутафорните проекти на частни неправителствени организации се одобряват и получават финансиране, а след това връщат на ръка процент от парите на директорът на Центъра – Татяна Калканова. Друга част от тези смешни проекти пък се финансират, защото НПО-тата, които получават парите са на подставени лица на висши политици от управлението. И съответно по тези партийни линии директорът се радва на дълга кариера на този пост. Тук е мястото да споменем, че при предишното правителство на Борисов, съгласно коалиционното споразумение, Министерството на образованието и съответно Центърът за развитие на човешките ресурси, бяха под опеката на Реформаторския блок. И тогава неговият представител Меглена Кунева, като министър на образованието постави Калканова на поста ѝ. При сегашното правителство, коалиционното споразумение отреди това министерство и съответно Центърът за развитие на човешките ресурси на Обединените патриоти. Шефката Калканова на момента сменила партийните убеждения на реформатор и се вляла в партийните редици на патриотите. И по-точно – в партията на Валери Симеонов.  С това тя самата се похвалила пред част от служителите.  ", "date": "2018.10.29", "title": "ВИДЕО: Разследнане на Васил Иванов: Чудовищни злоупотреби в Центъра за развитие на човешки ресурси (ЦРЧР)"}
{"url": "http://www.classa.bg/%D1%81%D0%B2%D1%8F%D1%82/item/388980-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%B5%D0%BD-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%B5%D0%BD-%D1%82%D1%80%D1%83%D0%B4-%D0%B8-%D0%BD%D0%B8%D0%BA%D0%B0%D0%BA%D1%8A%D0%B2-%D0%BB%D0%B8%D1%87%D0%B5%D0%BD-%D0%B6%D0%B8%D0%B2%D0%BE%D1%82-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%B3%D0%B5%D0%B9%D0%BC%D0%B8%D0%BD%D0%B3-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F%D1%82%D0%B0", "text": "Red Dead Redemption 2 е най-значимата игра в света като доминира в сегашните дискусии за видеоигрите и масовата култура. Тя също така е образец за продължаващите от десетилетия опити на бранша да узрее от творчески експерименти в гаражи и малки офис-комплекси до международни, достъпни денонощно потребителски продукти, създавани от хиляди хора. Може и вече да сте чули истории за т.нар. \"crunch\" и тежките условия на труд при създаването на Red Dead Redemption 2. Проблемът е сложен и за Rockstar Games, и за бранша като цяло. Ето кратко негово разяснение. Как започва всичко това? На 14 октомври 2018-а New York Magazine публикува дълъг материал за разработката и дългоочаквания дебют на Red Dead Redemption 2. В него съоснователят на Rockstar Games Дан Хаузър описва натоварването, нужно за създаването на толкова богат и детайлен отворен свят и гейминг изживяване. \"Работната ни седмица беше 100 часа\", на няколко пъти тази година казва Хаузър. Става въпрос за 300 000 анимации, 500 000 реда диалог и огромна база от код, заложени в играта. Реакцията в гейминг общността е бърза и емоционална. Условията на труд при разработката на игри, особено дългото работно време и очакванията за извънреден труд са масово обсъждана тема някъде още от 2004 г. насам. Въпреки че Хаузър по-късно допълва, че е възнамерявал коментарите му да отразяват натоварването на екипа водещи сценаристи на RDR2 в ограничен период, фитилът на скандала вече е пламнал. Какво е т.нар.   и защо той е толкова спорен? \"Crunch\" е понятие в гейминг бранша, описващо период преди дебюта на играта, когато екипът разработчици влага повече от обичайното количество труд и време, за да довърши и изпипа играта. През 2004-а жена, поддържаща блог под името \"EA съпруга\", пише в подробности за условията и практиките на труд, които нейният годеник е преживял в Electronic Arts, като привлича всеобщото внимание към този проблем. В крайна сметка това води до колективен иск срещу компанията-издател на игри, която се споразумява със служителите си за обезщетения на стойност милиони долари.     Коментарите на Хаузър, въпреки че по негови думи се отнасят за само един 3-седмичен период и са включвали само него самия и трима други служители, изглеждат като безчувствени към въпроса с crunch-проблема. Към това се добавя фактът, че разработчиците на първия Red Dead Redemption също са били изправени пред изключително тежък график, работно време и натоварване. Това е разкрито през 2010-а от писмо, за което се твърдеше, че е от съпруги на служители от Rockstar San Diego, разработвали Red Dead Redemption. По-късно в профил в британското издание на GQ със същия дух и тон като този в New York Magazine, Хаузър говори покровителствено за разработката. \"Със Сам [негов брат и съосновател на Rockstar] говорим много за това и за факта, че игрите все още са като магия. Сякаш те се правят от елфи\", казва той. \"Включвате екрана и е просто един свят, който съществува в телевизора. Мисля, че печелите като не знаете как се създават\". Въпросът с  е сложен. Някои смятат това за тормоз или експлоативна трудова практика, или за признак на лош мениджмънт. Други изтъкват колко часове са вложили в творчески проект като знак за тяхната отдаденост. Феновете, които харесват игрите, искат да ги купят като признание за техните създатели, но се притесняват, че така насърчават статуквото в бранша. Какво казват разработчиците в Rockstar за работата си? Когато реакциите в социалните медии преминаха към заклеймяване на коментарите на Хаузър и практиките в бранша като цяло, Rockstar Games се заеха да овладеят щетите. Първо дойдоха последвалите изказвания на Хаузър, в които той настоява, че \"естествено, не очакваме от всички други да работят по този начин\". \"Вярвам, че полагаме големи старания да поддържаме бизнес, който се грижи за екипа си, и да правим компанията отлично място за работа за тях\", допълва той. Също така компанията в меморандум, изпратен до служители, е разрешила на разработчиците да говорят открито в социалните медии за изживяванията им по време на работата им в Rockstar Games. Не всички от тях са позитивни, но няма и сурови или твърде критични. Разработчик в Rockstar North казва, че около месец е работил към 70 часа седмично върху Grand Theft Auto 5, но отбелязва, че шефът му му е казвал да се прибира вкъщи по това време, и че условията и практиките на труд определено са се подобрили. \"Не е като някой да ме е принуждавал да стоя до късно или да ми е давал невъзможни срокове, а по-скоро аз самият изпитвах силен стремеж към перфекционизъм като програмист,\" казва Вивиан Лангдън, програмист в Rockstar San Diego. И все пак изказванията от служители трябва да се възприемат в контекста на факта, че са направени след като работодателят на практика е настоял те да бъдат направени. После се появи експозето в Kotaku. В четвъртък Джейсън Шрайър публикува в Kotaku материал от около 9500 думи за \"културата на  \" в Rockstar Games, където са обединени осем гейминг студиа. В разследване, подготвено доста преди публикуването на статията в New York Magazine, Шрайър е интервюирал десетки служители на Rockstar. Те описват среда, където извънредният труд се очаква от служителите; където да не бъдеш в офиса след края на официалното работно време се взема предвид при оценката на трудовите постижения на служителите и ти се налага да дават обяснения пред мениджърите си защо си тръгват навреме; където много служители са се чувствали \"следени\"; и където начинът на живот на работното място сериозно е навредил на личния живот на мнозина, включително под формата на депресия, провалени бракове и тежка злоупотреба с алкохол. Rockstar, научили за материала на Шрайър някъде по средата на разследването, са го поканили в офиса на фирмата в Ню Йорк за видеоконферентни интервюта с десетки служители и PR мениджъра на компанията. Също така от компанията са осигурили вътрешни статистики, показващи средностатистически работни седмици за всички служители, между 42 и 46 часа от април до септември. Джен Колб, ръководител по издателската дейност в Rockstar, признава, че \"да, определено има и хора, които в различни моменти са работили много дълго, но има и хора, които преувеличават колко реално е било работното им време\". Как може извънредният труд да бъде \"задължителен\"? Офисът на Rockstar по контрол на качеството в Линкълн, Англия, е описван като особено взискателен към служителите и с тежки условия на труд, дори в сравнение с останалите поделения на Rockstar. Постът на Шрайър включва интервюта с няколко разработчици там. Eurogamer, в статия, публикувана за датата на премиерата на Red Dead Redemption 2, се фокусира повече върху това, през което те са преминали. Том Филипс от Eurogamer казва, че всеки служител, с който са разговаряли и който е работил в Rockstar Lincoln, е казвал, че извънредният труд там се е смятал за задължителен. Някои са описали работни седмици над 100 часа по време на разработката на Grand Theft Auto 4. Други споделят, че са спали под бюрата си. \"Очакваше се от нас да живеем живота си денонощно около това, което Rockstar искаше да правим\", казва пожелал да остане анонимен бивш служител. Във всичко това се загатва, че работните места в бранша на разработка на игри са много желани и търсени, и Rockstar правят някои от най-добрите и популярни заглавия в бранша, където упоменаване на името на разработчик в надписите дава огромен тласък в кариерата. Разработчиците казват, че не са смеели да се конфронтират с ръководството за дългото работно време или очаквания към тях, и са се чувствали лесно заменими, ако не се съобразяват с тези условия. В петък, на 19 октомври, от Rockstar Games казват пред Kotaku, че Rockstar Lincoln променят практиките си за извънреден труд след публичната разгласа на проблема. Въпреки че така и не заявява, че студиото е работило при условия на \"задължителен извънреден труд\", Колб признава, че \"изисканото планирано време за извънреден труд е изглеждало като задължение за някои членове на екипа, макар и не за всички\". В този контекст \"изискано\" означава мениджър да поиска от служител да продължи работа след официалния край на работното време. \"Разговаряхме с тях, за да се уверим, че на всички е ясно, че извънредният труд не е задължителен\", допълва Колб. Колб обяснява в детайли условията на извънреден труд в Rockstar Lincoln пред VentureBeat. Rockstar Lincoln са използвали голям брой служители на временен договор за тестване и проверка на качеството. Колб признава, че заради естеството на този труд - получаването на друг договор или повишението до постоянен член на екипа, зависи от усърдната и старателна работа - някои от тези хора може да са счели, че извънредният труд е задължителен. Но \"категорично не е така - не сме базирали решенията си за подновяване на договори или дългосрочно наемане само на броя изработени часове\", казва тя. Какво следва? Въпреки че някои отзиви и рецензии за играта признават условията на труд, при които тя е създадена, тези публикации изглежда не са повлияли негативно на имижда на Red Dead Redemption 2 сред критиците или на пазарните й резултати. Почти всички рейтинги на играта попадат в силно желаните в бранша 90/100 или повече. Що се отнася до служителите, въпросът с организацията в профсъюз на разработчиците на игри рядко е отивал отвъд нивото на оживени дискусии. Доколкото тази тема се свързва с най-значимата игра на 2018-а, още отпреди премиерата й, тя определено ще набере популярност и ще придаде по-солиден имидж на поддръжниците на създаването на профсъюз. На Game Developers Conference 2018 доброволческата кампания Game Workers Unite имаше солидно присъствие. Вероятно това отново ще е значима тема на конференциите на разработчици и догодина. От юридическа гледна точка е важно да се помни, че във всички от публикациите, описващи тормоз или лоши практики в Rockstar, доказателствата за това са само от лични свидетелства. Много хора споделят за такива проблеми, но това не означава непременно, че е вероятно да доведе до съдебен иск или наказателно преследване за лоши условия на труд - поне не и по начина, по който това се случва при други проблеми на работното място, от рода на дискриминация или сексуален тормоз. Също така въпросът зависи от трудовото законодателство на местата, където са се случвали тези проблеми. И все пак, в първия случай преди години, в който служителите са завели дело за принудителен  , те са спечелили колективния иск. В много случаи самите служители би трябвало да подадат иск, и с поставени на карта кариери и креативни амбиции, остава спорно колко от тях ще са склонни да го сторят. Следващата фаза на разработка на Red Dead Redemption 2 ще се случи, когато дебютира съпътстващият играта мултиплеър свят Red Dead Redemption Online, за който се очаква да донесе огромни приходи на компанията-майка Take-Two Interactive, което ще стане някъде през ноември.    ", "date": "2018.10.29", "title": "Задължителен извънреден труд и никакъв личен живот - тъмната страна на гейминг индустрията"}
{"url": "http://www.classa.bg/%D1%81%D0%B2%D1%8F%D1%82/item/388971-%D1%80%D1%83%D1%81%D0%B8%D1%8F,-%D1%82%D1%83%D1%80%D1%86%D0%B8%D1%8F,-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%82-%D0%B4%D0%B0-%D1%81%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D0%BA%D0%BE%D0%BC%D0%B8%D1%82%D0%B5%D1%82-%D0%B7%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%B2-%D1%81%D0%B8%D1%80%D0%B8%D1%8F", "text": "След приключване на срещата на върха в Истанбул (Турция) в събота, лидерите на Русия, Турция, Германия и Франция изразиха подкрепа за процеса на стабилизиране на положението в Сирия и призоваха още през тази година да се създаде Комитет за конституционна реформа, която ще позволи провеждането на свободни избори в страната, съобщава съвместно изявление на страните.   „Лидерите поискаха да се създаде и се свика до края на годината Конституционен комитет в Женева, който да постигне конституционна реформа, която да даде път на свободни и честни избори под надзора на ООН, в съответствие с най-високите международни стандарти \", гласи документът.   Лидерите подчертаха необходимостта от подкрепата на Организацията на обединените нации за политическия процес на нормализиране на положението в арабската страна и се застъпиха за активното участие на сирийските партии в процеса.   В този контекст, турският президент Реджеп Тайип Ердоган, каза по време на пресконференцията, че \"трайно решение на конфликта в Сирия е възможно само с решение на сирийския народ, под ръководството на ООН.\"   Освен това лидерите потвърдиха \"ангажимента си да работят заедно, за да създадат условия за мир и стабилност в Сирия, да насърчат политическото решение и да укрепят международния консенсус по въпроса\".", "date": "2018.10.29", "title": "Русия, Турция, Германия и Франция призовават да се създаде Комитет за конституционна реформа в Сирия"}
{"url": "http://www.classa.bg/%D1%81%D0%B2%D1%8F%D1%82/item/388973-%D0%BF%D1%83%D1%82%D0%B8%D0%BD-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%81%D0%B0-%D1%81%D0%B2%D0%B0%D0%BB%D0%B8%D0%BB%D0%B8-50-%D0%B4%D1%80%D0%BE%D0%BD%D0%B0-%D0%B4%D0%BE-%D0%B2%D1%8A%D0%B7%D0%B4%D1%83%D1%88%D0%BD%D0%B0%D1%82%D0%B0-%D0%B1%D0%B0%D0%B7%D0%B0-%D1%85%D0%BC%D0%B5%D0%B9%D0%BC%D0%B8%D0%BC", "text": "Руският президент Владимир Путин заяви по време на пресконференция след срещата с лидерите на Турция, Германия и Франция, че отбраната на Руската авиобаза Хмеймим в Сирия, през последните месеци е унищожила десетки безпилотни самолети близо до съоръженията си.   \"През последния месец и половина или през последните два месеца нашите сили за противовъздушна отбрана свалиха 50 дрона в близост до базата ни в Хмеймим\", каза руският лидер.   Освен това Путин каза, че Москва е готова да помогне на Дамаск в случай на провокации в провинция Идлиб. \"Русия си запазва правото да оказва ефективна подкрепа на решителните действия на сирийското правителство за премахване на този фокус на терористична заплаха\", каза той.   Лидерите обмениха мнения относно напредъка в процеса на политическо уреждане в Сирия, стъпките за укрепване на сигурността и стабилността с цел създаване на условия за завръщане на бежанците.", "date": "2018.10.29", "title": "Путин: Руските военни са свалили 50 дрона до въздушната база Хмеймим"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/388975-%D0%BC%D0%B8%D1%82%D1%8A%D1%82-%D0%B7%D0%B0-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B8", "text": "Огромният инвестиционен проект на Китай \"Един пояс, един път\" беше въведен от президента Си Дзинпин с обещание да наложи китайската \"мека сила\" по света. От края на 2013 г. Китай вля близо 700 млрд. долара от собствените си пари в над 60 държави. Много от тези инвестиции се случиха под формата на мащабни инфраструктурни проекти и заеми, които местните правителства нямаше да могат да изплатят сами. Идеята беше външните партньори да се привлекат по-близо до Пекин, докато страната изнася своята икономическа мощ зад граници.         Днес обаче Китай се сблъсква с негативни реакции спрямо \"Един пояс, един път\" както у дома, така и в чужбина. Много китайци се оплакват от това, че инициативата пилее бюджетни средства. Международната критика има геополитическо измерение, доколкото много от западните страни се боят от все по-растящото влияние на Пекин. В много от случаите причините са вътрешнополитически и водят до сваляне от власт на правителствата, които доскоро се договаряха с охота с Китай. За разлика от западните кредитори, Китай не настоява пред партньорите си да спазват определени строги изисквания, свързани с борбата с корупцията, правата на човека или финансовата устойчивост.  Този неутрален подход към инвестициите всъщност води до разрастване на корупционния натиск, докато местните власти натоварват бюджетите на държавите си с неизплатими дългове. Гражданите на много от страните-участнички в \"Един пояс, един път\" вече реагират с гняв срещу Китай, а гневът им се материализира и на изборите. Вместо да разшири меката сила на Китай, инициативата сякаш постига точно обратното. Изборите в Малайзия през май 2018 г. са първият лакмус за тревогите около китайското влияние. Махатир Мохамед победи действащия премиер Наджиб Разак, като заложи кампанията си на реторика срещу намесата на Китай в страната. Той критикува Разак за одобряването на скъпи инфраструктурни проекти, които са обвързани със солидно кредитиране от Пекин. Парите на заем се използват от старото правителство за създаването на илюзия за развитие на икономиката, докато премиерът и приближените му са натоварвали държавната хазна с дългосрочни кредити. След като встъпи в длъжност през май, Мохамед прекрати два от най-големите китайски проекта в Малайзия -  ЖП-линия за 20 млрд. долара и тръбопровод за доставки на природен газ за 2,3 млрд. долара, заради неспособността на държавата да ги изплати . Проблемите не се изчерпват до Малайзия. Пакистан също получи одобрение на близо 62 млрд. долара китайски заеми за финансиране на проекти като магистрали, жп-строителство и изграждане на пристанище. Неколкократно страната е спасявана от неплатежоспособност с помощта на китайски банки. Растящата невъзможност на Пакистан да обслужва външния си дълг заради китайските заеми доведе до възникването на настроения срещу \"Един пояс, един път\", макар и те да не се превърнаха в основна тема на кампанията по време на изборите през юли. Новото правителство на Имран Кан не последва примера на Малайзия с прекратяването на икономическите връзки с Китай, но също обмисля различни опции за връщането на дълга, включително с въвеждането на мораториум или забавянето на вноски. Заради натоварването със заеми към Китай Пакистан вече планира да влезе в преговори с Международния валутен фонд за спасителна програма, въпреки че Имран Кан отначало се противопоставяше на подобни идеи. Малдивите също изразяват тежки критики срещу проектите от \"Един пояс, един път\". През септември президентът Абдула Ямин беше свален от власт, след като гласоподавателите предпочетоха опозиционера Ибрахим Солих. Неговият избор отново е резултат от разочарованието след заемите от Китай. Мнозина избиратели виждат зад китайските пари корупция и загуба на контрол върху вътрешната политика в полза на чужда държава. Солих обеща да преразгледа някои от проектите по инициативата, чиято обща стойност възлиза на 1,3 млрд. долара. В Кения също започна разследване на корупционни престъпления, свързани с жп-линията (построена с пари от Китай) между Найроби и Момбаса. Няколко местни чиновници бяха арестувани заради това, че са използвали мегапроекта за източване на пари към собствените си сметки. В Уганда и Замбия също изпитват притеснения заради пълната липса на прозрачност по много от ключовите въпроси на проектите. Разширяването на магистралната инфраструктура в Уганда беше поверена на китайски компании, които строят по надпазарни цени. Проектът отново се финансира със заеми от Пекин. Как гигантската инвестиция на Китай доведе до отблъскване на страните, на които уж трябваше да помогне? Една от причините е, че самите правителства са станали по-внимателни към финансовите условия, обвързани с проектите. В по-ранните етапи на инициативата много държави смятаха, че китайският капитал ще е безплатен или поне достатъчно евтин. В действителност Китай често дава заеми с лихвени проценти, които надвишават тези на преференциални кредитори като Световната банка. В Пакистан официалните лихвени проценти стигат до 5% от заема, докато някои от проектите в \"Един пояс, един път\" са си гарантирали надценка от най-малко 30 на сто. Притесненията идват и от начина, по който Китай се държи като инвестиционен партньор. През 2017 г. Шри Ланка преотстъпи едно от пристанищата си на Китай за 99 години, защото не успя да плати един от заемите си по \"Един пояс, един път\". Оттогава всички държави се притесняват за евентуалните последици от изпадането в неплатежоспособност пред Пекин. Недоволни са от липсата на надлежна проверка от страна на местните правителства и от натиска на Китай за държавни гаранции и заобикаляне на процедурите за обществени поръчки, което задължава администрацията да работи само с китайски фирми. Една от основните слабости на инициативата е това, което се представя за предимство: прословутият подход на Китай за необвързаност. Развиващите се страни отдавна се мъчат с изискванията, които западните партньори като МВФ, Световната банка или USAID поставят, преди да отпуснат средства за даден проект - вкл. изисквания за финансова стабилност, оценка на околната среда, антикорупционен контрол. Китай всъщност им даде шанс да заобиколят тези изисквания. Но те съществуват поради обективни причини - западните донори са стигнали до тях с течение на времето, с цел да намалят риска от провал на проектите и загуба на инвестициите. Отказът на Китай да въведе някакви разумни гаранции за собствените си проекти всъщност подхрани авторитарната власт, корупцията, затрупването с дългове и фокусирането върху икономически нерентабилни и обречени планове. В същото време, инициативата им трудно се продава встрани, в които просто няма как да се прикрият неприличните и неудобни детайли от сделките. От самото създаване на \"Един пояс, един път\", Пекин държи на тезата си, че критиките са израз на нежеланието на Запада да приеме възхода на Китай. Днес тези критики идват не само от Западните страни, но и от Азия и Африка, където правителствата отчаяно се опитват да се задържат на повърхността, преди дълговото бреме да ги свали от власт. Ако Пекин държи да изнася този модел и да инвестира в репутацията си по света, ще трябва да се научи да работи с демокрации, независимо дали му харесва или не.", "date": "2018.10.29", "title": "Митът за \"евтините\" китайски милиарди"}
{"url": "http://www.classa.bg/%D1%81%D0%B2%D1%8F%D1%82/item/388974-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-%D0%B2-%D0%BD%D0%B0%D0%B9-%D0%BC%D0%BE%D0%B4%D0%B5%D1%80%D0%BD%D0%B8%D1%8F%D1%82-%D0%B7%D0%B0%D0%B2%D0%BE%D0%B4-%D0%B2-%D1%81%D0%B2%D0%B5%D1%82%D0%B0,-%D1%80%D0%BE%D0%B1%D0%BE%D1%82%D0%B8%D1%82%D0%B5-%D1%89%D0%B5-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D1%82-%D1%80%D0%BE%D0%B1%D0%BE%D1%82%D0%B8", "text": "Швейцарският гигант по индустриална автоматизация ABB, обяви тази седмица, че ще инвестира 150 милиона долара в изграждането на най-модерната, автоматизирана и гъвкаво роботизирана централа в света.   Авангардният завод, където роботи ще изграждат роботи, ще се издигне в Шанхай (Китай) и е планирано да започне да функционира в края на 2020 г. В него ще бъдат комбинирани цифрови технологии, авангардна роботика и изкуствен интелект.   \"Концепцията зад това предприятие е същата, която даваме на клиентите си всеки ден: инвестирайте в решения за автоматизация, които осигуряват гъвкавост, за да растете във всяка посока на пазара\", заявиха представителите на ABB.   Компанията посочва, че гъвкавостта в завода ще бъде постигната чрез комбиниране на силните страни на хората и роботите, като хората ще наблюдават и диагностицират цифровото \"здраве\" и работата на роботите.   Китай в момента е най-големият роботизиран пазар в света. През 2017 г. един от всеки три продадени робота отиваше в азиатския гигант, където бяха придобити 138 000 единици.", "date": "2018.10.29", "title": "Започна се! В най-модерният завод в света, роботите ще изграждат роботи"}
{"url": "http://www.classa.bg/%D1%81%D0%B2%D1%8F%D1%82/item/388976-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%80%D1%83%D1%81%D0%BA%D0%B8-%D0%B5%D0%B7%D0%B8%D0%BA-%D1%81-%D0%BF%D1%83%D1%82%D0%B8%D0%BD", "text": "Германският канцлер Ангела Меркел отново демонстрира познанията си по руски, като попита руския президент Владимир Путин за палтото му на неговия език.   Въпросната случка стана в турския град Истанбул, по време на четиристранната среща на върха за Сирия между лидерите на Русия, Турция, Франция и Германия.   \"Сибирско палто?\" Меркел попита Путин на руски, като посочи дрехата, която шефът на Кремъл току-що бе облякъл.   Това не е първият път, когато германският канцлер се обръща на руски към Путин. Миналия август, след съвместната пресконференция, Меркел каза на президента на Русия \"пашли\" (да тръгваме).", "date": "2018.10.29", "title": "Ангела Меркел проговори  на руски език с Путин"}
{"url": "http://www.classa.bg/%D1%81%D0%B2%D1%8F%D1%82/item/388970-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B5%D0%B4%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B1%D1%80%D0%B8%D1%82%D0%B0%D0%BD%D1%86%D0%B8-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%BF%D0%B5%D1%82%D0%B8%D1%86%D0%B8%D1%8F-%D0%B7%D0%B0-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-brexit", "text": "Повече от един милион души подписаха петиция преди \"Final Say\" (последната дума), която има за цел да се направи референдум относно окончателните споразумения за \"Brexit\". Петицията е създадена от редактора на вестник Independent, Крисчън Броутън, на платформата change.org. Според автора, британците заслужават правото да изразят своето мнение относно окончателното споразумение за напускане на Европейския съюз, независимо от това как са гласували на референдума през 2016 г. Сред причините за втория референдум, Броутън споменава \"хаотичния подход на управлението на Тереза Мей и парламента, довел до вътрешни борби и оставки, но до малък напредък по ключовите въпроси от интерес за хората\". Журналистът също така посочва, че поддръжниците на двете страни вече знаят много повече, отколкото през 2016 г., когато кампаниите са били \"затъмнени от погрешна информация\".", "date": "2018.10.29", "title": "Повече от един милион британци подписаха петиция за втори референдум за \"Brexit\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388965-%D0%B0%D0%BD%D0%B0-%D0%BF%D0%B8%D1%80%D0%B8%D0%BD%D1%81%D0%BA%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BD%D0%B5-%D0%B1%D0%B8-%D0%B1%D0%B8%D0%BB%D0%B0-%D0%B5%D1%84%D0%B5%D0%BA%D1%82%D0%B8%D0%B2%D0%B5%D0%BD-%D0%BF%D1%80%D0%B5%D0%BC%D0%B8%D0%B5%D1%80,-%D0%BD%D0%B5-%D0%B5-%D0%B8-%D0%B5%D1%84%D0%B5%D0%BA%D1%82%D0%B8%D0%B2%D0%B5%D0%BD-%D0%BB%D0%B8%D0%B4%D0%B5%D1%80-%D0%BD%D0%B0-%D0%B1%D1%81%D0%BF", "text": "„Знам, че младите хора трудно припознават БСП. Ще ми се тези много, много хора, които имат ляв уклон да разпознаят в БСП тази лява политика”, добави социалистката.„Писмото не е в резултата от моментно състояние. В продължение на 2 години Националния съвет, който ръководи партията повдига въпроса как се управлява партията.  Бяха взети редица решения в разрез с устава на партията. Въпросът е принципен как функционираме и как взимаме решения. Имали сме достатъчно поводи да кажем че не можем да продължаваме така. На последния пленум става ясно, че се сменя главният редактор на вестник „Дума”. Това, което можем да направим, в ситуацията да поискаме да влезе точка в дневния ред, но по-късно се каза, че не и е мястото на тази точка на пленум, а на Национален съвет”, разказа Пиринска за писмото с подписите на 50 социалисти, възнегодували срещу смяната на главния редактор на вестник „Дума”. „Трудно Нинова може да произнася неща, с които всички да сме съгласни. Принципно държавата не може да бъде управлявана по начина, по който се управлява в момента. Въпросът е как функционира партията и там ние да си правим изводите”, каза още Пиринска и добави, че според нея   не би била ефективен министър председател, както и не е ефективен лидер на БСП. \"Опитваме са да направим БСП алтернатива на сегашното управление, което е една безскрупулна преса, в която се заблуждаваме, че живеем добре. Приели сме, че не може да бъде добре\", заяви тя. Президентът Румен Радев показва уравновесено поведение на фона на близкото минало, но откровено бих казала, че го свързвам с БСП, каза още Пиринска. Държавата се нуждае спешно от България. Въпросът е каква промяна. БСП има хора с идейна чистота и свобода на сърцето, устрем в бъдещето и прогреса. Социализъм значи свобода, ние в момента не сме свободни, заключи Пиринска.", "date": "2018.10.29", "title": "Ана Пиринска: Корнелия Нинова не би била ефективен премиер, не е и ефективен лидер на БСП"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388966-%D1%80%D0%B0%D0%B9%D0%BD%D0%B0-%D0%B2-%D1%81%D1%82%D1%80%D0%B0%D1%81%D1%82%D0%BD%D0%B8-%D1%81%D1%86%D0%B5%D0%BD%D0%B8-%D1%81-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%B8-%D0%B2%D0%B8%D0%B4%D0%B5%D0%BE", "text": "Попфолк певицата Райна вкара гаджето си в последния си клип „Една на милион“, написа HotArena. \r\n Във видеото двамата демонстрират с  под водата, прегръщайки се. Меломаните побързаха да поздравят Райна за доброто парче, наивно вмъквайки и комплименти за ММА боеца Валери Тюлеков. \r\n   \r\n   Двамата са заедно от няколко месеца, но очевидно по-залитнала от двамата е именно фолкфурията, която пазеше до този момент имената на мъжете си в абсолютна тайна. Единственият любовник, с когото Райна е запечатала любовта си е колегата й Константин. \r\n      ", "date": "2018.10.29", "title": "Райна в страстни сцени с гаджето си (видео)"}
{"url": "http://www.classa.bg/%D1%81%D0%B2%D1%8F%D1%82/item/388967-%D1%80%D0%B5%D0%BF%D0%BE%D1%80%D1%82%D0%B5%D1%80%D0%BA%D0%B0-%D0%BD%D0%B0-%D0%B2%D0%B2%D1%81-%D1%81%D0%B5-%D0%BE%D0%B1%D0%B8%D0%B4%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D0%BA%D0%BE%D0%BC%D0%BF%D0%BB%D0%B8%D0%BC%D0%B5%D0%BD%D1%82,-%D1%87%D0%B5-%D0%B5-%D0%BA%D1%80%D0%B0%D1%81%D0%B8%D0%B2%D0%B0-%D1%81%D0%BD%D0%B8%D0%BC%D0%BA%D0%B8", "text": "Телевизионната водеща от BBC Стеф Макгъвърн споделя, че приема като \"отвратитетелен\" комплимент на американския президент Доналд Тръмп.      Журналистката го интервюира през 2012 г., когато той още не беше станал президент на САЩ.      \"Вие сте толкова красива.      Смятам да изляза, за да направя така, че да изглеждам по-добре, защото ако продължим интервюто, всички ще гледат само вас, а мен няма да ме слушат\", казал Тръмп на Стеф Макгъвърн.      Водещата смята, че този коментар е опит да се прекъсне мисълта й и го нарече \"отвратителен\", пише The Daily Telegraph.  ", "date": "2018.10.29", "title": "Репортерка на ВВС се обиди на Тръмп за комплимент, че е красива (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388968-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%BD%D0%B0-%D1%86%D0%B8%D0%B3%D0%B0%D1%80%D0%B8-%D0%B8-%D0%B0%D0%BB%D0%BA%D0%BE%D1%85%D0%BE%D0%BB", "text": "Затвор за производство и търговия на нелегални цигари и алкохол. Промените в Наказателния кодекс бяха гласувани от депутатите на първо четене и предвиждат от 1 до 10 години лишаване от свобода. Промените криминализират нелегалното производство на алкохол и цигари. Въпреки че се отнасят за големите производители, обикновеният човек също се притеснява дали няма да се окаже, че едно невинно продаване на бутилка домашна ракия ще бъде престъпление.       Никола Бенджов е на 79 години и вари ракия всяка година. Казва, че е по-евтино, а и винаги знае какво има вътре, разказва той по Нова телевизия. Той често подарява от спиртната напитка на свои близки, но понякога и продава.  , категоричен е Бенджов. Председателят на правната комисия в Народното събрание Данаил Кирилов беше категоричен, че малките производители могат да бъдат спокойни, защото те са извън обхвата на този закон. Промените бяха инициирани по настояване на прокуратурата след акциите срещу нелегалното производство на алкохол и цигари от последните месеци. \"Целта беше да се обхванат всички случаи на подготовка и действия, които водят до създаването на акцизна стока\", заяви Кирилов.", "date": "2018.10.29", "title": "Затвор за нелегална търговия на цигари и алкохол"}
{"url": "http://www.classa.bg/%D1%81%D0%B2%D1%8F%D1%82/item/388972-%D1%80%D0%B0%D0%B7%D0%B1%D1%80%D0%B0-%D1%81%D0%B5-%D0%BA%D0%B0%D0%BA-%D0%B2-%D0%BD%D0%B0%D1%82%D0%BE-%D1%81%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D1%81%D1%86%D0%B5%D0%BD%D0%B0%D1%80%D0%B8%D1%8F-%D1%81-%D1%80%D1%83%D1%81%D0%BA%D0%BE%D1%82%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BF%D0%BE-%D0%B5%D0%B2%D1%80%D0%BE%D0%BF%D0%B0", "text": " протичат невиждани по мащаб за последните десетилетия учения на НАТО. И макар в тях да се отбелязва използването на цяла редица нововъведения, например специалната „северна униформа” – всъщност сценарият на ученията предвижда отговор на нахлуване на Русия. Как според НАТО Русия организира това нахлуване? В нощта на 25 октомври в Норвегия започнаха най-големите за последните години учения на страните от НАТО и присъединилите се към тях Швеция и Финландия „Единен тризъбец-18”. За НАТО тези учения носят принципен характер, защото трябва да отработят не само тактическите знания в условията на северен климат, но и да изяснят като цяло степента на боеспособността на европейската армия в сухопътни и комбинирани бойни действия. Нали досега никой не може да каже със сигурност в какво състояние се намират сухопътните войски на НАТО в Европа при използване в големи войскови операции против потенциално равен противник. И тук могат да се появят проблеми.     По сценария, в който Русия или друга страна демонстративно не се споменават, северната и централната част на Норвегия от Финмарк и Трьонделаг до Нарвик се окупират от някакви зли сили (групировка „Северн). Закрепили се там, те преминават в настъпление към южните части на Норвегия, към столицата Осло, но силите на Алианса от групировка „Юг” ги спират и започват операция по освобождението на страната. На думи цел на учението е „възстановяването на суверенитета на Норвегия” след нападението срещу нея на някаква агресивна „регионална държава”. А „регионална държава” тук може да бъде единствено Русия. Така нас ни нарече президента Обама.     По поразителен начин този сценарий практически детайлно копира разработките и плановете от късносъветския период за конвенционалната част (без използване на ядрено оръжие) на конфликт в Европа. Тогава се предполага, че съветската армия с морски десант ще се стовари в Северна Норвегия. Получила подобно преимущество, съветските (руските) бомбардировачи могат да контролират Северно Море и дори Централния Атлантик, блокирайки морските конвои от САЩ и Канада с ракети с висок обхват. Предполага се, че като бонус СССР ще завземе и Исландия. Не цялата, тя цялата е нужна само на тюлените, а военновъздушната база Кефлавик. След това целият план на НАТО по прехвърлянето на войски от Северна Америка в Европа отива по дяволите, а СССР (Русия) може да настъпи към наземно настъпление към Германия с излизане след седмица на френската граница. И ако по-нататък има съпротива, то ще разположи две армии (едната на север, при Бенелюкс, а втората на юг през Франция) и след месец ще приключи цялата тази история на Пиренеите. Така накратко е на хартия, макар всичко това да е снабдено с много живописни детайли и подробности. На настоящите учения, колкото и да е странно, групировката по нахлуването се оглавява от американската морска пехота. 24-ти отделен експедиционен батальон на Корпуса на морската пехота на САЩ се е стоварил в Трьонделаг с големия авионосещ десантен кораб „Иводжима” с поддръжката на самолетоносача „Хари Труман”. Това е първият случай за последните 30 години, когато американски ударен самолетоносач се е приближил на такова разстояние до руските брегове в арктически води. „Труман” и „Иводжима” изобщо са извършили изключителен преход за американския флот. Те са вдигнати на ширина над полярния кръг, което американският флот не си е позволявал дори и в най-тежките периоди на Студената война. Американските моряци нямат опит при плаването на високи ширини и студени води, там съдбата никога не ги е отвеждала. Появиха се данни, че за първи път в историята морските пехотинци ще се преоблекат в нова „северна униформа”. По-рано подобно снаряжение в Корпуса на морската пехота просто няма. Наистина, съдейки по първите клипове, униформата е доста съмнителна и изчислена според що-годе умерения норвежки климат. Въпреки това военната преса е изпъстрена с разсъждения, че след няколко десетилетия постоянно пребиваване в Близкия изток и в Афганистан войската на НАТО за първи път се премества в чужда ѝ климатична зона. Американската „армия за нахлуване” наброява 14 хил. души. В състава на групировка „Север” също така влизат части от армиите на Канада, Холандия, Франция и Италия, както и малки групи от 29-те страни членки. Най-големият контингент е този на „страната-домакин” на ученията – Норвегия. Отбраняващи се, а след това контраатакуващи от юг са германците и англичаните, което е близо до действителността. Германският контингент в Осло и в покрайнините му наброява 10 хил. военнослужещи, а общо в ученията ще участват 50 хил. военнослужещи от НАТО и 10 хил. единици бойна техника, сред които 150 самолета и 65 кораба. Ученията ще бъдат ръководени от палубата на самолетоносача „Хари Труман” от командващия ВМС на САЩ в Европа и Африка адмирал Джеймс Фого. Адмиралът вече заяви, че „Норвегия е изключително забележително място за такъв род учения”. Пътем той посети Исландия, където участва в мемориални мероприятия, а освен това потвърди амбициите на острова, който използва своето стратегическо географско положение, за да повиши своята значимост в рамките на НАТО. Исландия няма собствена армия, само няколко катера брегова охрана (220 моряци), които зорко следят дали шотландските рибари не крадат треска. Летище „Келавик” отговаря за GIUK – двата морски прохода от Северния към Централния Атлантик между Гренландия, Исландия и Шотландските острови. Там са положени подводен кабел и сложна система за оповестяване за приближаване на руски подводници, също останала наследство от 70-те и 80-те години и отдавна деактивирана. Участието на Швеция и Финландия е условно-символично. Финландците основно ще пушат лула за компания, а шведите малко ще попатрулират в Балтийско море край Хелсингьор и знаменития мост в Дания, все едно блокират изхода от Балтийско към Северно море. На очи се набива, че американските морски пехотинци ще участват не в отбранителната, а в настъпателната фаза на ученията. Тоест от една страна ученията трябва да „възстановят суверенитета на Норвегия”, но най-страшната съставка на контингента ще отработва именно десантната операция. Това е леко странно. НАТО от много дълго време не са провеждали подобни учения, още повече в северните региони. Последните подобни се провеждат през есента на 205 г. на южния фланг – на територията на Италия, Испания и Португалия, но въпреки обявените 35 хил. участници, те носеха основно щабен и „симулативен” характер. НАТО извънредно се увлича от всякакви „хибридни” технологични войни, компютърни и космически програми и загуби уменията си за „обичайни” войскови или комбинирани (наземни и морски) операции. Също така опасения у НАТО създава и частичната загуба на боеспособност на европейските армии заради чисто психологичните обстоятелства – изкореняването на патриотизма и бойния дух на фона на политиката на толерантност, общата изнеженост, падението на престижа на войнската служба като цяло и масовото съкращаване на армията. Всичко това поставя под съмнение боеспособността на ключовите елементи на европейската стратегия, например на Бундесвера, превърнал се в пародия на самия себе си. Пренатоварването на системата на управление и координация парализира цялата структура на НАТО при взаимодействието на близо 30 държави. Освен това анализаторите в един глас твърдят за необходимостта да се възроди единната структура на НАТО в Европа именно въз основата на обичайните въоръжения. Киберпространството и космосът са нещо прекрасно, но земята се контролира от войници с танкове, а морето от кораби и войници. При това в Брюксел не успяха да измислят нов реалистичен сценарий за ученията и практически възпроизведоха механизъм с 40-годишна давност. Европейските армии ще трябва да проведат цяла серия скъпоструващи маневри, ако не смятаме „Единен Тризъбец 19, за да възстановят боеспособността си. Германия сама ще изразходва сега за тези учения близо 90 милиона евро, което съвсем не ѝ харесва. В самата Норвегия изобщо няма провинции, на които може безболезнено да се провеждат маневрите. По-просто казано – на северния фланг на НАТО няма полигони, собственост на армията или поне на короната. Настоящите маневри ще се провеждат на частната собственост на норвежките фермери и рибари, които поставят пред американските морски пехотинци колективни сметки за загубени изгоди и за потрошените пътища и съоръжения.  В Трьондалаг още на стадий разгръщане колоната американски морски пехотинци устрои масова пътна катастрофа. Няколко камиона се сблъскаха помежду си, един падна в канавката, четирима морски пехотинци пострадаха. Политическата и информационна съставна на ученията на този фон отива на втори план. Генералният секретар на Алианса Йенс Столтенберг дежурно говори за „откритостта” на ученията. На тях са поканени наблюдатели от Русия и Беларус – по двама от страна. Едва ли това е толкова важно, че сериозно да се разглежда степента на откритост. Къде-къде по-важно е да се определи степента на готовност и подготовка на американците за операции с традиционни средства за водене на войни. Ако десантните катери не започнат масово да се преобръщат, а танковете да падат в дерета и фиорди, то това вече ще се смята за голям успех. Не е нужно да се говори за каквито и да е изменения в стратегическите планове на Алианса или в тактическите схеми за водене на действия. Те, разбира се, не стоят на едно място, но ще са нужни няколко години интензивна подготовка и учения, за да може на новата основа да възникне някаква нова стратегия на сухопътните сили на НАТО. Дори и на отделно взетия северен фланг.   Превод: В.Сергеев", "date": "2018.10.29", "title": "Разбра се как в НАТО си представят сценария с руското нападение по Европа"}
{"url": "http://www.classa.bg/%D1%81%D0%B2%D1%8F%D1%82/item/388969-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%82%D0%B5-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%82-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B2%D0%B0-%D0%BE%D0%B1%D0%BB%D0%B0%D0%BA%D0%B0-%D0%BF%D1%80%D0%B0%D1%85,-%D0%BE%D0%B1%D0%B8%D0%BA%D0%B0%D0%BB%D1%8F%D1%89%D0%B8-%D0%BE%D0%BA%D0%BE%D0%BB%D0%BE-%D0%B7%D0%B5%D0%BC%D1%8F%D1%82%D0%B0", "text": "Екип от унгарски астрономи и физици успя да потвърди съществуването на два неуловими прашни облака, само на 400 000 километра от Земята, които орбитират около нашата планета.   Облаците са открити между Земята и Луната преди около половин век от полския астроном Казимеж Кордилевски, но поради ниската си плътност и слаба яркост са изключително трудни за наблюдаване, така че фактът на тяхното съществуване е бил подлаган на съмнение от някои учени.   Въпреки това, сега, благодарение на новите наблюдения, чиито резултати са публикувани в списание Месечни известия на Кралското астрономическо дружество, изследователите могат не само да изучават този феномен, но също така и да определят дали космическият прах би могъл да застраши бъдещите космически мисии. Изследователите са направили компютърна симулация, за да определят характеристиките на облаците и как те се формират. Учените са изградили модел, който включва системата Земя-Луна-Слънце и праховите частици и са наблюдавали как ще се развие за 3650 дни. Освен това, астрономите се опитали да определят как биха се наблюдавали облаците при използване на поляризиращи филтри, за изолиране на лъчите естествена светлина, с определена ориентация на електрическия вектор.   Въз основа на тези данни, учените наблюдавали системата, която има пет точки, където гравитационните сили поддържат стабилността на относителното положение на обектите. Това е извършено в частната обсерватория Слиз-Балог в Унгария. Резултатите са установили, че възможното местоположение на облака Кордилевски е в точка L5.   Изображенията на астрономите показват поляризираната светлина, отразена от прахта. Освен това данните от новите наблюдения съвпадат с предишните резултати, направени преди шест десетилетия. Учените също са успели да премахнат оптичните и други шумове, потвърждавайки съществуването на облаците.", "date": "2018.10.29", "title": "Астрономите потвърждават съществуването на два облака прах, обикалящи около Земята"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388962-%D1%86%D0%B2%D0%B5%D1%82%D0%BE%D0%B2%D0%B5%D1%82%D0%B5-%D0%B8-%D1%81%D0%B8%D0%BC%D0%B2%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B8%D0%BC-%D0%B7%D0%BD%D0%B0%D1%87%D0%B5%D0%BD%D0%B8%D1%8F", "text": "Цветовете са носители на голяма символична сила дори повече, отколкото можем да си представим. Дори и днес в различни точки на съвременния свят хората знаят, че булката трябва да носи бяло и че човек може да позеленее от завист. Защо обаче са се появили тези символични значения?      Червено - страст   Червеният цвят има поредица от символики, включително живот, здраве, сила, война, кураж, гняв, любов и религиозна отдаденост. Общият знаменател е, че всички тези неща изискват страст, а силата на живота, която подхранва страснта - кръвта - е червена. Когато хората се разгневят, лицата им почервеняват. Когато са щастливи и здрави, бузите им също имат червен цвят, докато когато са болни или на смъртно легло, страните им са бледи. Когато мъжете се сражават, се пролива кръв. При всички случаи червената кръв се проявява като връзка със страстта. В някои култури червеното е толкова популярно, че червените на цвят предмети носят сила само поради това - например в древен Рим и Китай децата са носели червени кърпи против уруки и болести, а червените скъпоценни камъни се считат за предотвратяващи болести.  Бяло - чистота  При много култури бялото символизира чистота и невинност, а белите дрехи се носят, за да се пресъздаде духовна и сексуална чистота. Бялото се свързва с чистота, защото дори и най-малката капка боя или мръсотия може да унищожи цвета.  Черно - мистерия и смърт  За много древни общества черното е \"цветът на мистериозното, на тайнствените пътища и мъдростта на Господ\", пише в книгата си \"Символизмът на цветовете\" историчката Елън Конрой. Това е така, защото нощта, както и мрака - липсата на светлина - превъзхождат човешкото разбиране по същия начин по който мъдростта на Бог превъзхожда разбиранията на хората.А едва ли има по-голяма мистерия от смъртта. Древните култури не разбирали физическия акт на смъртта и за това черният цвят я символизирало. Правели се паралели между смъртта и съня, който се случва на тъмно и при който очите също са затворени и блокират светлината.    Лилаво - царственост   Най-често лилавият цвят се асоциира с царственост, знатен произход и кралски особи. В някои европейски държави още от древен Рим та до царуването на кралица Елизабет в Англия със закон било забранено хората да носят лилави дрехи, освен ако не са близки до трона. Предполага се, че елитарният статус на лилавото е свързано с начините на първоначалното производство на такива дрехи. Боята била рядка и струвала скъпо. Първите лилави бои се появили в древния финикийски град Тир на територията на модерен Ливан. По онова време само богатите фамилии от Рим, Египет и Персия можели да си купят такива бои и цветът започнал да се асоциира с тях.  Синьо - истина и тъга   Според Конрой основната асоциация на цвета синьо е с истината. Това вероятно е така, защото такъв е цветът на спокойното и безоблачно небе и защото спокойното отражение води до истината. Тъгата пък идва от древна Гърция, където Зевс създавал проливни дъждове, когато бил тъжен. Асоциацията е със сълзите и дъжда, тъй като водата типично се пресъздава като синя.    Зелено - природа и мъдрост   Поради очевидната причина, свързана със заобикалящата ни среда, зеленото представлява природата, а в малко по-абстрактен аспект и мъдростта. Според Конрой египтяните вярвали в бог на име Тот, който водел душите на мъртвите до \"зелените хълмове на вечния живот и безкрайната мъдрост\". По-късно римляните приели образа на Тот за техния бог Меркурий, на свой ред на него била базирана едноименната планета. Така астрономите приели, че зеленото е цветът на планетата Меркурий, която е планетата на мъдростта и съзнанието. Но зеленото се счита и за цвят на завистта, която е противоположна на мъдростта и спокойствието. \"Завистта е плътско чувство, което се ражда от егоистичните желания на човека, докато небесната мъдрост иска да дава, а не да получава\", обяснява Елън Конрой.", "date": "2018.10.29", "title": "Цветовете и символичните им значения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388963-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D1%8E%D0%B4%D0%B6%D0%B5%D1%82-2019-%D0%B3-%D0%B5-%D0%BD%D0%B0%D0%B9-%D0%B0%D0%BC%D0%B1%D0%B8%D1%86%D0%B8%D0%BE%D0%B7%D0%BD%D0%B8%D1%8F%D1%82-%D0%B7%D0%B0-%D0%BF%D1%80%D0%B5%D1%85%D0%BE%D0%B4%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B5-%D0%B5-%D0%B1%D0%B8%D0%BB%D0%B0-%D0%B2-%D0%BF%D0%BE-%D0%B4%D0%BE%D0%B1%D1%80%D0%B0-%D0%BA%D0%BE%D0%BD%D0%B4%D0%B8%D1%86%D0%B8%D1%8F", "text": "Поехме ангажимент БВП да достигне 110 млрд. до края на мандата. Още за 2019 г. разчетите показват, че той възлиза на 116 млрд., а до края на мандата на 133 млрд., посочи премиерът Заседанието ни днес е, за да дебатираме бюджета за следващата година. Старали сме се да го направим така, че да отговаря на предизборните ни обещания и програмата ни с „Обединени патриоти“. Това е един от най-амбициозните бюджети, които са правени от началото на Прехода. Това каза премиерът Бойко Борисов в началото на извънредното правителствено заседание, на което се обсъждат проектобюджетите за следващата година, предаде репортер на Агенция „Фокус“. „Поехме ангажимент БВП да достигне 110 млрд. до края на мандата. Още за 2019 г. разчетите показват, че той възлиза на 116 млрд., а до края на мандата на 133 млрд.“, посочи той. „На политическите ни опоненти можете да им говорите само в цифри“, коментира премиерът. „Говореше се, че искаме да задължим следващите поколения, а то е точно обратното. Рекордно нисък е външният дълг. Третият най-нисък в ЕС“, обърна внимание Бойко Борисов и уточни, че в края на мандата външният дълг ще стане най-ниския в ЕС. „Както обещахме увеличаваме минималната работна заплата, тя ще бъде 560 лева, а през 2021 година-650 лева“, обясни премиерът. „Министър Кралев, как беше Кубрат снощи. Да го поздравиш специално“, коментира Бойко Борисов. Държавата никога не е била в по-добра кондиция от сега. Тези, които са срещу сегашното управление на практика са и срещу устойчивото развитие на икономиката и обществото в България, коментира Бойко Борисов пред министрите. „ Както казва Владислав Горанов: „когато цифрите говорят, и най-големите критици трябва да се съобразят с това“. Не че им казвам да запазят радиомълчание, а да говорят в цифри“, каза премиерът. Министър-председателят подчерта някои от социалните мерки, залегнали в държавните разчети за следващата година. „ За здравеопазване има половин млрд. повече, за образование - над половин млрд. повече. Помощите за отопление се увеличават с 50% заради нарастването на цените на горивата. За хората с увреждания има 150 млн. лева, което поехме като ангажимент. Благодарим на парламента за бързите действия и за приемането на закона за криминализиране на нелегалното производство на цигари“, изреди Борисов. Спря се и на темата отбрана и сигурност. „ Изпълняваме и ангажиментите си към НАТО, както и приетия Национален план за повишаване на разходите за отбрана до 2% от БВП до 2024 година. За 2019 година разходите по отбрана са 1,58 от БВП. Гарантирани са средства за трите проекта за модернизация, за самолети, кораби и бойна техника за Сухопътни войски. Това ще даде възможност да се повишат отбранителните способности на Въоръжените сили“, продължи Бойко Борисов. „ Истински се надявам най-сетне да се сложи ред и във ВВС. При огромния брой хеликоптери и самолети, които сме накупували през годините, на последното учение „Тракийски меч“ се наложи да използваме американските хеликоптери“, коментира премиерът.  „ В бюджета за следващата година има над половин милиард повече за общините, предимно за Северна България. Ръстът на изравнителната субсидия за Северозападна България е над 114%“, каза още премиерът Бойко Борисов. „Приоритетно има средства за развитие на уличната мрежа и общинските пътища“, изтъкна той. „Без да подменяме данъчната политика и благодарение на усилията на правителството има стабилен икономически растеж. Приходите в бюджета нарастват до над 4,5 млрд. лева“, заяви премиерът. Той уточни, че в бюджета са заложени 7 млн. лева има за деца сираци, както и 19 млн. повече за култура. „140 млн. лева сложихме и за свлачищата, защото при тези резки температурни амплитуди се оказва, че те непрекъснато се активизират“, каза още министър-председателят Борисов.    ", "date": "2018.10.29", "title": "Борисов: Бюджет'2019 г. е най-амбициозният за прехода! Държавата не е била в по-добра кондиция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388964-%D0%B4%D0%B0,-%D0%B8%D0%BC%D0%B0-%D0%BA%D0%BE%D0%BB%D0%B5%D0%BA%D1%82%D0%B8%D0%B2%D0%BD%D0%B0-%D0%B2%D0%B8%D0%BD%D0%B0-%E2%80%93-%D1%82%D1%8F-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Какво е да си правозащитник в България? Нямам себе си ни най-малко за такъв. Защото си признавам, че не успявам да защитя ефективно никого и нищо, колкото и да опитвам. И себе си дори не мога да защитя от агресията, бидейки превръщан в подсъдим от агресори, опитващи се да ми затворят устата. Привърши през септември (доколкото съм информиран неофициално) 4-та поредна проверка на съответните служби във връзка с анонимни заплахи с убийство срещу автора на тези редове. Главният подбудител по последния случай е установен и случаят е предаден на прокуратурата. Какво ли ще произтече (и) този път – пак ли ще ме информират от прокуратурата, че призивът да ми бъде рязана главата, фотографирана и публикувана във фейсбук е просто упражняване на свободното слово, както предишният път при подобна заплаха и при установяването на няколко лица, стоящи зад заплахите? Все пак “взимам думата” като носител две награди, присъдени от Българския хелзински комитет в категорията “Човек на годината” за правозащитна дейност. Ценното за мен в тях е, че и двете са по преценка на неизвестни за самия мен граждани, участвали в гласуването. Не журито – с риск да обидя достойните му членове – а именно мнозинството граждани ме направиха през 2009 г. най-много номинирания за наградата, а на следващата 2010 г. и Човек на годината. Зададеният в първото изречение на текста въпрос е риторичен в държава, в която МВР крие близо месец побой над чернокож от озверяла по очевидно расистки подбуди тълпа. И вместо държавата да се заеме със случая, след като вече е “разкрит”, с това се нагърбва БХК, охулван систематично, превърнат по руски образец в мишена на “праведен патриотичен” гняв. Кой да защити самия БХК от системната му демонизиране от страна на медии и политици? Поводът за тези риторични въпроси не е само изплувалият от полицейското затъмнение побой над тъмнокожия британец Леон Кофи, нападнат заради цвета на кожата си и пребит до безсъзнание от нашистки младежи под самия (гнусливо запушен спрямо вонята на неонацизъм) нос на МВР буквално пред официалния вход на министерството. Макар случаят да е толкова символичен в това отношение, че направо служи за емблема на прословутата, изпитана от хиляди български граждани “апатия” на българската полиция, която гледа да не си създава проблеми с някакви си “дребни” престъпници по “дребни” поводи, оставяйки впечатлението у всички, че по-скоро споделя мотивите на неразкритите по тази причина нарушители на закона. Замислете се защо Европейският парламент стана вчера на крака и аплодира задочното награждаване на затворения вече 4-та година в руски затвор по скалъпено обвинение украински режисьор Олег Сенцов. Наистина ли някой вярва, че стотици европейски депутати с най-различни политически възгледи са се наговорили да присъдят точно на този човек наградата “Андрей Сахаров” просто за да уязвят Кремъл и лично Путин? Който смята така, трябва да знае, че наградата се присъжда системно на борци и срещу диктаторски режими от много години насам и Русия не беше абонирана досега за този позорен етикет. Но си го изпроси. Жертвите на руския режим отдавна са се сдобили със съмнителната световна слава да бъдат разпознаваеми по цялото земно кълбо. Образите на измъчения от полония Литвиненко или на избегналия като по чудо смъртта от новичока Скрипал не стават за “светци”. Били са агенти в Русия и това ги прави трудни за “канонизиране”. Но Политковская, Немцов, Магнитски наистина са се превърнали в мъченици, на които самите руснаци би трябвало да палят свещ, защото измиват мръсотията от лицето на матушката, смятана и преди (т.нар. революция), и сега за “тюрма на народите”. От българския народ, обаче, благодарение на русофилската пропаганда и държавното покровителство над това отровителство, се изисква да почитат св. Путин, а не някакъв си Немцов, разстрелян направо ритуално пред прозорците на руския президент в Москва. Във Вашингтон прекръстиха цял булевард на името на Немцов. И то не какъв да е, а онзи, на който се намира руското посолство. У нас руското посолство се намира в столицата ни на булевард, който носи името на най-щедро подкупвания от Русия български политик Драган Цанков, за когото архивните документи говорят с доказателства за продажната му спрямо България и в полза на руския имперски интерес дейност. И понеже това ни е “малко”, вътрешният министър Младен Маринов вече обещава да бъдат задържани и разпитвани от полицията български граждани от “рискова” група, дори само защото се заглеждат по съветската светиня, осветявана нощно време като най-висш по своето значение топографски знак в центъра на София. И никой, освен “група граждани” от рисковата група на възмутените от стилизираното от камък и желязо съветско насилие над истината, стърчащо над главите ни, не се възмущава от този факт. Не само няма да я “стигнем Америка”, но както се вижда, все повече се отдалечаваме от нея и от демократичните общества, които са запазили при всичките перипетии на надигащия глава егоистичен национализъм сетивата си за добро и зло. Не по-малко интересно е в българския контекст да се отбележи, че наградата за Сенцов е предложена от Европейската народна партия, същата, в която така самохвално членува и нашата управляваща ГЕРБ, хипнотизирана от “очарованието” на Кремъл и лично от самодържеца в него Путин, пред когото собственикът на партията Борисов раболепничи, унижавайки България, извинявайки му се очи в очи, че не се стараем достатъчно, за да му се харесаме. В страни, в които на правозащитната дейност се гледа с презрение не само от тълпата и подмазващите й се медии, но и от призваните да осъществяват върховенството на закона институции, не очаквайте тържество на справедливостта. Нали всички с оплакват от липса на такава и открояват отсъствието й като главен обществен проблем? Въпросът е наистина фундаментален. Той показва фундаментално неразбиране на причинно-следствената връзка. Защото констатацията за липсата на справедливост е вярна, но причината е в нас. Или във вас, които прочетохте този текст с традиционното за вас презрение.   От ", "date": "2018.10.29", "title": "Да, има колективна вина – тя обяснява липсата на справедливост в България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388961-%D0%BA%D1%80%D0%B0%D1%81%D0%B8%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%B4%D1%8A%D1%80%D0%B6%D0%B8-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8%D1%8F-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80,-%D0%BA%D0%BE%D0%B9%D1%82%D0%BE-%D1%81%D1%82%D1%80%D0%BE%D0%B8-%E2%80%9E%D1%82%D0%B8%D1%82%D0%B0%D0%BD%D0%B8%D0%BA-ii%E2%80%9D", "text": "Австралийският милиардер Клайв Палмър, който е женен за българка, оповести, че през 2022 г. ще пусне на вода точно копие на лайнера „Титаник\". Компанията на 64-годишния Палмър „Блу стар лайн\" работи по проекта на стойност 700 млн. долара още от 2012 година, съобщава „Телеграф\". Палмър, чието състояние се оценява на над 2 млрд. долара, е забогатял от минно дело.      Той също така се занимава с туризъм и построи курорт и развлекателен парк на тема динозаври, наречен „Палмързаурус\", на източното крайбрежие на Австралия.      Магнатът се впусна и в политиката като вече бе един мандат депутат. Сега той отново води предизборна кампания с новосъздадената си Обединена австралийска партия. Палмър е женен за българката Анна Топалов, която е 20 години по-млада от него. Историята на отношенията им напомня латиноамерикански сериал. През 1993 година красивата 18-годишна българка отишла в Австралия, за да се омъжи за нашия сънародник Андрю Топалов – стар приятел на Палмър. Тъй като родителите на Анна нямали възможност да отидат на сватбата, самият Клайв я завел до олтара. За нещастие, през 2006 година и Андрю и съпругата на магната Сюзън Палмър умират от рак. Овдовялата Анна започва да се грижи за двете големи деца на Клайв и постепенно става част от семейството му. Двамата се оженват през 2007 година, а на следващата година се появява на бял свят малката Мери. Малко по-късно им се родила още една щерка на име Люси.  ", "date": "2018.10.29", "title": "Красива българка държи сърцето на австралийския милиардер, който строи „Титаник II”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388954-%D0%B7%D0%B0%D1%89%D0%BE-%D0%BD%D1%8F%D0%BA%D0%B0%D0%BA%D0%B2%D0%B8-%D0%BD%D0%B5%D1%8F%D1%81%D0%BD%D0%B8-%D0%BD%D0%BF%D0%BE-%D0%B8%D0%BC%D0%B0%D1%82-%D0%BF%D1%80%D0%B0%D0%B2%D0%BE-%D0%BD%D0%B0-%D1%80%D0%B0%D0%B7%D0%BF%D0%B8%D1%82-%D0%BD%D0%B0-%D0%B4%D0%B5%D1%86%D0%B0%D1%82%D0%B0,-%D0%B8-%D0%B4%D0%B0-%D0%B3%D0%B8-%D1%80%D0%B0%D0%B7%D0%BF%D0%B8%D1%82%D0%B2%D0%B0%D1%82-%D0%B7%D0%B0-%D0%BB%D0%B8%D1%87%D0%BD%D0%B8%D1%8F-%D0%B6%D0%B8%D0%B2%D0%BE%D1%82-%D0%B2%D1%8A%D1%82%D1%80%D0%B5-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%B0%D0%BB%D0%BE,-gdpr", "text": "Вестник “Капитал”   изследване, според което повечето родители в България са хомофоби. При това били “агресивни”, а не “иронични”, което според капиталци, е лошо. Според мен обаче, самото изследване е ЛОШО? С какво право някаква неправителствена организация ще разпитва децата? Какво право имат някакви хора с неясно финансиране и мотиви, да получават информация за личния живот в семейството? И какво право имат да пускат анкети на ДЕЦА, които все още не са узрели, и не могат да преценят какви права имат, вкл. правото да НЕ отговорят!     Децата силно се доверяват на манипулация, те са наивни, нямат житейски опит. Те правят ВСИЧКО, което им се каже. Това се използва от НПО-тата, които по този начин нахлуват в личното ни пространство! Какви са тези мътни субекти, които правят анкети на децата? Утре по някоя такава анкета, ще взимате ли децата на хората? Защото например родителите им не са съгласни с диктатурата на хомосексуализма и са против него? Въпросното изследване е направено от НПО, наречено  . Видно от сайта им, те имат десетки членове – неправителствени организации, повечето от които не са известни и имената им не говорят нищо. Но вътре виждаме и “Български Хелзинкски комитет – София” и “Отворено общество – Русе” например. След като те са се съгласили да са членове, следователно споделят общи възгледи. Т.е. Националната мрежа на децата е част от системата на неолиберална пропаганда на несвойствени за нас псевдо-ценности. И къде е държавата ни? Някакви хора разпитват децата, събират информация, задават въпроси от интимен (сексуалността е интимен въпрос) и вътрешно-семеен характер. Накрая излизат с генерални заключения, с които заклеймяват българското семейство. То е архаично, хомофобско, вредно… Следващата стъпка, след като семейството е вредно, е държавата да се намеси. Да защити децата от “зловредното влияние” на техните родители. Чиновници, подкрепяни от активисти на тези организации, да тръгват по домовете и да изземват децата, да ги настаняват в институции, или в “правилните приемни семейства”. Това вече се случва на Запад. Не си мислете, че измислям апокалиптична картина. Случва се. При нас – все още не. Засега. Допускам, че ако някой попита, част от родителите ще позволят да се правят анкети на децата им. Но силно ме съмнява тези родители, които симпатизират на посочените НПО, да се окажат хомофоби… Т.е. въпросните организации, след като са получили такъв резултат, очевидно са анкетирали деца от семейства, които са и против самите организации. Т.е. извършили да посегателство над личното им пространство, без да да имат съгласието им. В качеството си на европейски гражданин, защитен от GDPR (а и от други закони преди него), аз заявявам че не съм съгласен който и да било да провежда изследвания с непълнолетните ми деца. Заявявам и, че без изрично съгласие на всеки друг родител, всяко такова изследване е незаконно. И моля настоящата статия да се счита за сигнал до институциите, отговарящи за GDPR, за да вземат мерки спрямо нарушаващите го неправителствени организации.   Ало, Бойко, ало, Габриел! Нали приехме GDPR наскоро. Нали дори снимка на улицата е посегателство над личното пространство!", "date": "2018.10.29", "title": "Защо някакви неясни НПО имат право на разпит на децата, и да ги разпитват за личния живот вътре в семейството? Ало, GDPR?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388955-%D0%B4%D1%80%D1%83%D0%B3%D0%B0%D1%80%D0%B8%D1%82%D0%B5-%D0%B4%D0%BE%D0%B9%D0%B4%D0%BE%D1%85%D0%B0-%D0%BD%D0%BE-%D0%BA%D1%8A%D0%B4%D0%B5-%D1%81%D0%B0-%D1%85%D0%BE%D1%80%D0%B0%D1%82%D0%B0", "text": "Твърдото ядро на БСП живо се интересува от партийната програма „Визия за България”. Широката общественост, чиято подкрепа търси столетницата, остава безразлична . 24 октомври, надвечер. Кино „Освобождение” в столичния район „Сердика” очаква депутати от БСП за среща „с  хората от района”, както делово информира партийният пресцентър. В залата на киното се суетят неколцина човека от местната партийна организация. Току влиза някой и сяда, където му хареса. Жена с фотоапарат раздразнено са разпорежда присъстващите да се съберат на първите три реда: „Няма да снимам празна зала!” След малко дотичва развълнувана партийка и обявява: „Идват другари!” Друга обаче тревожно пита: „Кои другари идват? Къде са хората?” Основателен въпрос. Залата, предназначена за кино, театрални постановки и концерти, никак не е малка - поема 480 човека. Гостите обаче са едва 30-40. Общуват си свободно, обръщат се един към друг на малки имена - най-вероятно всичките са членове на местната структура на БСП. Това е твърдото ядро, което продължава да движи партията. „Хората от района” обаче, заради които е обявена срещата, никакви ги няма. Това забелязват и пристигналите „другари”, предизвикали вълнението - депутатите Жельо Бойчев и Христо Проданов, от които се очаква да представят партийната програма „Визия за България” и да я обсъдят с гражданите. „Не сме много, но не сме и малко”, ободряващо казва Бойчев на присъстващите. Често описват БСП като партия на старци и пенсионери. Но повечето гости на срещата са хора на средна възраст. Сигурно са били младежи, когато е започнала „голямата промяна”. Младите са съвсем малко, едва неколцина, седнали един до друг - вероятно приятели, дошли заедно на сбирката. Не се обаждат - оставят говоренето на възрастните, които и без това са нетърпеливи да се изкажат. Общуването обаче става трудно  - няма микрофони, съответно и високоговорителите в залата са безполезни. Хората едвам се чуват, макар и толкова малко и събрани на първите редове. Интересно какво щеше да стане, ако залата се беше понапълнила - щеше ли да разбере някой нещо от дискусията? Започват, както се очаква, депутатите. Не говорят много дълго (ала не са и съвсем кратки), защото, както поясняват, целта е да се проведе беседа, на която да се чуe мнението на хората и техните предложения какво да влезе във „Визия за България”. Проданов я описва като „идеологическа платформа, създадена на основата на програмата на БСП и конституцията на България”. А Бойчев гръмко я представя като „проект с отворен характер”, чиято цел е (ни повече, ни по-малко) „спасение на България” чрез „смяна на модела”. И двамата подчертават, че това изисква широка подкрепа от страна на българските граждани (които обаче в залата ги няма). Първи взема думата член на БСП, който изрично държи да се знае, че се изказва като гражданин. Започва с критика - още на 8 август пратили предложения на соцлидера Корнелия Нинова за икономическата част на програмата. „Нямаме отговор оттогава, няма дори едно благодаря”, казва човекът с горчивина. И си спомня, че навремето пратили свои бележки на „царя”, който не ги възприел, но поне им пратил обратно писмо „Ако не си уважаваме поне хората, те няма да са с нас”, напомня той на депутатите. „Много предложения обаче вероятно валят към тях и не могат да отговорят на всички”, коментира Проданов мълчанието на „Позитано” 20. Активистът откроява слабостта на основната икономическа постановка във визията - държавата да се върне в икономиката. „Живея във Велинград. Хората не вярват, че може да се промени нещо. Когато им предлагам решения и възможности - това са хора, които познавам лично, имам им доверие и те имат доверие на мен - те казват: няма да стане това. Хората, особено в провинцията, тотално са пренебрегнали ролята на държавата и не вярват, че тя може да им помогне”, разказва той. И препоръчва на партията „да влезне сред хората” и да намери начин да им обясни, че държавата може да вдигне доходите и да намали смъртността. „Ако не се решат тези два проблема, няма да спечелим изборите, нито да приведем в действие този документ”, обобщава човекът. А накрая иска да се вдигне „народът срещу корупцията” - защото „именно корупцията убива държавата”. Темата за круширалата държавност вълнува и други, които обаче я обвързват с неизживения катарзис на БСП „Хората казват - няма държава, не вярваме на държавата, държавата не прави нищо за нас - ние трябва да отговорим, че също имаме вина за този голям преходен период. Трябва да си кажем откровено, че ние също по някакъв начин, искахме или не искахме, участвахме в такъв тип управление, което също разрушаваше държавността и обезверяваше хората”, настоява един от присъстващите. Думите му (засягащи щекотливия въпрос за „вината, които се поемат само с мезета”) обаче увисват - не ги подемат нито другите гости, нито депутатите. В разговора непрестанно се повтаря едно и също - визията е написана много академично и не всички я разбират „Има някои неща, които наистина не могат да бъдат разбрани от нашите членове и симпатизанти. Като чуят за приоритизиране, нашите го приемат за пастьоризиране. Съвсем сериозно го казвам! Трябва да се преведе на малко по-нормален език”, настоява един от партийците, съпроводен от лек смях сред присъстващите. И дава за пример израза „висока добавена стойност”, който често се среща в документа. „Ама високата добавена стойност ощетява работника! Икономистът разбира за какво иде реч. Но на нормалния човек, който е наш потенциален гласоподавател, това му звучи по друг начин”, обяснява той. Хората искат да се говори по конкретни теми - например възстановяване на необлагаемия минимум върху минималната работна заплата, което засяга „работещите бедни”. „Трябва да се приключи с този омразен десятък върху минималната работна заплата. Няма да коментирам от кое правителство беше приет”, дипломатично отбягва един от симпатизантите факта, че плоският данък беше приет от кабинета „Станишев”, в който водеща роля играеше именно БСП. Друг препоръчва „нашите икономисти, ако е възможно, да пипнат надценките”, защото „не е добре черешите да ги купуват по 80 ст. в Кюстендил, а в София - по 4.50 лв.”. „ Концептуален е документът”, вдига рамене Жельо Бойчев  И обещава в навечерието на следващите избори да бъде разписан „като управленска програма - много по-конкретно и с времеви хоризонти”. Истинското вълнение обаче настъпва, когато става въпрос за ромите. Жена на средна възраст споделя, че нейни познати, млади българи от чужбина, се заканвали да гласуват за която и да е партия, стига да „обърне много сериозно внимание на въпроса с ромите - за техните права и за всичко, което им се позволява”. Това отпушва очевидно едва сдържано негодувание спрямо малцинствения етнос. „По цял ден стоят вкъщи, като дойде краят на месеца - отиват до банкомата, както аз си тегля заплатата - откъде накъде ?!”, възмущава се възрастен мъж. Друга жена уверява, че ако партията предложи конкретен подход за интеграция на ромските деца, така че да станат „достойни граждани”, ще спечели много нови гласоподаватели. Един от присъстващите пък прочита пасаж от визията, който обещава гарантирани места и задължително включване на ромчетата в детска градина или детски дневен център. „Уважаеми другари, това е визия на БСП, а не програма за работа с ромите. Такова изречение тук нямаме право да слагаме. Заради това изречение ще избягат от нас българите”, настоява говорещият. Христо Проданов предпазливо обяснява, че „въпросът е принципен” и не опира до етноси: „Държавата трябва да си влезе в ролята, да даде шанс на всеки да си развие таланта до определена възраст, а след това да го остави на пазара и на неговата предприемчивост”. Партийците живо се интересуват и как посланията на БСП ще стигнат до избирателите. „Помня, преди години раздавахме едни книги и после ги намирах в кофите за смет. Излезли от районния съвет и просто ги пуснали там. Трябва да намерим някакъв друг начин - може би да подходим целево към всяка една група: учени, учители, лекари”, разсъждава възрастен мъж. Той препоръчва и партията да излезе с някаква политика, с която да възвърне доверието към себе си. „Това е въпрос, по който години наред говорим, и нищо не правим. Ама, нямаме време вече, разберете. Старите поддръжници вече измират, а новите не й вярват Ето, от цял район от 50 хиляди души се събрахме толкова. Това е”, посочи човекът. Срещата приключва. Партийците остават доволни, че са говорили и са били изслушани. Липсата на конкретика обаче им горчи. „Тези срещи са хубави, но трябва да се разглежда един конкретен проблем. А не така - отгоре, отгоре, отгоре, и накрая - нищо”, обобщава някой цялата визия за България.      ", "date": "2018.10.29", "title": "Другарите дойдоха. Но къде са хората? *"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388956-%D0%B1%D1%83%D0%B4%D0%BD%D0%B8%D1%8F%D1%82-%D0%B4%D1%83%D1%85-%D0%BD%D0%B0-%D0%B5%D0%B4%D0%B8%D0%BD-%D0%B7%D0%B0%D1%81%D0%BF%D0%B0%D0%BB-%D0%BD%D0%B0%D1%80%D0%BE%D0%B4", "text": " на 1-ви ноември страната ни за пореден път се разтресе от бездушното отношение на високопоставен политик. Но той е само върхът на айсберга от лицемерие, арогантност, безскрупулност, агресия и ниска култура, пропила се в българското общество. Държавата на духа, тази със славното си минало, тази, в която твориха Наум, Климент Охридски, Константин Преславски, тази която роди Яворов, Дебелянов, Вазов, тази, която обрече на безсмъртие Ботев, Левски...     Дами и господа, държавата България, за която учим в учебниците по история и тази, за която четем в дебелите трудове на професори, вече я няма. Да, тя наистина е част от миналото ни, останала обект само на научно изследване. Държавата не е само икономически разтеж, широки магистрали, китайски или арабски инвестиции, военни самолети или похвални слова на еврокомисари, тя преди всичко се отъждествява с народа си, с неговата история, дух и култура. Територия, институции, дори хора имаме днес, но не и човеци, но не и личности! Задоволявайки собствените си нужди и борейки се всеки ден с живота, търсейки възможности за лично оцеляване, ние загубихме човешкия си образ. Отдавна държавата България се е преврънала в джунглата България, говореща на всякакви езици, но не и на родния си, чудейки се как българина да избяга от нея, сякаш е врящ котел, на технически грамотни, но културно бедни, на претенциозни палета, джавкащи срещу всичко и всички... След няколко дни е един от най-светлите празници за нашата страна. След няколко дни ще изречем на глас десетина имена на будители, но за съжаление от нашето дълбоко минало. И е твърде естествено. Защо ли? Защото за последните 50 години ние не можем да назовем една фамилия на човек, който да ни накара да се чувстваме истински горди, а само такива на престъпници и псевдополитици или уродливи културтрегери, възприемани от младите като „икони”. Спасение има, но този път не дебне отвсякъде. Отново перото и свещта ще спасят българина! Четете книги и се молете за България! Честит празник!", "date": "2018.10.29", "title": "Будният дух на един заспал народ"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/388957-%D0%BA%D0%BE%D0%B9%D1%82%D0%BE-%D0%BD%D0%B5-%D0%B5-%D0%B2%D0%B8%D0%B6%D0%B4%D0%B0%D0%BB-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D1%84%D0%B0%D1%80%D1%81,-%D0%B4%D0%B0-%D0%BF%D1%80%D0%B5%D0%B2%D0%BA%D0%BB%D1%8E%D1%87%D0%B8-%D0%BD%D0%B0-bit", "text": "Ако някой не е гледал телевизия BiT напоследък, заслужава си човек да хвърли един поглед. Тя е жива илюстрация за извращенията с българските медии. Повечето кабелни оператори продължават да я излъчват като някакъв фарс. Програмата няма новини от средата на лятото. Няма и нито едно ново предаване.  Въртят се стари записи от последните 3 години. Например два пъти на ден, сутрин и вечер, се излъчва предаването „Горещи срещи” с Венета Райкова. Същата, която има предаване и в Би Ти Ви. Грее от две телевизии едновременно. Предаването й по BiT са записи повече от година назад. Гостите й говорят за отминали неща. И тъй като сред гостите й някоя лечителка или диджей са заснети „по-задълбочено” в предаване от две части, тези части от февруари досега са повторени по още трийсетина пъти, да ги запаметят добре случайните зрители на Отделен въпрос е, че в друга страна присъствие на една и съща водеща в две телевизии едновременно щеше да се превърне в юридически проблем между тях. Тук е карай да върви… BiT вече е „наша”, приятелска телевизия (в смисъл на властта), никой не я закача за нищо. Попадаш на предаване „Стар бокс”, в което ти съобщават, че умряла жената на Франк Синатра. Тя умря преди година и половина. Или те осведомяват кои холивудски звезди присъствали на някаква благотворителна вечеря преди 2 години. Предаването „Стар бокс” се излъчва точно три пъти на ден. С новините си за звезди и светски събития отпреди години.     Колаж от Фейсбук по повод продажбата на телевизия BiT. Автор: Биляна Амбарева   Тази програма на BiT надлежно се публикува в справочните онлайн и др. издания с телевизионни програми. Повече от половин година по няколко пъти се въртят и подбрани 30-ина по-дълги интервюта с известни или по-малко известни личности.  Някоя актриса говори за постановка, която вече не се играе. Друг за предстоящо събитие, което вече се е състояло… И тези интервюта се повтарят до припадък, също и всеки ден по два пъти историческо предаване, здравно. И уроци по английски – единственото актуално нещо в ефира на BiT… Програмна трагикомедия. Когато през февруари братя Вълневи от Чикаго продадоха телевизията си BiT, като купувач се заяви Мирослав Янев, представен като независим продуцент, работил в Австрия и т. н. Не е първият купувач на медия в България, който очевидно Собственикът на телевизия BiT Мирослав Янев. Снимка: от видео   Е, сега може да се наслади човек на модерната телевизия на Мирослав Янев. И да си обясни за какво всъщност беше тази сделка – да запушат устата на бързо достигналата четвърто място по доверие телевизия, само заради всекидневните актуални коментарни предавания. За които първата грижа беше да ги спрат. СЕМ дори не помисля да се занимае с тази телевизия, поне да изрази отношение към този фарс с въртенето до припадък на едни и същи стари предавания.  Навремето СЕМ много пъргаво обяви, че отнема програмния лиценз на ТВ7, макар че в онзи момент ТВ7 се излъчваше кабелно и СЕМ нямаше правни основания да отнема лиценз. Ако някой не е наясно каква отврат е медийната среда в България, добре е да погледа BiT…", "date": "2018.10.29", "title": "Който не е виждал телевизионен фарс, да превключи на BiT"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388958-%D0%BF%D0%B0%D0%BF%D1%83%D0%B0%D1%81%D0%BA%D0%BE-%D0%BB%D1%8F%D1%82%D0%BE", "text": "Синоптиците си нямаха друга работа, ами взеха, че докараха отново зимата. От топло – в студено – тоя преход винаги изнервя. Е, като всеки преход… Сигурно затова като видяхме в „ТРУД”, че „Спортните масажисти ще учат да криптират файлове” решихме, че при нас изнервянето е взело застрашителни размери. Но, слава Богу – нерваците са били другаде – ставало въпрос за обсъждане на нова наредба на просветното министерство за нови изисквания към придобиването на квалификация. От въпросните масажисти „ще се изискват умения за промяна на настройките на защитната стена на антивирусната програма, както и знания как компютърни файлове да се защитават с криптиране или пароли”. Все пак, тяхната работа е песен в сравнение с тази, на готвачите – от тях се иска „да познават психологическите характеристики на гостите”, а освен това – и „ролята на държавата в пазарната икономика”… Ролята на държавата в пазарната икономика, разбира се, не може да се сравни с ролята на чесъна в шкембе-чорбата, но сигурно е също толкова значима. Поне според министерството на просвещението. Изнервянето ходи и по високите етажи на властта – преди да изрече знаменитата си тирада срещу кресливите жени, вицето Симеонов, цитиран от „СТАНДАРТ”, отправя справедливи забележки към германската полиция – че се били туткали преди да арестуват русенския убиец – „Големите им притеснения за влизането в този четириетажен блок бяха, че бил населен с папуаси, това разбирайте от всякакви етноси хора, които са така опасни от тяхна гледна точка”. Затова полицаите били изчаквали, та да се съберат повечко. Германската полиция и папуасите май не се обидиха, нито г-жа Манолова, омбудсман на републиката, на която при поредното обсъждане на закона за хората с увреждания г-н вицепремиерът бил благодарил, че не е дошла на поредното заседание с черна фланелка и „не довлякохте някакъв скелет да го тропосате там до вас да стои”… Да приемем, че скелетът е изваден от контекста – на вицето непрекъснато му вадят контекста от думите и обратно – напъхват ги в чужд контекст. Жертва е той – жертва на политически интриги и внезапното застудяване! Срещу нервно напрежение докторите препоръчват здравословен и разумен начин на живот. Какво по-разумно от това – една-две бирички след работа! Още повече, че според данни на „МОНИТОР” „Бирата се оказа благо за черния дроб”! Университетски учени доказали изключително благотворното влияние на съдържащия се в бирата кнастохумол върху дробчетата – предотвратявал затлъстяването, намалявал пораженията от неправилното хранене, другите напитки и изнервянето… Хвала на такива учени! Единствената ни забележка е към последното им заключение – че „положителното въздействие на описаните съединения се проявява само ако бирата е безалкохолна”.  Сещаме се за стария виц за безалкохолната бира и надуваемата жена и обръщаме на розовата страница на мониторното издание, за да научим, че „Планиране на задачите е тайната за хубавия секс”. Тъй като не вярваме на очите си, слагаме очилата, за да видим препоръката „Направете списък преди да се метнете в леглото”! Потресени от тия нововъведения се задълбочаваме в четивото, за да разберем, че преди скока между чаршафите трябва всички задачи за другия ден да си ги изпишем на листче – хем, за да не ги забравим, хем в най-неподходящия момент „в главата да не изникне мисълта за утрешното представление на детето, вноската по кредита или минаването на преглед на колата”… Като е записано на листче – вече няма да ви тормози нищо друго, освен мисълта къде сте оставили проклетия списък и дали ще го намерите на сутринта… Но – това не бива да ви изнервя, синоптиците се коригираха и ни обещаха още една седмица папуаско… Извинете – циганско лято.  ", "date": "2018.10.29", "title": "Папуаско лято"}
{"url": "http://www.classa.bg/%D1%81%D0%B2%D1%8F%D1%82/item/388959-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B2%D0%B0%D1%82%D0%B8%D0%BA%D0%B0%D0%BD%D0%B0-secrets-of-the-vatican", "text": "\r\n \r\n   \r\n   Намиращ се в сърцето на Вашингтон върху 10 квадратни мили земя, се намира Окръг Колумбия. Този щат развява свое собствено знаме и има собствена конституция. Въпреки, че географски са разделени – структурите на Ватикана, Лондонското сити и Окръг Колумбия, флагът на Окръг Колумбия има 3 червени звезди, всяка една за 3-те града на “Империята“ – (Ватикана-Лондонското сити – Окръг Колумбия). Чрез тези скрити структури Светът е контролиран: икономически от Лондон, военно от окръг Колумбия и “духовно“ от Ватикана. Ако направите задълбочено проучване, ще се ШОКИРАТЕ да разберете, че Между другото, както   . . .   Чрез скрити структури светът е контролиран икономически от Лондонското сити, военно – от Окръг Колумбия, духовно – от Ватикана. Нищо значимо не се е случвало  и не се случва на планетата без благословията на Тайното правителство. Нови правителства, преврати, революции, локални бунтове, епидемии, терористични актове. . . \r\n Той има власт върху два от общо 6.5 милиарда население. Притежава богатство, колкото никоя друга страна и има бизнес връзки с фамилия Ротшилд в Британия, САЩ и Франция, с гигантските корпорации Shellq General Elektrik и др. Златото на Ватикана , равняващо се на милиарди, се съхранява в Банка Ротшилд в Англия и във Федералния резерв на САЩ. Видимият управител на тази богата империя е папата. Той е един от най-богатите хора на планетата. Докато 2/3 от хората на света изкарват по-малко от 2 долара на ден, а 1/5 умира от глад, ватиканът трупа несметни богатства от лихвите на стоковия пазар и в същото време проповядва милосърдие. Католическата църква притежава повече богатство, от която и да е банка, корпорация, тръст или правителство. Ватиканът държи не само богатството, но и знанието за истинската природа на нещата, и така контролира невежите маси. Многократно инициира кръстоносни походи срещу мюсюлманския свят и срещу обявените от нея за еретически, реформаторски движения в Европа. Инквизицията, създадена да държи в послушание света, няма аналогия по жестокост в човешката история. И всичко в името на Бог! Кой Бог?… Чий Бог!. . . \r\n Намира се в центъра на Лондон. Както и Ватикана, Лондонското сити е също частно притежавана и ръководена структура. То се превръща в независим щат през 1694 г., когато крал Уилям ІІІ Оранж отдава контрола на Англия и нейното богатство на банкерите. През 1812 г. Нейтън Ротшилд с измама отнема контрола над Английската банка и разрушава пазара. Същият подход е използван при изкуствено създадената Голяма депресия в Америка, и днес – при настоящата Световна икономическа криза. Всичко това им осигурява ВЛАСТ. Днес Лондонското сити е мощна финансова структура с най-скъпата квадратна миля на Земята. То включва частно притежаваната Ротшилдова английска банка, стоковия обмен, всички британски банки и клонове на повече от 400 чужди банки, както и над 100 щатски. Лондонското сити има своя полиция, съдилища, знаме и закони. То не е част от Лондон и Англия. Както и Ватикана и окръг Колумбия, то не плаща данъци на никого. В Лондонското сити се печата цялата преса, заливаща улиците на света, там е домът на британските свободни масони и основната част на Световния Паричен Картел, познат като Кралската власт. Кралската власт не е британското кралско семейство или монархия, а частно притежаваният корпоративен щат – Лондонско сити. То има съвет от 12 персони, които служат на корпорацията начело с Лорд Майер (титла). Това са представители на 13-те най-богати фамилии в света. Те са*:   \r\n   Тези кръвни линии заедно с техните наследници ръководят Кралската корпорация на Лондон. Притежават земи по целия свят, а Британския парламент и първи министър са само публична фасада за скритата власт на тези управляващи фамилии.   \r\n   Намира се в сърцето на Вашингтон върху 10 кв. мили площ. Има свое знаме и конституция. Въпреки че географски да са разделени – структурите на Ватикана, Лондонското сити и Окръг Колумбия са една империя, наречена Империята на града. Флагът на Окръг Колумбия е с 3 звезди, всяка една от тях съответства на тези 3 щата на Империята.   \r\n              ", "date": "2018.10.29", "title": "Тайните на Ватикана / Secrets of the Vatican"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388960-%D0%BB%D1%83%D0%BA%D1%81,-%D0%BA%D0%B8%D1%87,-%D1%81%D0%BA%D1%8A%D0%BF%D0%BE%D1%86%D0%B5%D0%BD%D0%BD%D0%BE%D1%81%D1%82%D0%B8,-%D0%BE%D1%80%D1%8A%D0%B6%D0%B8%D1%8F-%E2%80%93-%D0%B2%D0%B8%D0%B6%D1%82%D0%B5-%D0%BD%D0%B5%D1%81%D0%BC%D0%B5%D1%82%D0%BD%D0%B8%D1%82%D0%B5-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%B0-%D0%BD%D0%B0-%D0%B1%D0%B0%D0%BD%D0%B5%D0%B2%D0%B8%E2%80%A6-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "МВР показа как изглежда имението на семейство Баневи и какво е било иззето при претърсването му при съвместната акция със Специализираната прокуратура. \r\n   По-рано днес зам.-главният прокурор Иван Гешев изнесе подробности за ареста на Николай Банев и съпругата му Евгения. Те са с повдигнати обвинения за източването на приватизирания завод “Полимери”. \r\n Обвинени са за присвояване на имущество на стойност 1,5 милиона лева, както и за данъчни престъпления и пране на пари. \r\n   Гешев определи извършеното престъпление като  бандитска приватизация и криминален преход . Това дело щяло да  онагледи така наречената бандитска приватизация. \r\n     \r\n     \r\n     \r\n     Източването е ставало чрез плащания на ръка и в офшорни сметки. \r\n Именно това е и едно от основните доказателства, открито от разследващите – оригинални документи, че Баневи са собственици на офшорни дружества. До тях обаче не стигнали никак лесно. \r\n Резултатът от източването на приватизирания завод “Полимери” е, че  1 800 човека останаха на улицата , уточни Гешев и добави, че има данни за още няколко такива завода. \r\n За част от източването на завода са определени действия с укриване на документи, но в резултат на предприетите действия на спецпрокуратурата те са намерени в офис във Варна. \r\n При обиска в имението прокурори и полицаи се натъкнали на свръхмодерна врата, вътре в къщата, за която им били необходими часове, за да я отворят. Открити са още множество скъпоценности, накити и т.н. \r\n От снимките, разпространени от МВР, става ясно, че са се натъкнали и на оръжия и боеприпаси. \r\n     \r\n     \r\n \r\n\t \r\n\t \r\n \r\n\t \r\n\t \r\n \r\n\t \r\n\t \r\n \r\n\t \r\n\t \r\n \r\n\t \r\n\t \r\n \r\n\t \r\n\t \r\n \r\n\t \r\n\t \r\n  ", "date": "2018.10.29", "title": "Лукс, кич, скъпоценности, оръжия – вижте несметните богатства на Баневи… СНИМКИ/ВИДЕО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388952-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%BD%D0%B0%D1%81%D1%82%D0%B0%D1%81%D0%B8%D1%8F-%D1%80%D0%B8%D0%BC%D0%BB%D1%8F%D0%BD%D0%BA%D0%B0", "text": "    В третия век някои християнки от Рим  в желанието си напълно да се посветят на Бога се свързали помежду си и заедно се заселили на едно място, недалече от града. Образували девическа обител. Избрали си за ръководителка в духовния живот една стара мъдра жена на име София, известна с високото си благочестие. Под нейното ръководство водили строг живот, предадени на молитва и труд. Отказали се от брак, тия девственички образували нещо като монашеска община. При София се възпитавала девойка на име Анастасия, която на тригодишна възраст останала без родители. София била за нея като втора майка. Грижела се за възпитанието и образованието й. Научила я на християнските истини, на евнгелските добродетели.     Анастасия станала на 20 години. Плавела силно впечатление със своята чудна красота. Била кротка, трудолюбива, винаги молитвено и благоговейно настроена. Млади знатни римски граждани я искали за съпруга. Но тя отхвърляла предложенията им. Решила да се посвети изцяло на Бога. В това време император Деций започнал жестоко да гони християните. Фанатизирани езичници донесли на римския управител, че в обителта вън от града живее необикновено красива девойка, която вярва в Разпнатия и не уважава боговете. Управителят пратил войници да я доведат при него. Войниците дошли до тая обител. Изплашени, девиците се разбягали. София задържала Анастасия. Казала й: - Не се бой, мое дете! Настана времето за твоя подвиг. След това София излязла при войниците и ги запитала кого търсят. Те отговорили, че по заповед на управителя са дошли за Анастасия. София ги помолили да почакат два часа, докато нагизди девойката. Войниците се съгласили, като мислили, че тя през това време ще се заеме да труфи девойката с богати накити. София завела девойката в църква. Спряла я пред олтаря и започнала със сълзи да я увещава да пази твърдо светата вяра. - Мое мило дете – казала й тя, - дойде време да проявиш любовта си към Господа. Чрез наложените ти страдания трябва да покажеш, че си достойна за Господа. Любезна моя дъще, не скланяй на прелъстителните думи, не позволявай да те измамят със земно богатство и слава. Чака те друг венец. Иди в чертога на Небесния Жених с веселие. Иди обагрена с кръв, украсена със страдание, като със сватбарска дреха. Моля те, помни думите ми. Помни любовта и грижите, които съм имала към тебе. Денем и нощем съм се молила, за да можеш със сърце и душа да бъдеш с Господа. Какво ли нещастие ще бъде за мене, ако не се проявиш като истинска християнка!А каква ли радост ще е за мен, ако чуя, че твърдо си опазила вярата! Не жали своята тленна красота, дъще, не се плаши от смъртта! Страх да нямаш от мъченията! Когато те заплашват с мъчения, казвай – от вашите заплахи не се боя, защото Бог е с мене! Когато поискат да те убият, не се плаши от ония, които убиват тялото, а душата не могат да погубят. Ще те предадат на мъчения. А ти се радвай, че страдаш за Христа. Той няма да те остави! Той ще бъде невидимо с тебе – ще облекчава страданията ти. Ти ще плачеш – Той ще те утеши. Ти ще изнемогваш – Той ще те покрепя. Ти ще паднеш от рани – Той ще те повдигне. Ти ще се изпълваш със скръб – Той ще услажда сърцето ти. Ще даде утеха на душата ти и не ще отстъпи от тебе, докато не те вземе от ръцете на мъчителите, докато не те върне в Своя небесен чертог и не те увенчае с неповяхващ венец в присъствието на всички ангели. - Готово е сърцето ми да страда за Христа – казала Анастасия. – Всякога съм желала да положа живота си за свидетелство на моята любов към Господа. И сега с радост ще се явя пред мъчителя, за да изповядам вярата си. Не бой се за мене, майко моя! Аз вярвам, че Господ ще ме укрепи. А ти продължавай да се молиш за мене, та Бог да не ме остави! Войниците почнали да стават нетърпеливи. Тръгнали из обителта да я търсят. Разгневили се, като видели, че Анастасия не се облича в дрехи с богати накити, а се моли в храма с престарялата София. Хванали я, оковоли я във вериги и я отвели при управителя на Рим. Управителят останал изумен от красотата на девойката, от нейния смирен и кротък вид. - От какъв род си, от каква вяра си и как е името ти? – запитал я той. - Аз съм ддъщеря на римски гражданин, възпитана съм в християнско благочестие, името ми е Анастасия – отговорила девойката с тих глас. - Това име Анастасия не е известно в Рим. Що значи то? – запитал пак управителят. - То значи възкресение – отвърнала Анастасия.- Господ ме възкреси, за да ти говоря правдата и да надделея над сатаната, който ти внушава зло. - Не ме ядосвай! – повишил гласа си управителят. – Аз те желая и не желая твоята гибел. Затова послушай моя добър съвет. Защо си се прелъстила от християнското учение? Ти погубваш младостта си, като се лишаваш доброволно от радостите и насладите, които ни даруват боговете. Защо живееш в неизвестност и самота? Защо скриваш една красота, на която биха се радвали князете? Каква полза за тебе да отиваш на страдания и смърт за името на Разпнатия? Не е ли по-добре да се поклониш на нашите богове и да си избереш за мъж някой знатен и богат млад човек, за да се радваш на деца, да живееш в слава сред добри хора, да имаш сребро и злато? Дойди, поклони се на боговете! Те са ни дарували живот за веселие. Ти ще живееш с нас на почит и в щастие! Анастасия изслушала тия думи с очи, насочени към земята. Когато управителят престанал да говори, тя дигнала очите си нагоре, след това го погледнала спокойно и казала: - Мой годеник и мое богатство, живот и веселие е Господ Иисус Христос. Със своите думи ти не ще ме отвърнеш от Него, няма да ме прелъстиш, както някога змията прелъстила Ева, нито пък ще ме отлъчиш от моя Бог чрез страх от мъчения. Ако е възможно, аз бих желала не един път, а сто пъти да приема смърт за името на Христа! Управителят се озверил. Веднага наредил да бият и мъчат девойката. Тя пеела стихове от псалмите и повтаряла: - Господи, мое прибежище и мой застъпник, не отстъпвай от мене! Изнемогва в болки душата ми. Страдам заради Тебе. Благоволи към мене, Твоята негодна служителка. Да Ти бъде приятно проливането на моята кръв. Да не бъда отхвърлена от лика на светите мъченици! В тълпата се намирал един християнин на име Кирил. Той подал два пъти вода на изнемогващата мъченица. Затова бил наказан със смърт. Мъченията на Анастасия стигнали до такава жестокост, че дори народът, който бил привикнал на такива жрелища, с ужас започнал да укорява управителя. Осакатеното тяло на светата девица било обезглавено и хвърлено вън от града. Ангел се явил на София и й разказал за станалото. Бързо тя отишла на мястото, където било простряно тялото на мъченицата. С радостни сълзи го целунала. Благодарила с облекчение на своята мила дъщеря, загдето изпълнила нейния съвет и до последно издихание изповядвала вярата си в Христа. С духовните си очи тя съзерцавала, жива и блажена в Бога, светата мъченица и й говорела: - Не даром съм се трудила. Ти се яви пред Небесния Жених в брачната дреха на невинността, украсена с кръв, пролята за Господа. Сега те моля – бъде твърдина на моята старост и се моли за мене. Когато бъде угодно на Бога да тури край на моя земен живот, моли Господ да прости греховете ми! Престарялата София не е имала сили да погребе светото тяло. Тя само плачела над него. Дошли отнякъде двама християни. Те споделили скръбта и молитвите на старицата и благоговейно погребали тялото на света Анастасия Римлянка.", "date": "2018.10.29", "title": "Св. преподобномъченица Анастасия Римлянка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388953-29-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "529 пр.н.е. - Персийският цар Кир II Велики, със завладяването на Вавилон издава първият писмен документ за правата на човека, известен като Цилиндъра на Кир.     1859 г. - Испания обявява война на Мароко.   1886 г. - 3 Велико Народно събрание избира за княз принц Валдемар Датски, но под натиска на Русия баща му, крал Кристиян, отклонява избора.   1912 г. - Балканската война: Османската империя иска примирие. Княз Фердинанд скрива предложението от съюзниците и продължава войната.     1912 г. - Български самолет бомбардира от въздуха старата гара Караагач на Одрин, която е първият бомбардиран от въздуха обект със стратегическа цел в историята.   1923 г. - Създадена е Република Турция, за президент е избран Мустафа Кемал Ататюрк.   1929 г. - Крахът на Уолстрийт 1929: Настъпва пореден срив на Нюйоркската фондова борса, известен като „черният четвъртък\", с което приключва бичия пазар от 1920 година и започва Голямата депресия.   1935 г. - Открита е Автомагистрала А7 в Италия.     1944 г. - Втората Световна Война : Червената Армия влиза в Унгария.   1944 г. - Градът Бреда в Холандия е освободен от Първа полска бронирана дивизия.   1952 г. - Започва съдебно дело срещу католическия епископ Иван Романов, който е осъден на 12 години строг тъмничен затвор за „шпионаж\".     1980 г. - Приет е закон за прокуратурата на Народна Република България.   1992 г. - С решение на Националния координационен съвет на СДС президентът д-р Желю Желев е обявен за „предател\".   2002 г. - Официално посещение в България на румънския премиер Адриан Нъстасе, който поставя въпроса за румънското малцинство и присъства на подписването на двустранното споразумение за енергийно сътрудничество.     2002 г. - Върховният административен съд на България прекратява сделката по продажбата на Булгартабак заради нарушения в процедурата.   2002 г. - Заседанието на кредиторите на Авиокомпания „Балкан\" отхвърля плана за оздравяване на компанията и тя е обявена в ликвидация.   2010 г. - Успешен тест с едновремешно изпитание на всички видове МБР на Русия - „Булава\", Р-29РМУ2 \"Синева\" и Р-29Р от ядрени подводници и „РТ-2 Топол М\".  ", "date": "2018.10.29", "title": "29 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/388951-%D0%BC%D0%BE%D1%81%D0%BA%D0%B2%D0%B0-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B4%D0%B0,-%D1%80%D1%83%D1%81%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B2%D0%BE%D0%B9%D0%BD%D0%B0", "text": "Руски дипломат потвърди и едновременно отрече онова, за което американските военни „ястреби“ отдавна предупреждават: Москва наистина се готви за война, но само в случай че САЩ започнат атака, предават RT и Агенция “Фокус”. В реч пред ООН Андрей Белусов, заместник-директор на Oтдела за неразпространение и контрол на въоръженията на руското външно министерство, заяви, че Москва наистина се готви за война, за да защити народа си срещу американската агресия.     „На скорошна среща САЩ заявиха, че Русия се готви за война. Да, Русия се готви за война, мога да го потвърдя“, заяви Белусов. Военната подготовка на Русия и широкомащабните тренировки, често представяни в западните медии като подготовка за война, са отбранителна необходимост, допълни дипломатът. „Ние се готвим да защитим нашата родина, нашата териториална цялост, нашите принципи, нашите ценности, нашия народ”. Русия не търси конфронтация, твърди Белусов, за разлика от САЩ. „Защо иначе САЩ ще се оттеглят от Договора за ликвидиране на ракети със среден и малък обсег (ДРСМО), ще увеличат своя ядрен потенциал, ще приемат нова ядрена доктрина, която намалява прага за използване на ядрени оръжия – това е въпросът за всички нас”.  Решението на Вашингтон да се изтегли от споразумението от ерата на Студената война разтревожи Европа и Москва, която предупреди, че това ще „направи света по-опасно място”. Вашингтон обвини Русия в разработването на ракети, забранени от договора, докато Москва твърди, че американските комплекси за противоракетна отбрана в Европа може лесно да се превърнат в офанзивни оръжия. Руският президент Владимир Путин предупреди, че ако САЩ продължат със стъпките за разполагане на ядрени ракети в средносрочен план в Европа, това ще изложи на риск Стария континент.    ", "date": "2018.10.29", "title": "Москва потвърди: Да, Русия се готви за война"}
{"url": "http://www.classa.bg/%D1%81%D0%B2%D1%8F%D1%82/item/388947-%D0%B4%D0%BE%D0%BA%D0%B0%D1%82%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D0%B8%D1%80%D1%83%D0%B2%D0%B0-%D0%BA%D0%B0%D0%BA-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%82%D1%8A%D0%B2%D0%B0", "text": "Ердоган отрича в Турция да има криза, виновни са му \"чужди сили\". Реалността обаче е друга: цените растат, фирми фалират и все повече турци остават без работа и без пари.  Страната плаща за своеволията на президента си             Този скандал е показателен за състоянието, в което се намира Турция в момента. Наскоро стана ясно, че е напълно празен фондът, в който години наред са събирани отчисленията от заплатите на хората за безработица. Губят се цифром и словом 1,5 милиарда евро, които са били пренасочени към декапитализирани държавни банки. А те са останали без средства, защото са отпускали кредити на близки до правителството компании, пише в обширна публикация по темата германският ФАЦ.     Ето само един пример: преди няколко месеца най-голямата медийна група в страната беше придобита от бизнесмен, който се обръща към президента Ердоган с \"шефе\". Сделката беше извършена с кредит от 600 милиона евро, отпуснат му от една държавна турска банка. Но той не я получи съвсем даром: въпросните медии трябва да хвалят управлението на Ердоган и да си затварят очите пред набиращата скорост икономическа криза в страната. И ето в каква спирала се оказват турците: страната изпада в криза, с парите за безработни се финансират близки до властта предприемачи, които закупуват медии, които пък от своя страна налагат мълчание по темата за икономическата криза. А турците междувременно са останали без работа и без пари. От своя дворец Ердоган отрича в Турция да има криза, нарича това манипулация и вини за всичко \"чуждите сили\", припомня изданието. Действителността обаче е друга: напоследък цените на природния газ и на тока бяха вдигнати три пъти последователно, фирми фалират, все повече хора в страната страдат от поскъпването на живота и от безработицата, но Ердоган твърди, че нямало никаква криза. По данни на Сметната палата, годишната издръжка на президентския палат в Анкара с неговите 1150 помещения възлиза на почти 93 милиона евро. Ердоган призовава турците да пестят и да проявяват търпение, но в същото време той дава банкети, които дотук струват на данъкоплатците сумата от 5 милиона евро. Може би трява да разберем Ердоган, че сред разкоша на президентския дворец на него му е трудно да почувства някаква криза, пише ФАЦ. Икономиката не работи под натиск   Който обаче живее извън палата на Ердоган, усеща на гърба си истинското положение на нещата. Ердоган взривява границите на либералната икономика, когато призовава сънародниците си да докладват на полицията винаги щом установят разлики в цените на стоките. И по този начин той вкарва полицейски мерки в играта. Икономиката обаче не функционира под натиск. По данни на държавната статистическа служба, за потребителите инфлацията е скочила с 25 процента, а за производителите дори с 46 процента. А според независими анализи, само през последната една година цените са се увеличили с цели 80 процента. Тези цифри чертаят най-лошия сценарий за Турция от 15 години насам. И какво, мислите, прави в същото време турското правителство в тази ситуация, която отразява като в огледало състоянието на турската икономика? - То решава да счупи огледалото: вицепрезидентът на Статистическата служба, в чийто ресор попада и инфлацията, беше уволнен. И той съвсем не е единственият служител, разделил се с поста си само защото си е вършил работата. Преди седмица бяха арестувани един синдикалист и един адвокат - първият, защото се застъпвал за правата на работниците, а вторият - защото защитавал в съда свой доверител. Да припомним, че Турция е страна, в която журналисти биват изпращани зад решетките заради публикациите си, т.е. защото си вършат работата. Неслучайно бюджетът на затворите е десетократно по-голям от този за образование. Срещу кризата - с полицейски мерки   На фона на тази безутешна картина и заради чувството за безперспективност, в страната вече не постъпват нови инвестиции, а акумулираният капитал си търси нови сигурни пристанища. Включително и този процес турското правителство се опитва да спре с полицейски мерки: през последните няколко дни в страната са задържани 417 души за прехвърляне на пари в чужбина. Ердоган знае, че някой трябва да плати и политическата сметка за това развитие. Но колкото по-зле стават нещата, толкова повече той засилва натиска: 5 месеца преди комуналните избори в страната турският президент предупреди избирателите, че ако заради икономическата криза тръгнат да наказват управляващата Партия на справедливостта и развитието, това щяло да бъде катастрофа за Турция. В политическата история на страната са били наказвани много партии, вкючително и управляващи, които са изчезвали напълно, след като на избори са оставали под минималния изборен праг. Но това никога дотук не се е превръщало в катастрофа за турската република, която все пак съществува от 1923 година. Вместо с рационална политика да се опита да изведе страната от кризата, Ердоган предпочита да боготвори своята партия: \"Ако загубим, вие също потъвате\", гласи неговото послание. А това не е нищо друго, освен прикрит опит за изнудване на турския избирател.", "date": "2018.10.29", "title": "Докато Ердоган пирува - как Турция затъва"}
{"url": "http://www.classa.bg/%D1%81%D0%B2%D1%8F%D1%82/item/388948-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-%D0%BB%D0%BE%D0%B2%D1%86%D0%B8-%D0%BD%D0%B0-%D1%80%D1%83%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8", "text": "Холандските тайни служби MIVD и DIVD не са така известни, както американското ЦРУ и британската служба МИ6. Но тъкмо те вече на два пъти сензационно успяват да заловят руски хакери.  Каква е тайната на успеха им?           Най-късно след президентските избори в САЩ руските хакери станаха световно известен феномен. Смята се, че те работят изключително професионално и са неуловими. Още по-рядко се случва такива хакери да бъдат заловени на местопрестъплението. Точно това обаче стана в Холандия през април 2018 година. Холандското министерство на отбраната съобщи за инцидента в началото на октомври. По негови данни, четирима сътрудници на руското военно разузнаване са се опитали да проникнат в системата на Организацията за забрана на химическите оръжия (ОЗХО) в Хага. Холандското военно разузнаване MIVD е пресякло опита с помощта на британските си колеги и руснаците са били екстрадирани от страната. Конкретните обстоятелства не се известни и до днес, но хакерската атака е била предотвратена малко след опита за покушение над руския двоен агент Сергей Скрипал във Великобритания. По това време ОЗХО се занимава с анализа на отровното вещество. Москва разбира се отхвърля обвиненията в шпионаж.     Как стана така, че именно малка Холандия така успешно се бори срещу кибератаките от Русия, а не примерно САЩ, с техните несравнимо по-големи ресурси? Това е вторият случай на ефектно разобличаване на руски хакери. През януари стана известно и за друга операция на холандската тайна служба AIVD която се занимава с външно и вътрешно разузнаване. Става дума за нашумялата група руски хакери, известна като АРТ29, или \"Cozy Bear\", свързвана на Запад с руското външно разузнаване СВР. Холандците са проникнали в тази група и между другото са наблюдавали как е проникнала в сървърите на Демократическата партия в САЩ. Холандската тайна служба е събрала ценни доказателства за намесата на Русия в американските избори. Намеса, която Москва отрича категорично и до днес. Холандският вестник De Volkskrant описва събитията по следния начин: \"През лятото на 2014 година хакери на AIVD са проникнали в компютърната система на университетска сграда в центъра на Москва, откъдето е действала АРТ29. При това холандските хакери са получили разрешение за офанзивни действия с цел \"проникване и атаки срещу вражески мрежи\". С помощта на хакната камера за видеонаблюдение, холандските експерти са успели да заснемат и идентифицират членовете на АРТ29. Холандските тайни служби са наблюдавали руснаците повече от година и са информирали американските си колеги, за което те са им били много благодарни, пише вестникът.   Рекорден брой кибератаки   Борбата срещу шпионажа не е нова за тайните служби на Холандия, където са разположени много главни квартири на международни организации. Новото е, че на подобен случай като този с ОЗХО беше дадена гласност. Университетът \"Ломоносов\" в Москва: смята се, че хакерите са действали от там   Специалистите смятат, че публичното огласяване на такива операции е част от новата западна стратегия на сплашване по отношение на Русия. Холандският министър на отбраната Анк Бейлевелд заяви в средата на октомври, че неговата страна се намира в състояние на \"кибервойна\" с Русия. Какво означава това, можем да видим в ежегодния доклад на MIVD за 2017 година. В документа се отбелязва, че военното разузнаване е \"разкрило огромен брой цели и жертви на дигитален шпионаж и е предупредило или помогнало за прочистване на техните компютърни системи\". При това като източници на \"сериозна и растяща заплаха\" са упоменати \"главно страни с големи геополитически амбиции\". Докладът явно визира Русия, без обаче да я назовава поименно.   Атаката срещу Естония през 2007 година   Подобни успешни опереции са резултат от това, че в Холандия рано оцениха интернет като част от съвремените методи за водене на война. Отправна точка или \"сигнал\" за това стават руските хакерски атаки в Естония през 2007 и в Грузия през 2008 година, пише бригаден генерал Паул Духейне в статия за военното списание \"Militaire Spectator\". Той е един от водещите специалисти по кибербазопасност в Холандия. През 2015 година 53-годишният Духейне стана първият в историята на страната професор по кибероперации в холандската военна академия в град Бреда. \"Кибервойната вече е реалност\", констатира той. Холандското правителство реагира, като през 2011 година разработи първата национална стратегия за кибербезопасност. Холандското правителство реши да създаде няколко нови структури, в това число и т.нар. Joint Sigint Cyber Unit. Това подразделение за прехващане на радио и спътникови комуникации беше създадено чрез обединяването на специалисти от двете холандски тайни служби MIVD и AIVD. В главната квартира на подразделението работят около 350 сътрудници на тайните служби. Още в самото начало една \"сравнително малка група\" холандски хакери успява да проникне в мрежата на АРТ29.   Ковачница на кадри   Друг ключ към успеха на холандските тайни служби се крие в сферата на образованието. Една от задачите, посочена в стратегията за кибербезопасност, е привличането на професионалисти и повишаване на тяхната квалификация. Холандските университети се превърнаха в истинска ковачница на кадри. От 2014 година в Хага съществува и Академията за кибербезопасност, която обединява три университета, в това число и най-стария и престижен университет в Лайден. Академията предлага курсове и за професионалисти, които обаче не са никак евтини. Участието в 18-месечната Executive Master's Programme Cyber Security струва над 24 000 евро. Същевременно и министерството на отбраната си извади поуки от инцидента с опита за проникване в компютърната система на ОЗХО и съобщи, че бюджетът за кибербезопасност ще бъде увеличен.", "date": "2018.10.29", "title": "Холандските ловци на руски хакери"}
{"url": "http://www.classa.bg/%D1%81%D0%B2%D1%8F%D1%82/item/388949-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B8-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%BA%D0%B5%D1%82%D0%B8", "text": " правителство е готово на всичко, за да се докара пред Съединените щати. Киев взема най-абсурдните и безразсъдни решения. В частност, президентът на Независимата Петро Порошенко и цялата прозападна хунта издигат срещу Москва най-смехотворни обвинения. Всичко това се прави, за да могат Съединените щати да оправдаят на международната арена санкциите, налагани на руските представители. Разиграва се спектакъл, в който Вашингтон играе ролята на международен жандарм, могъщ защитник и великодушен спасител.     Но този път Порошенко и неговата бандеровска свита отидоха твърде далеч. В навечерието на президентските избори се появи информация, че ръководителят на Украйна ще разположи американски ракети на територията на Независимата. Както заяви киевският политолог Андрей Мишин, украинското правителство продължава да изказва тезата за Украйна като преден пост на Западния свят срещу някаква агресия на Русия. \"Украйна се нарича преден пост. Така я наричат и президентът, и Парубий, даже Клинкин казва, че Украйна е преден пост на западния свят срещу агресията на Русия\", каза Мишин. Експертът обърна внимание, че вашингтонските куратори ще продължат да използват марионетката Порошенко и резултатът от предстоящите избори напълно зависи от Вашингтон. Мишин подчерта, че преди всичко американската страна използва олигарха за военно-политическите си интереси: \"Ясно е, че решението на Тръмп по всякакъв начин ще повлияе на резултата от нашите президентски избори. Ако веднага след изборите се наложи тук да бъдат разгърнати “Пършинги“, тогава Пьотър Алексеевич е идеалният главнокомандващ, още повече, че той ще се съгласи с всичко\", заяви политологът. При това, най-вероятно така и ще се случи. Пьотр Порошенко е готов на всичко, за да остане на власт и ще изпълни всяко изискване на САЩ. В резултат от това всичко ще завърши с поредния международен скандал и надпревара във въоръжаването. Недалновидният Доналд Тръмп не осъзнава, че тласка света към апокалипсис.     Превод: М.Желязкова", "date": "2018.10.29", "title": "Порошенко е готов да разположи в Украйна американски ракети"}
{"url": "http://www.classa.bg/%D1%81%D0%B2%D1%8F%D1%82/item/388950-%D1%81%D0%B0%D1%89-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%BF%D0%B0%D1%80%D1%82%D0%B8%D0%B4%D0%B0-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8", "text": " сили на САЩ прехвърлиха в базата Ramstein в Германия най-голямата партида боеприпаси след бомбардировките на Югославия, които са предназначени да осигурят \"бъдещите операции на театъра на военните действия\" в рамките на европейската инициатива за сдържане, съобщава европейското командване на ВВС на САЩ.     \"86-а ескадрила за осигуряване на боеприпаси на американските военновъздушни сили, разположена на авиобазата  Ramstein  в Германия, получи най-голямата партида боеприпаси в най-новата история. През октомври в  Ramstein са доставени  около 100 контейнера с различни боеприпаси\", се казва в съобщението на американските ВВС. Според началника на бойното осигуряване на 86-та ескадрила капитан-сержант Дейвид Хед, доставки от такъв мащаб не са осъществявани от края на 20 век. \"Това е най-голямата по рода си партида от времето на операция \"Съюзна сила\", която се състоя през 1999 г.\", каза той, имайки предвид 78-дневната кампания в Югославия. \"Амунициите, които получихме, ще бъдат използвани в бъдещи операции на театъра на военните действия и за разширяване присъствието на Европейското командване на САЩ\", каза Хед. Превод: М.Желязкова", "date": "2018.10.29", "title": "САЩ прехвърлиха в Европа рекордна партида боеприпаси"}
{"url": "http://www.classa.bg/%D1%81%D0%B2%D1%8F%D1%82/item/388942-%D1%89%D0%B5-%D1%83%D1%81%D0%BF%D0%B5%D0%B5-%D0%BB%D0%B8-metoo-%D0%B4%D0%B0-%D0%B4%D0%B5%D1%82%D1%80%D0%BE%D0%BD%D0%B8%D1%80%D0%B0-%D0%BA%D1%80%D0%B0%D0%BB%D1%8F-%D0%BD%D0%B0-%D0%B1%D1%8A%D1%80%D0%B7%D0%B0%D1%82%D0%B0-%D0%BC%D0%BE%D0%B4%D0%B0", "text": "Доскоро сър Филип Грийн беше известен като кралят на бързата мода във Великобритания. Собственикът на групата Arcadia, в която влизат брандове като Topshop, Burton, Miss Selfridge, Dorothy Perkins и др., е един от най-богатите британци. Състоянието на Грийн и съпругата му Кристина се изчислява на 3,8 млрд. паунда. Фалитът на веригата за търговия с дрехи BHS обаче го превърна в \"неприемливото лице на капитализма\". Компанията на Грийн беше продадена за 1 паунд, след което обяви несъстоятелност и стана ясно, че 571 милиона лири от пенсионния й фонд липсват. Последва парламентарна анкета, която стигна до извода, че сър Филип е източил големи суми пари от BHS и е довел бизнеса до неспособност да се издържа сам. Най-накрая той беше принуден да се съгласи на споразумение за връщане на 363 милиона лири за попълване на липсващите средства. Мрачните облаци над Филип Грийн обаче отново са тук - този път заради публикации в \"Дейли Телеграф\", завършили с парламентарен скандал. Медията обяви, че разполага с данни за \" водещ британски бизнесмен, замесен в #MeToo скандал\",  събирани по време на 8-месечно разследване. Изданието разкри информация за обвинения в сексуален тормоз, расистки обиди и заплахи, заведени срещу анонимния бизнесмен от няколко негови служители. От статиите става ясно още, че въпросният бизнесмен се е споразумял да плати \"седемцифрена сума\" за обезщетение на жалбоподателите, в замяна на мълчание от тяхна страна. Малко преди \"Дейли Телеграф\" да публикува всички детайли по случая, обаче, получи забрана да разкрие името на бизнесмена. Съдът постанови, че медията не може да разкрие обстоятелствата около случая заради споразуменията за конфиденциалност и нежеланието на част от \"жертвите\" историите им да бъдат разкривани. Независимо от това, сър Филип Грийн беше осветен зад силуета на безименния бизнесмен. Лорд Питър Хейн, член на горната камара на британския парламент, обяви името на Грийн по време на пленарно заседание. \"Във връзка с казуса около влиятелния бизнесмен, който се е възползвал от споразумения за конфиденциалност и е платил значителни финансови средства за прикриване на истината по отношение на сериозни и повтарящи се обвинения в сексуален тормоз, расистки обиди и заплахи, смятам за свой дълг и парламентарна привилегия да обявя, че Филип Грийн е въпросният индивид\", каза лорд Хейн пред депутатите. Отначало Грийн отричаше всички обвинения, а в неделя даде интервю за \"Мейл он Сънди\", в което казва следното: \"Аз съм в бизнеса от 40 години. Очевидно, от време на време, е имало известни закачки.  Но от моя гледна точка, те никога не са били обидни. Имам добри отношения с всички мои служители. Не съм имал жалби или оплаквания през цялото време, ако не броим последните случаи. Ако нещо, което съм казал, е предизвикало обида, готов съм да се извиня. Нищо, което съм изрекъл, не е целяло да обиди когото и да е\". Той заявява, че е преживял \"най-тежката седмица в живота си\" вследствие на разкритието на лорд Хейн, и предупреждава, че ще заведе официална жалба срещу него пред Камарата на лордовете. Причината: Хейн е бил платен съветник на юридическата кантора, която представлява \"Дейли Телеграф\". Самият лорд твърди, че не е знаел за връзката между кантората и вестника, когато е разкрил самоличността на Грийн, и нарича поведението му \"злонамерено отклоняване на общественото внимание\". Историята на Филип Грийн Филип Грийн е роден в заможно семейство в Южен Лондон, но винаги е твърдял, че сам е изработил успеха си от дъното до върха на индустрията. Амбицията му се проявява още от ранна възраст, като е разпозната от съучениците му в частното училище Кармел Колидж, наричано \"еврейския Итън\", пише ББС. Описват го като човек, който държи да печели дори когато играе с децата си. Грийн напуска училище на 15-годишна възраст и започва да работи в бензиностанцията, която майка му управлява. По-късно става стажант в склад за обувки и започва да се учи на първите си уроци в бизнеса на модата. На 23 години създава първата си собствена компания, която внася и търгува с дънкови облекла. Пътува непрекъснато и научава много неща за особеностите на веригата на доставки. Знае къде да намери най-евтините доставчици, но все още не е утвърдено име в индустрията. Именно BHS (бившата British Home Stores) е мястото, в което Филип Грийн най-после успява да направи големия си пробив. През 2000 г. той плаща 200 милиона лири за търговската верига, която вече е започнала да губи позиции на пазара. Грийн обаче търси начини да направи пари от търговията с дрехи и стоки за дома. Това е неговият предпочитан стил: Взима големи суми пари на заем, инвестира част от тях за себе си, след което изкупува компании, които са относително евтини заради упадъчното си състояние. Впоследствие ги вдига на крака, изплаща дълга си и умножава тройно и четворно инвестицията си в рамките на няколко години.     През 2002 г. копира този модел, когато изкупува групата Arcadia - собственик на марки като Burton, Dorothy Perkins, Miss Selfridge, Topshop и Topman. Филип Грийн прави най-амбициозния си ход през 2004 г., когато събира общо 10 милиарда лири - предимно под формата на заеми от инвестиционни банки - и прави предложение за придобиване на огромната британска верига за облекла Marks and Spencer. Дори сър Стюарт Роуз, който по това време ръководи M&S и е основният конкурент на Грийн, е впечатлен от предложението. \"Филип е не само първокласен търгоец, но и абсолютно превъзхожда всички от неговото поколение по отношение на финансовия си интелект и способности\", казва Роуз. \"Ако бях малко по-взискателен, щях да кажа, че Грийн се появи на пазара с много, много голяма сума пари в момент, в който парите бяха евтини и се намираха навсякъде. Но само Филип можеше да направи подобна схема. Беше наистина впечатляващо постижение\". Макар че никой не поставя под въпрос бизнес-уменията на Филип Грийн, мнозина се оплакват от безпардонното му отношение с хората и избухливия му характер. Сър Стюарт Роуз има опит с това от първо лице - по време на неуспешните преговори за придобиването на M&S се е стигнало до сцена, в която Филип Грийн го грабва за реверите на сакото в гнева си. В друг случай Грийн му се обажда по телефона и започва да пее \"If I Were a Rich Man\" от \"Цигулар на покрива\", като се опитва да му посочи колко много греши с решението си да не продаде бизнеса си. Сър Филип Грийн не крие удоволствието си от ярката демонстрация на успеха си. Не само обича да трупа пари, но и да ги харчи. Пътува между Лондон и Монако с личния си самолет, има суперяхта, наречена \"Лъвско сърце\", известен е с екстравагантните си партита за приятели и близки, които се организират в екзотични дестинации. Приятел е със стотици знаменитости от ранга на Бийонсе и Дженифър Лопез. Бизнес-партньор е със супермодела Кейт Мос, която прави собствена линия дрехи за Topshop и помага на марката да се изстреля в орбитата на висшата мода.     Това, което провокира най-много скандали, не е луксозният му начин на живот, а са данъчните му проблеми. През 2005 г. компанията му изплаща 1,2 млрд. лири дивидент на собственичката на Arcadia - Тина Грийн. Съпругата на сър Филип има постоянно местожителство в Монако и не плаща никакви данъци във Великобритания. През 2010 г. когато британският премиер Дейвид Камерън възлага на Филип Грийн да изготви доклад за ефективността на администрацията, пред магазините на Topshop и BHS в центъра на Лондон се събират протестни демонстрации. В последните години потребителският интерес към продуктите на Arcadia постепенно намалява. Групата не е изплащала дивидент от няколко години. Последните финансови отчети показват, че оперативната печалба е спаднала с 40% до 124 млн. лири. Приходите в размер на близо 2 млрд. лири са 1/3 от тези на конкурентния бранд Primark.     Сър Филип Грийн не крие удоволствието си от ярката демонстрация на успеха си. Не само обича да трупа пари, но и да ги харчи. Пътува между Лондон и Монако с личния си самолет, има суперяхта, наречена \"Лъвско сърце\", известен е с екстравагантните си партита за приятели и близки, които се организират в екзотични дестинации.   Критиците на Грийн изтъкват, че той не се възползва достатъчно агресивно от инструментите на онлайн-търговията, така както го правят конкурентите му. Дали скандалът може да доведе до срив на бизнес-империята на Филип Грийн? Всичко зависи от това докъде ще стигнат разкритията за поведението му. Някои хора намекват, че той ще бъде следващият Харви Уайнстийн, други обаче се съмняват от скандала да излязат данни за тежки физически и психически издевателства от страна на бизнесмена. Призиви за бойкот на Topshop бяха отправени веднага след разкриването на самоличността на Грийн в делата за сексуален тормоз и расистки обиди. Публичните обвинения срещу него обаче едва ли могат да навредят на бизнеса повече, отколкото пазарната среда, към която той трудно се адаптира.", "date": "2018.10.29", "title": "Ще успее ли #MeToo да детронира Краля на бързата мода?"}
{"url": "http://www.classa.bg/%D1%81%D0%B2%D1%8F%D1%82/item/388943-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%85%D0%B5%D1%81%D0%B5%D0%BD,-%D0%BD%D0%BE-%D0%B3%D1%83%D0%B1%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0", "text": "Християндемократическият съюз (ХДС) на канцлера Ангела Меркел и коалиционният му партньор – Германската социалдемократическа партия (ГСДП) губят подкрепа на регионалните избори в западната провинция Хесен, съобщава Ройтерс. Това е нов удар за крехкото национално правителство.ХДС излее на първо място, но получи само 28% от гласовете на избирателите, сочат данни от екзит пол за телевизия ARD. Това е голям спад спрямо 38,3%, които ХДС получи на последните избори в Хесен през 2013 г.     „Боли ни заради загубите, но също така научихме, че си струва да се борим“, каза пред привържениците си усмихнатият настоящ премиер на провинцията от ХДС Волкер Буфие и съюзник на Меркел. „Посланието към управляващите партии в Берлин е: Хората искат по-малко спорове и повече внимание към важните проблеми“, допълни той. Слабият резултат на ХДС в Хесен, след като сестринската му партия в провинция Бавария ХСС записа най-лошия си резултат от 1950 г. преди две седмици, може да възобнови дебата за това кой и кога ще наследи Меркел. Тя е канцлер от 13 години. Слабостта на Меркел у дома може да ограничи възможностите й да ръководи Европейския съюз в момент, когато блокът трябва да се справя с Brexit, бюджетна криза в Италия и възможността популистки партии да постигнат пробив на изборите за Европейски парламент през май догодина. ГСДП се представи още по-зле като спечели само 20 на сто от гласовете на избирателите в Хесен спрямо 30,7% през 2013 г. Това е най-лошият й резултат в западната провинция от 1946 г. Партията успя да изпревари с малко Зелените, които останаха на трето място с 19,5%. Генералният секретар на ГСДП Ларс Клингбейл каза пред телевизия ZDF: „Това е лош резултат за нас, не мога да кажа нещо друго“. Резултатът вероятно ще позволи на ХДС и Зелените да продължат да управляват в Хесен, но вероятно ще засили напрежението в управляващата „голяма коалиция“ на Меркел в Берлин. Крайнодясната \"Алтернатива за Германия\" е спечелила 13 процента от гласовете според екзитполове, което й дава представителство и в последния от 16-те регионални парламента в Германия, в който тя все още не беше представена. Четвъртото и вероятно последно правителство на канцлера вече на два пъти беше близо до разпадане, а слабото представяне на ГСДП на изборите в Хесен почти сигурно ще възобнови дебата в партията дали трябва да се оттегли от коалицията. Множество членове на ГСДП смятат, че лявоцентристката им партия страда от съюза си с Меркел и ще бъде по-добре да се възстанови в опозиция, но лидерът на партията Андреа Налес отхвърли този сценарий. Консерваторите на Меркел влязоха в партньорство с ГСДП през март след провала на преговорите за сформиране на трипартийна коалиция между ХДС, Зелените и Свободната демократическа партия (СДП), подкрепяща бизнеса. Екзит полът за ARD сочи, че само 13% от избирателите на ХДС смятат, че Меркел е помогнала на партията в Хесен, което е спад спрямо 70 на сто на последните избори в провинцията през 2013 г. ХДС ще проведе годишен конгрес през декември, на който Меркел ще се стреми към преизбиране като председател на партията. Тя вероятно ще бъде преизбрана, но слаба проява на подкрепа за нея ще подкопае авторитета й и ще ускори дебата за неин наследник.", "date": "2018.10.29", "title": "Партията на Меркел печели изборите в Хесен, но губи подкрепа*"}
{"url": "http://www.classa.bg/%D1%81%D0%B2%D1%8F%D1%82/item/388944-1-%D0%BC%D0%B8%D0%BB%D0%B8%D0%BE%D0%BD-%D0%B1%D1%80%D0%B8%D1%82%D0%B0%D0%BD%D1%86%D0%B8-%D1%81%D0%B5-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%BF%D0%BE%D0%B4-%D0%BF%D0%B5%D1%82%D0%B8%D1%86%D0%B8%D1%8F-%D0%B7%D0%B0-%D0%BD%D0%BE%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Премиерът Тереза Мей отхвърли възможността за провеждането на второ допитване Eдин милион души са подписали инициираната от британския вестник \"Индипендънт\" петиция за провеждането на втори референдум за излизането на Великобритания от Европейския съюз.     Подписката започна преди три месеца, след като преговорите между Лондон и Брюксел влязоха в задънена улица. Препъни камъкът по сделката за излизане от ЕС се оказа режимът на контрол по границата между Ирландия, която остава членка на Евросъюза, и Северна Ирландия, която е част от Великобритания. Британският премиер Тереза Мей вече отхвърли възможността за провеждането на втори референдум. Министър-председателят обаче може и да няма последната дума по въпроса, ако не постигне споразумение с ЕС, което парламентът да одобри.    ", "date": "2018.10.29", "title": "1 милион британци се подписаха под петиция за нов референдум за Брекзит"}
{"url": "http://www.classa.bg/%D1%81%D0%B2%D1%8F%D1%82/item/388945-%D0%B1%D1%83%D1%80%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%BE-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0", "text": "От раждането си в анонимен документ в академичен стил до превръщането си в един от най-нестабилните и следени отблизо финансови инструменти биткойнът, който става на 10 години, преживя бурно първо десетилетие. Ето някои от изпитанията и превратностите, през които премина най-популярната в света дигитална валута, намираща се в момента на ръба, защото е изправена пред дилемата или да бъде приета на масовия пазар или „да се пенсионира“ преждевременно.     Биткойн балонът На 31 октомври 2008 година валутата е представена на един нищо не подозиращ свят с публикуването на документ от девет страници, съставен от един човек или група с псевдонима Сатоши Накамото. Документът е наречен „Биткойн: Електронна парична система от ползвател-до-ползвател.“ Целта на Накамото: да създаде система, която прави разплащания пряко от една страна до друга без да се преминава през финансова институция. Това бе всъщност генерален замисъл за световна валута, която да не може да бъде контролирана от никоя централна банка и да бъде достъпна за всеки. Генезис блокът Първите 50 биткойна са родени в 18 часа и 15 минути по Гринуич на 3 януари 2009 година. Те са събрани в една единствена единица, наречена блок, а първият блок носи подобаващо име – „блок на генезиса“. Оттогава всеки нов блок се закача за блока преди него, създавайки това, което днес е известно като блокчейн. Първата трансакция между две сметки става девет дни по-късно, когато Сатоши Накамото изпраща тестово 10 биткойна на компютърния специалист Хал Фини. 0,00076 долара Първата оценка за стойността на биткойна направена на 5 октомври 2009 годината на базата на разхода за производство. Тогава най-добрият начин да се сдобиеш с биткойни е да ги „копаеш“ – да използваш компютри за решаване на сложни задачи, които освобождават биткойни от блок. Разходите за електричество (дейността по добиването на биткойни включва огромни блокове от свързани помежду си процесори), се покриват от реалната стойност на биткойна. Задачите за решаване стават по-трудни с увеличаване на броя на ползвателите, което пък прави „копаенето“ все по-скъп процес. Пица за 30 милиона долара На 22 мой 2010 година разработчикът на витруална валута във Флорида, Ласло Ханиец, плаща на разносвач на пица 10 000 биткойна за две пици. Това е първото известно плащане с биткойни, което тогава е на стойност 41 долара. Днес всяка от тези пици би струвала над 30 милиона долара. 22 май е известен като „Деня на биткойн пицата“. Изчезването на Накамото Накамото обяви своето оттегляне от проекта на 12 декември 2010 година, прекратявайки всички биткойн операции четири месеца по-късно. Оттогава личността и количеството биткойни, притежавани от Накамото, остават мистерия. Накамото се появява за кратко в интерент чат стая през 2014 година, за да опровергае статия на списание „Нюзуик“, в която се твърди, че е разкрита личността на създателя на биткойн. Защита от фалит След като в продължение на две седмици проблеми засипват дейността на основната борса за биткойни, която е базирана в Токио и е известна като Mt Gox, тя подава молба за защита от кредитори през февруари 2014 година. Борсата покрива близо 80 % от всички операции в биткойни и обяви, че е била хакната, при което е изгубила около 477 милиона долара в криптовалути. Бившият й шеф французинът Марк Карпеле все още е съдебно преследван в Токио, където за кратко бе и арестуван. Карпеле се обяви за невинен по обвинения за присвояване на чуждо имущество и манипулиране на данни.  Пробив Миналата година бе много нестабилна за биткойна. Дигиталната валута влезе в новинарските заглавия, след като стойността й скочи от под 1000 долара през януари до историческия максимум от 19 511 на 18 декември според данните на Bloomberg. Виртуалният балон се спука през следващите дни, като стойността на биткойна се колебаеше в големи граници. Сега биткойнът струва около една трета от рекордната си стойност и се очакват по-скромни обеми на търговия и колебания в цените. Анализаторите възприемат това или като признак за зрялост, или като началото на края на биткойна. Тревожно очакване Надеждите на биткойна за следващ пробив са свързани с одобрението от Комисията по ценните книжа и борсите на САЩ за собствени борсово търгувани фондове (ETF), основани на базата на цената – ценни книжа, подобни на акции, които ще да бъдат основани на цената биткойна. Тези фондове са едни от най-популярните механизми за търговия и разрешението от Комисията ще подкрепи значително биткойна, като ще гарантира както краткосрочното му бъдеще, така и репутацията му сред гигантските инвестиционни фондове. Сега Комисията разглежда няколко молби. Досега отказваше, изтъквайки като мотив притеснения, свързани с опасността от измами.", "date": "2018.10.29", "title": "Бурното първо десетилетие на биткойна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388946-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B3%D1%80%D0%BE%D0%B7%D0%BD%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8%D1%82%D0%B5", "text": "Какво направи България за децата, които посягат към наркотици? - Нищо. Вместо да се погрижи за лечение и превенция, криминализира наркозависимите. И с нелепи \"промени\" хвърля  в отчаяние и страх хиляди семейства.             Има една сфера в България, която вече удави във водовъртежа си от безизходност хиляди семейства. Става дума за наркотиците и за децата, които посягат към тях. Нека не наричаме всички наркомани или дори зависими, някои изтеглят късата клечка и загробват и своя, и живота на семействата си. Много други се движат на опасната граница на експеримента, което няма абсолютно никакво значение, когато се стигне до арест. Стигнали дъното или устремили се към него, всички тези деца под 18 години имат една обща характеристика - те са успели да доведат близките си до стрес, отчаяние, мъка. Само едно съмнение стига, за да влезе в ума на родителя ужасната мисъл, че детето му може да умре внезапно. И тази мисъл далеч не е без покритие: не са един или два случаите, в които първата доза причинява смърт или доживотна инвалидизация. Какво направи държавата през годините, за да помогне на тези семейства? За да помогне и на себе си в крайна сметка, защото човек, който е експериментирал, но се е отказал и се е върнал в правия път, става съвсем редови член на обществото и плаща данъци. Дори стигнал до зависимостта, но намерил адекватна помощ и подкрепа, той напълно може да се завърне отново към обществото. И да плаща данъци. Данъците се споменават отново, защото вече става кристално ясно, че държавата от друго не се интересува, освен от пари. Нека бъдат тогава пари.     Още в първите дни на 2006-та година тогавашните законотворци промениха НПК в частта му за наркотиците и премахнаха текста, според който притежател на доза за лична употреба не подлежи на съдебно преследване. Аргументът тогава беше изцяло популистки - цитираха се някакви майки от Благоевград, които призоваха за тази промяна и парламентът, виж ти, веднага ги чу. Вносител беше Мирослав Севлиевски от НДСВ. Хиляди други майки и малцината специалисти от цялата страна останаха като попарени, но запята веднъж, тази песен не спря въпреки всичките разумни доводи. Тя направи това, което направи. И което всички, запознати с тънкостите в тази сфера, очакваха да се случи със свити сърца.   Нищо не е такова, каквото изглежда   Тази промяна подкара към арестите всяко заловено с една цигара марихуана или една доза хероин момче или момиче. В същото време държавата отказа да въведе задължителното лечение, прието в други страни, защото имало къде да се лекуват. Според НПК, единственото място, където можели да се лекуват посягащите към наркотици, е затворническата психиатрия в Ловеч. Там се лекуват хора, психично болни. И пак там, на същото място изпратиха човек от Пловдив, който отряза главата на баща си, свари я в тенджера, а с кръвта заля полицаите. Е, точно към това място държавата насочи според законите си наркозависимите. И това далеч не е всичко. Наркопазарът реагира на промяната от 2006-та на момента и в Столипиново започнаха да се предлагат стаички за 1 лев, където клиентът да си бие хероина във вените. Като резултат още същата година имаше два смъртни случая - намериха студент мъртъв на улицата в Столипиново, а момиче от Асеновград, обявено за издирване, беше открито на бунището пак там, на четвъртия ден, след като бе използвала услугата \"стая за 1 лев\". Другият резултат от популистката и без всякаква мисъл промяна тогава беше отказът от лечение. Не че много се предлагаше и тогава, но след въпросната промяна пък стана като табела на главата: \"Ела ме арестувай\".   Възрастта на първия опит на наркотици е ниска. Мнозина посягат към новите дроги, които причиняват психотични разстройства   Най-скандалното беше, че тогава поправката бе нанесена след като химици от лаборатория в Опицвет се измъкнаха от правосъдието, след като бяха заловени с десетки килограми прекурсори на място. Оказа се, че това било за лична употреба. Днес се предлага арест на възрастен да бъде премълчаван пред близките за 48 часа, а на дете - за 24 часа. Каквито и уговорки да се правят, каквито и прецизирания да се визират, ясно е какво предстои. Ако у нас се прецизираше каквото и да е, хаосът нямаше да бъде чак толкова голям. На това вече никой не вярва. В тази сфера хаосът е направо садистичен   Същите тези хиляди семейства, които от 2006-та година досега само стават все повече и все по- уязвими, ще бъдат подложени на още по-голям стрес. Най-големият. Какво, според вносителите на това предложение, си представят, че мислят семействата на наркоманчетата до 18 години, че и повече, когато нямат новини от тях? Не гадайте, мислят си, че са умрели. Идеята за арест им идва по-нататък като спасителен вариант. Първо изживяват ужаса. Системният хаос в страната е повсеместен, но точно в тази сфера е направо садистичен. В момента възрастта на първия опит на наркотици е съвсем ниска, модни на пазара са новите дроги, които причиняват психотични разстройства. Деца до 18 години няма къде да бъдат лекувани. И не си мислете, че може би някъде ще ги вземат и хайде, нека да опитаме - не, чисто и просто НЯМА къде да бъдат лекувани. На този фон, на фона на пълния отказ на държавата да се погрижи за този важен проблем, сега тя се готви да удари като с парен чук хората, които и без това не могат да си поемат въздух. Главният прокурор Сотир Цацаров отказа коментар по тази тема с думите, че ще изчака промените да станат факт. И да се намери точния баланс между интересите на бързото правосъдие и на човешките права. Когато промените станат факт, да се готвят семействата. Полицията най-редовно попълва графата си за арести на наркодилъри с тълпи хлапета, помамили се по бързото щастие. Така се отчита. И попарените ще са много. Дали може тази промяна пак да причини смърт като преди? Като нищо. Семействата и без това едва дишат. Колко му е. Девет години е бродила полудялата Виола Каравелова със снимката на съпруга си Йосиф Хербст по софийските улици през 20-те и 30-те години на миналия век с въпроса: \"Знаете ли къде е мъжът ми?\"   Пак ли същото ни чака?", "date": "2018.10.29", "title": "България: Скандално грозната истина за наркотиците"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388940-%D0%BA%D0%BE%D1%80%D0%B0%D0%B2%D0%B0-%D0%BC%D0%B0%D1%86%D0%BA%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2-%D0%BD%D0%B5%D1%81%D0%B5%D0%B1%D1%8A%D1%80", "text": "Руската културистка Наталия Кузнецова и тази година предпочете Несебър по време на своята лятна почивка. Страховитата мацка е влюбена в древния град и го посещава за втора поредна година, съобщава \"Флагман\", цитирайки свои източници.      Огромната блондинка, вдигащата 240 кг от лежанка, провокира противоречиви коментари сред жители и гости на Несебър. От „Ах, ти м*ъсник, дебнеш я!\" до „Не искам да я срещам\" и „На живо е много страшна\", коментират те. Един обаче успя и да се снима с нея – Наката.      Предприемчиви между тях бързо съзряха потенциала в появата ѝ на конкретни места в града и започнаха да пускат слухове, къде ще бъде най-силната в света, за да вдигнат оборота в търговските си обекти.  ", "date": "2018.10.29", "title": "Корава мацка се появи в Несебър"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388941-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Очакват ви критични ситуации, от които ще бъде трудно да намерите изход. Но ако подкрепата от близките хората, дойде навреме, всичко ще мине с малка загуба. Пестете не само пари, но и духовна сила. В противен случай, ще станете зависими от хора, които изпитват към вас жалост, а не искрени чувства. ТЕЛЕЦ ( 21 април - 21 май )  Очаква ви един добър ден, когато настроението ви ще бъде не само празнично, но и слънчево. Това е по вина на новата любов, която се е появила в живота ви напоследък. Ползата от малките дела, ще бъде огромна, така че не ги пренебрегвайте. За да си починете от всички трудности и неприятности от последните дни, трябва да се отпуснете или да отидете на кафе. БЛИЗНАЦИ ( 22 май - 21 Юни ) Няма да имате сили или желание да свършите всичко, което сте планирали. Може дори да оставите личните си проблеми настрани, за да не развалите нещо. Мрачното настроение, ще ви навреди в личната сфера. Любимият човек очаква от вас действия, а не обещания. Достатъчно сте го \"хранили\" с красиви думи и признания.   РАК ( 22 юни - 23 юли ) Препоръчително е, да разширите обхвата на интересите си и да разнообразите живота си. Може да правите промени в личния живот, особено ако сте необвързани. Подобрете ежедневието си и изработете ясна схема на действие. Перспективите в финансовите дела, далеч не са химерични, така че сериозно се заемете с това в този ден. ЛЪВ ( 24 юли - 23 август ) Трябва да избягвате стреса - психологически и физически. Денят е по-подходящ за почивка, тиха комуникация и изследване на вашия духовен свят. Не започвайте неща, с които сте малко запознати. Опитайте се да поддържате дистанция от хора, които са много по-възрастни от вас. Вечерта, ви очаква приятна изненада от любимия. ДЕВА ( 24-ти август - 23 септември ) Не се препоръчва да забравяте за основните неща, от изпълнението на които зависи много. Това повече се отнася за финансовите въпроси, които не са на нужното ниво. Ако не спрете да преследвате идеалната любов, ще останете сами. Склонни сте да фантазирате, но не го правете до такава степен. Вечерта е възможно спешно пътуване. ВЕЗНИ( 24 септември - 23 октомври) Ще покажете истински чудеса, в творчеството и техническия прогрес. Всичко, с което ще се заемете, ще се отдава в ръцете ви. Искрените чувства, ще ви помогнат да погледнете на личния си живот по различен начин. Възможно е много от вас, да решат да възобновят връзката си с бивш любим или да отменят развод. Вечерта е подходяща за дълго пътуване.   СКОРПИОН ( 24 октомври - 22 Ноември ) Не се отвръщайте от хора, които искат вашата подкрепа. Дори и с пари да не може да им помогнете, ще могат да се облегнат на вашето надеждно рамо. Не бъдете упорити в тези области на живота, където е необходима гъвкавост и лоялност. Дори във финансовата област, трябва да станете мъдри, за да не загубите натрупаните средства.   СТРЕЛЕЦ ( 23 Ноември - 21 Декември ) Специално внимание трябва да обърнете на вашето здраве. Ако не искате да хванете простудно заболяване, обличайте се според времето и не общувайте с болни. Любимия човек, ще ви подари нещо, за което отдавна мечтаете. Вечерта, се опитайте да си починете и отпуснете преди лягане. КОЗИРОГ (22 Декември - 20 януари ) Не е препоръчително за този ден да планирате пътувания, преговори и разговори с любимия човек. Слушайте гласа на сърцето си, успокойте се морално и не бягайте след неща, които водят до проблеми. Трябва да се съсредоточите върху постиженията, довели ви до успех. Благодарете на онези, които са ви помогнали от сърце.  ВОДОЛЕЙ ( 21 януари -  19  февруари ) Може да бъдете поздравени - успехите на работното място са невероятни, а в кариерата сте напреднали. Дори тези, които не са вярвали във вашите силни страни и способности, ще се удивят. Любовните взаимоотношения, ще носят само положителни емоции, което ще ви даде сила и енергия. По темите за живота, е по-добре да не философствате, а да започнете активна работа.   РИБИ ( 20 февруари - 20 март ) Трябва да завършите всичко, което сте започнали, за да отворите пътя към новото. Може да оставите работата за малко настрани и да си позволите да се отпуснете в кр ъга на приятелите. В края на краищата, всички пари в света няма да заработите. Отношенията с роднините могат да се променят драматично, уви, в лоша насока. Може би сте твърде принципни?", "date": "2018.10.29", "title": "Дневен хороскоп 29 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388939-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8-%D1%81-%D0%BF%D0%B0%D1%80%D0%B8%D1%82%D0%B5-%D1%81%D0%B8-%D0%BA%D1%83%D0%BB%D0%B0%D0%B3%D0%B8%D0%BD", "text": "Скандалният гримьор Валентин Кулагин се чувства истинска звезда в родния си град Хасково. Наскоро вече бившият участник във ВИП Брадър се завърнал в провинцията, за да се види с роднините и не скрил задоволството си, че всичко го зяпали и обсъждали.      Той е доволен от подкрепата, която среща извън къщата. Разбира се не липсват и обиди, но те са предимно на сексуална основа и не са свързани с участието му в предаването. Кулагин признава, че не гледа шоуто, но посочва като евентуален победител Петко Димитров или Папи Ханс. „Не симпатизирам на никого, всички са жалки лицемери. Аз съм истинският шампион\", хвали се Валентин. Следващата седмица скандалджията заминава за Дубай, където ще гримира няколко седмици булки. Хонорарът му за един час в емирството бил 400 долара, твърди \"Уикенд\". „Там хората ме уважават, чакат ме и имам график\", хвали се Кулагин.", "date": "2018.10.29", "title": "Ето какво прави с парите си Кулагин"}
