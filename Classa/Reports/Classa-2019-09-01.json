{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399394-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-5-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D0%BC%D0%B5-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4-%D0%BE%D1%82-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D1%81%D1%8A%D1%80%D0%B1%D0%B8%D1%8F", "text": "Заедно с газовия интерконектор с Гърция ще се постигне 100 процента диверсификация, категоричен е министър-председателят Премиерът Бойко Борисов заяви днес във Варна, че на 5 септември се очаква да бъде подписан договор за газопровод от Турция през България, за Сърбия, Унгария и Австрия, предаде БНР.  На 12-ия летен университет на Младежката организация на ГЕРБ той посочи, че в момента се работи по този много важен енергиен проект, който ще осигури диверсификация на доставките.  Заедно с газовия интерконектор с Гърция ще се постигне 100 процента диверсификация, каза Борисов.  Премиерът коментира също и проекта за АЕЦ „Белене“, като каза, че в него се събират много държави, има много предложения. Той е важен, защото след 10-15 години, когато се затворят 5-и и 6-и реактор на АЕЦ „Козлодуй“, ще трябва да имаме заместваща мощност, обясни той.  Борисов коментира и големи и важни инфраструктурни проекти за Варна, като каза, че ще отпусне допълнително финансиране за тях.  Той заяви, че кандидатът на ГЕРБ за кмет на Добрич е Надежда Петкова - специалист по европроекти, която присъства на форума.  Премиерът отново потвърди, че от 1 януари следващата година с 10% ще бъдат повишени заплатите в държавния сектор.    ", "date": "2019.09.01", "title": "Борисов: На 5 септември подписваме договор за газопровод от Турция през България за Сърбия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399395-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BB%D0%BE%D0%B7%D0%B0%D0%BD%D0%BE%D0%B2%D0%B0-%E2%80%93-%D0%BA%D0%B8%D1%87-%D0%B8-%D0%BC%D0%B5%D0%B4%D0%B8%D0%B8", "text": "Има ли разлика между жълти и нежълти медии у нас?     Задници и разголени гърди събират много лайкове в Инстаграм.  А медиите пропагандират българската мечта – да станеш модел, плеймейтка, да тръгнеш като Николета Лозанова от с. Караджово край Пловдив, да си сложиш 400 кубика силикон в гърдите, напомпани устни, рендосана, и да станеш „лайфстайл“ образец. Всъщност лайфстайл кич, който се тиражира от медиите и става обект на масово подражание от момичета. Престижно е да си със силикон. Дава самочувствие, че благодарение на него можеш да смениш някой друг съпруг футболист, богати ухажьори (спонсори), и прочее ценители на пластичната хирургия.       Отдолу под снимката е коментар на Николета Лозанова в Инстаграм към снимки от Милано на колежката й Моника Валериева и Андреа – „Prostiturvate“ – е израз, взет от едно предаване на Карбовски, в което така се изразява циганин травестит – „проститурвам“. Този коментар го разнасяха по сайтове, а читателите, приемат иронията насериозно. Тук надолу са цитирани само част от заглавията за Николета Лозанова от последния месец. От тях се създава впечатление, че тя е медиен балон, който съществува чрез разголените й снимки, и клюки, които често тя сама разпространява за себе си. Например, че е имала връзка с този или онзи, примерно Григор Димитров, макар той никога да не я е срещал. От цитираните заглавия съзнателно са избегнати сайтове като „клюки“, „сензация“ и подобни. Заглавията от останалите дават възможност да се направи извод има ли разлика между жълти и нежълти (да не казваме сериозни) медии у нас:     ***   Няколко години преди смъртта си актьорът Иван Ласкин даде интервю по повод хаплива реплика на Николета Лозанова срещу него.  Ласкин определи типажа на модели като нея така:  – …Познавам субекта „изтрещял селяндур идва в София, за да си сложи цици, ходи на МОЛ и участва на телевизора“. Този субект, е епидемия.  …  В прекрасната ми страна, за съжаление, е пълно с двукраки разносвачи на импланти, които се самокумиризират.  …", "date": "2019.09.01", "title": "Николета Лозанова – кич и медии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399396-%D0%BA%D0%B0%D0%BA%D0%B2%D0%B8-%D0%BC%D0%B8%D1%80%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D1%81%D1%8A%D0%BD%D1%83%D0%B2%D0%B0%D1%82%D0%B5,-%D0%B1%D0%B5,-%D0%B1%D1%8A%D0%BB%D0%B3%D0%B0%D1%80%D0%B8-%D1%89%D0%B5-%D1%81%D0%B8-%D0%B3%D0%BE-%D0%BF%D1%80%D0%B5%D0%BC%D0%B5%D1%81%D1%82%D1%8F%D1%82-%D0%BE%D1%82-%D0%B5%D0%B4%D0%B8%D0%BD%D0%B8%D1%8F-%D0%BA%D1%80%D0%B0%D1%87%D0%BE%D0%BB-%D0%B2-%D0%B4%D1%80%D1%83%D0%B3%D0%B8%D1%8F", "text": "  Аз ги убеждавам, че България нямаше да я има, ако нямаше въстания, ако нямаше Левски, Ботев, ако нямахме Крум Страшни и Симеон Велики. И че сега също ни трябват такива личности да ни поведат. И веднага съмнението и дори убеждението – ама сега времената са други. Ами не са други! Мозъкът Ви е промит. Агресията и насилието винаги имат превес над толерантността. Защото колкото и да си толерантен, винаги ще се намери някой, който не е и ще те приключи. Историята на човечеството не е история на толерантност и компромиси. Тя е история на войни, битки, кръв и сълзи. За съжаление. Ние сме хищници, дами и господа. И тънкото лустро на цивилизация пада при първото предизвикателство и застрашаване на живота ни. Ако не се бяхме били, ако не бяхме завладявали чужди територии с правото на силата, сега щяхме да пасем камили в Казахстан! Нашият народ е бил завоевател. Тази земя сме я отвоювали от Византия с битки и кръв. Това е!     Вие си мислите, че живеем в цивилизовани времена. Хайде пак си помислете. Ама този път и се информирайте и включете информацията в мислите си. Защото е най-лесно да стигнеш до погрешен извод, когато просто не отбелязваш фактите, които не ти харесват. Само на няколко хиляди километра от цивилизацията, нецивилизовани хора режат глави в ефир, имат сексуални робини, убиват деца, бесят християни, взривяват джамии и църкви. Само на една крачка – в столицата на цивилизацията – Париж, полицията уби десетки протестиращи, а стотици бяха пребити и осакатени. Спомнете си снимките на жената с откъснатата от полицията ръка. В центъра на Париж, цивилизовани дами и господа. В Европа също има варвари. Кьолн, Берлин, Ница, Париж…..с вашите свещи, плюшени мечета и цветя на мястото на трагедиите предизвиквате само презрение и смях у тези, които са решили твърдо да превземат Европа. Докато Вие си плямпате за толерантността. В България почти няма ден без жестоко убийство. Понякога на жени и деца. Нарязани трупове, изнасилени и жестоко пребити до смърт деца. Толерантност ли?!? Защо соросоидите не накарат тези, които се държат като животни, да са толерантни към другите, да не убиват, да не грабят, да не изнасилват? А само ние, жертвите, трябва да сме толерантни.     Не можем да запазим народът си и държавата си, без да се борим – не с лекции и поръчки за изнасяне на проповеди сред тези, които ни застрашават. А с цялата сила на народа и държавата. С принуда, когато е необходимо. Защото толерантността ще ни убие. Толерантността към грешките на политиците. Какви мирни протести сънувате, бе, българи? Ще си го преместят от единия крачол в другия! Грубо, но истина! Толерантността е последното убежище на загиващите!  ", "date": "2019.09.01", "title": "Какви мирни протести сънувате, бе, българи? Ще си го преместят от единия крачол в другия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399397-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BB%D0%B8-%D0%B5-%D0%BD%D1%83%D0%BB%D0%B5%D0%B2-%D0%B3%D1%80%D0%B0%D0%B4%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82", "text": "Преди пет години гражданско сдружение „Софийски обществен съвет“, на основание чл. 109 от Административно-процесуалния кодекс внася предложение до столичния кмет г-жа Фандъкова за пробно въвеждане на безтаксов превоз в столицата през празничните дни на 2015г. Заведено е с вх. №СО-6200-1323/ 02.12.2014 г. До днес резултат няма. Нито пък информация, дали предложението въобще е било разгледано. Очевидно т.нар. ръководство на Столичната община хич не го е еня за гражданските предложения, включително такива, които вече са се утвърдили като добри практики в страни на Евросъюза. Нека отново напомним за какво иде реч.   Идеята не е нова   Прилага се с успех в над 400 града по света: Талин (Естония, след референдум), Хаселт, Монс (Белгия), Булон-Биланкур, Обан, много предградия на Париж (Франция), Илиуполи (Гърция), Прага (Чехия, частично), Плоещ (Румъния, частично), Паулиния, Марика (Бразилия), Чепъл Хил, Айлънд каунти, Мисула, Веро бийч (частично), Мейсън каунти (САЩ) и в много други...     Безтаксовият или нулев градски транспорт се разглежда в контекста на тенденцията към социализация на публичните услуги (транспорт, ток, вода, газ, парно и др.) и отнемането им от монополисти, печалбари и мутри. В света отдавна са установили безспорните ползи от въвеждането му за гражданите и обществото:    -  административни  – по-бърз достъп до крайната точка; по-голяма ефективност; рязък спад на оперативните разходи (отпечатване и продажба на билети, заплати и осигуровки на персонала; и пр.);   -  комунални  – спад на задръстванията; по-висока средна скорост на МПС; по-лесно паркиране; по-малко ПТП; икономии от намаляване износването на уличната мрежа;   -  търговски  – ръст на търговските обороти; впрочем, големите вериги отдавна практикуват безплатен транспорт до хипермаркети и молове;   -  социални  – подобряване на околната среда, а оттам и здравето на хората;   -  глобални  – смекчаване проблемите, произтичащи от глобалното затопляне и изчерпване на въглеводородите.   Към предложението бе приложена следната  смет ка:   Според тогавашния отчет на Центъра за градска мобилност (ЦГМ), реализираният приход от градски транспорт в столицата за 2014 г. възлиза на 220 490 000 лв., които се формират от: - продажба на билети и абонаментни карти - 95 679 000 лв.; - „компенсации” от Столичната община - 92 531 000 лв.; - „компенсации” от държавния бюджет - 23 790 000 лв.; - „компенсации” от Столичния електро- и автотранспорт за покриване на загуби (!) - 8 500 000 лв. Разходите по поддръжката на столичния градски транспорт са около 100-110 милиона лв. годишно, вкл. 26 277 000 лв. за материали, външни услуги, възнаграждения и осигуровки на персонал от 1 222 души;* тоест, по-малко на ЦГМ от нашите данъци. Това сочат публикуваните данни. Както и че печалбите на ЦГМ непрекъснато растат. Предишната година са били 23%. Официално признатите! Днес са значително повече. В същото време се тръби за „загуби”, теглят се „заеми” за закупуване на нови трамваи и тролейбуси и т.н. Нека не се заблуждаваме:  новите превозни средства не са инвестиция на общината, нито на ЦГМ; те се доставят с пари о т  европейски програми . А „загубите” са от „източване”. Пир по време на чума!   С лед като градският транспорт на практика се финансира от публични средства  к ъде отиват тогава приходите   Откъде идва произволното налагане на по-висока „цена” на билета с цели 60%, жалбата срещу която, се точи вече четири години в съда? Защо ЦГМ отказва да представи финансовите си разчети за това увеличение? Какво означава политическо решение? Или става въпрос за „политическо увеличение”? Чрез което се генерира корупция и разпределя на черно ограбеното? Наглият, при това във вреда на столичани, произвол с налагането на 60-процентно увеличение не означава ли ново, още по-дълбоко бъркане в джоба на столичани? Защото за билетче отдавна ни цакат с повече от 2 лева. Плащаме веднъж чрез данъците и таксите; втори път – като ни принуждават да купуваме превозни документи. Дупченето на билет и играта на „контрол“ всъщност е параван за лично обогатяване на общинари и „наши хора” в т.нар. „Център за градска мобилност”, както и за пълнене на черни партийни каси. И въобще, кому е нужен посредникът ЦГМ? Оказва се, че цялостната дейност на ЦГМ престъпва законите на страната: Столичната община няма законови правомощия да контролира превоза на пътници; единствено кметът може да издава наказателни актове, но не и да превъзлага функциите си; МВР няма право да отдава държавни служители под наем за ползване от търговски дружества;служителите на МВР нямат право да извършват контролна дейност, както и дейност по опазване на обществения ред по силата на „договор“; принудителното задържане от контрольор престъпва конституционно гарантираните права на лична свобода и неприкосновеност, и превръща деянието на контрольора в криминално престъпление.** Въпросите могат да продължат. От години ЦГМ е известен с корупционни скандали. Достатъчно е да споменем недопустимия монопол по организиране на градския транспорт и паркирането; скандалът около финансиране на частни автобусни линии; непрозрачният, разбирай корупционен, начин на закупуване, поддръжка и ремонт на електронни средства за контрол, струващ на столичани над 5 милиона евро. При това тези „апаратчета” са негодни уреди за контрол, защото нямат независима сертификация  Но „таксуването” с тях продължава... Много може да се говори и за издевателстватанад граждани, практикувани от т. нар. контрольори. Преди години те пребиха до смърт 78-годишния копривщенец Желязко Петков, известен майстор-резбар, починал дни по-късно. Обществеността бе потресена от насилието, упражнено над уважавания от всички синоптик Минчо Празников. Предполага се, че вълчите разпри кой да разпределя парите за „черните” каси доведоха ли през 2005 г. до убийството на шефа Георги Василев. А защо беубит приемникът му Марчело Доковски? Следващият кáпо Симеон Арнаудов (преместен на друго общинско местенце след пореден скандал) пък праща мутри да сложат скоба на колата на екипа на ТV7, при шофьор зад волана и работещ двигател, след като журналистите го питат къде отиват парите от паяци и скоби! Изход от този разгул може да бъде безтаксовият градски транспорт или нулевата тарифа. Нека не бъркаме безтаксов с безплатен транспорт – такъв няма. И сега го плащаме от „компенсациите”, тоест, от нашите данъци. Освен публикуваната в медиите информация за все по-широко въвеждане на нулевия транспорт по света, Гражданският обществен съвет, съобразено с българските условия, предлага още една възможност за финансиране на публичния превоз в столицата:  облагане с данък „градски транспорт“ в размер на 1% върху доходите ;  което ще доведе донепосредствени изгоди и за гражданите, и за икономиката на столицата.   Ето простата сметка :   По данни на Националния статистически институт (НСИ), наетите лица по трудово и служебно правоотношение в столичния град тогава, през 2015г., са били 715 хиляди средногодишната заплата в София е била 14 410 лв. ***Като ги умножим, получава се брутно над 10 милиарда лв. (10 303 150 000 лв.). При 1% данък „градски транспорт”, само от заплатите – това прави 103 031 500 лв. – достатъчни за издръжка на безтаксов транспорт на столицата и околностите. Без „компенсациите” на Столичната община и държавата... Средногодишната  тежест на човек  от този данък ще бъде 144 лв. –  четири пъти по-малко отколкото е сега . Днес столичани се бъркат със 600 лв. годишно (по 50 лв. месечно) за персонализирана карта. При 1% данък, лицата на минимална работна заплата, която тогава по ПМС №139/04.06.2015г. е била 4 560 лв. (380 лв/месец), ще плащат 45,60 лв. годишно, тоест, колкото сега плащат месечно; а който получава годишно по 120 000 лв. (10 000 лв./месец), ще се бръкне с 1200 лв. Справедливо, нали? И принос на „по-заможните” за намаляване на автомобилния трафик, задръстванията, замърсяването на големия град! В действителност  годишните приходи на общината ще бъдат  многократ но повече от 100 милиона . Защото няма публикувана статистика, а и никой точно не знае, колко са наетите в сивата икономика на столицата; а ще се облагат всички доходи, не само заплатите. Допълнителен източник на финансиране ще идва и от рекламите.   Но това не е всичко   Преките и косвените приходи на общината и в бюджета рязко ще нараснат, като с нищожния 1% данък „градски транспорт” се облагат билетите за всички транспортни средства (жп, шосейни, въздушни) с дестинация София, както и столичните хотели, пансиони, къмпинги. Ще се повиши привлекателността на столицата, гостите й ще могат безплатно да се придвижват, което ще активизира туризма и търговската дейност. Ще намалеят и преките загуби от задръстванията и закъсненията, които, според Института за пазарна икономика сега възлизат на около 3 млн. лв./ден; или годишно – над 1 милиард! Измежду големите обществени ползи от въвеждането на нулева тарифа ще бъде  резкият спад, дори ликвидиране на сивата икономика . Защото Столична община ще бъде заинтересована да извади наяве участниците в сивия сектор, за да може да увеличава приходите си, вкл. от данък „градски транспорт“. Това ще е още един източник на финансиране, а и принос на общинската администрация с общонационално значение. С ликвидиране на корупционния генератор ЦГМ ще се спестят и по-голямата част от разходите за материали, външни услуги, възнаграждения и осигуровки, които сега са над 26 млн. лв. Всичко това  чувствително ще увеличи приходите  и Столична община директно ще може да се обърне към решаване проблемите на хората, не към тяхното задълбочаване и огрубяване.  Ще се създадат условия и ресурс за оптимизиране на градския транспорт; за разкриване на нови, вкл. денонощни, линии;  радикално да се подобри и модернизира транспорта към крайградските селища; крайградските жп линии най-сетне да се ползват и за градски транспорт, както е във всички страни-членки; да секнат конфликтните ситуации, ограниченията на достъп до обществения транспорт; да се ликвидират проявите на расизъм, дискриминация, противоправният произвол на т.нар. контрольори, насърчавани сега от ЦГМ; и т.н.Така,Столична община и градският транспорт ще могат да достигнат европейските качествени показатели! Това, което т.нар. ръководство на Столичната община арогантно ни отказа през 2014 г., може да се осъществи през 2019 г. Всичко зависи от нас, гражданите на столицата. Нали?              ", "date": "2019.09.01", "title": "Възможен ли е нулев градски транспорт?"}
{"url": "http://www.classa.bg/%D1%81%D0%B2%D1%8F%D1%82/item/399398-%D0%BA%D1%80%D0%B0%D0%B2%D1%87%D1%83%D0%BA-%D1%81%D0%B8-%D1%81%D0%BF%D0%BE%D0%BC%D0%BD%D0%B8-%D0%BA%D0%B0%D0%BA-%D1%85%D1%80%D1%83%D1%88%D1%87%D0%BE%D0%B2-%E2%80%9C%D0%BA%D0%B0%D1%80%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%BA%D1%80%D0%B8%D0%BC%E2%80%9D", "text": "Първият президент на Украйна Леонид Кравчук заяви, че полуостров Крим няма перспективи за развитие като част от Руската федерация. Според него населението на региона трябва само да изрази желание да се „върне“ под контрола на Киев. В телевизионния канал NewsOne първият президент на Украйна Леонид Кравчук говори за бъдещето на Крим като част от Руската федерация. Той е убеден, че регионът няма никакви перспективи в сегашния си териториален статус и затова жителите му „рано или късно ще поискат да се върнат обратно“ под контрола на Киев. Като оправдание за думите си украинският политик цитира миналото на полуострова през съветската епоха.     Кравчук заяви, че е роден в района на Ровно, където не е имало нищо \"освен малка река\". На практика няма удобства - бани, радио и ток. Когато семейството му иска да отиде на море, в Крим, ситуацията там „не е по-различна“. Освен това много хора тогава не знаят как да работят със селскостопанската индустрия и затова искат да се преместят да живеят в други региони на Русия. Повече от 60 години ситуацията на полуострова „почти не се е променила“, казва той. Съответно, когато Украйна се приближи до Европа във всеки смисъл, когато загуби репутацията си на бедна страна, населението на Крим “трябва” да промени позицията си по отношение на Руската федерация ....     „ припомня си Кравчук историческата грешка на съветския държавник.     Крим се обедини отново с Русия през март 2014 г. в резултат на народен референдум. През петте години, в които полуостровът е бил част от Руската федерация, на неговата територия са възстановени много културни и туристически обекти, които са унищожени или изоставени от Украйна. Освен това през пролетта на 2018 г. е изграден Кримският мост, който също допринесе за подобряване на бизнес средата в региона и икономиката като цяло. По-рано петиция беше публикувана на официалния уебсайт на президента на Украйна с предложение за провеждане на референдум в страната с цел да се „предаде“ американско гражданство на жителите на Крим, като този начин полуостровът ще се върне под контрола на Киев ....    ", "date": "2019.09.01", "title": "Кравчук си спомни как Хрушчов “кара Украйна да приеме Крим”"}
{"url": "http://www.classa.bg/%D1%81%D0%B2%D1%8F%D1%82/item/399399-%D0%BF%D0%BE%D0%BA%D0%BB%D0%BE%D0%BD%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%E2%80%9C%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%E2%80%9D-%D0%B4%D0%B0-%D1%87%D0%B5%D1%82%D0%B0%D1%82-%D0%B8-%D0%BF%D0%BB%D0%B0%D1%87%D0%B0%D1%82", "text": "Как ме умиляват всички тези приказки за британската кралица. По-точно за британската демокрация. Или по-по-точно за британската „демокрация“ и кралицата. Който и либерал да питате, ще ви каже, че „във Великобритания е конституционна монархия“. Виждали ли сте британската конституция? Къде мога да я прочета? Как? Никъде? Очевидно, защото никога не е съществувала. Как може да има конституционна монархия без конституция? Но това не притеснява западопоклонниците и със сигурност ще ви изблеят нещо за определен „неписан код на традиции, който ограничава силата на кралицата“. Но и той не съществува.     Преди няколко години написах текст за пълномощията на британската кралица, което предизвика ефекта на изсипването на мая в селски нужник. Всеки либерал считаше за свой дълг да ми покаже презрението си и да ме обвини в лъжа. Въпреки че всъщност тогава не изброих всички правомощия на британската кралица, в действителност те са много повече.     Е, във Великобритания няма демокрация. При наследствената горна камара на парламента (Камарата на лордовете или Камарата на перовете, пълното име е „The Right Honourable the Lords Spiritual and Temporal of the United Kingdom of Great Britain and Northern Ireland in Parliament assembled“), която има право на вето върху всякакви решения на долната камара, тогава демокрация не може да има.     Реалните пълномощия на кралицата стават особено очевидни след обявяването на резултатите от референдума за Брекзит. Камерън отиде на сутрешния чай на кралицата като премиер и се върна от него като обикновен пенсионер. Да, формално Камерън си тръгва от поста по собствено желание , но точно в това се състои истинската, не формализирана власт, когато за да се изпълнят желанията на кралицата, дори не е нужно да се пишат укази - достатъчно е изговореното слово на монарха. Освен това „демокрацията е процедура“, тоест спазването на всички бюрократични формалности, а деспотизмът е чистата, неограничена воля на деспота. Камерън обаче не беше единственият премиер, когото кралицата уволни. И тази седмица пристигнаха свежи новини, които за пореден път ни показват истинските пълномощия на британската кралица. Sky News съобщи, че новият британски премиер Борис Джонсън възнамерява да се обърне към кралица Елизабет Втора с искане за временно прекратяване на дейността парламента от 9 септември до 14 октомври. “За да може да се изпълнява неговата вътрешнополитическа програма.” Знаете ли как се нарича разпускането на парламента и/или прехвърлянето на неговите правомощия на единствения лидер, ръководителя на изпълнителната власт? Тоест, събирането на законодателна и изпълнителна власт в един човек? Това се нарича диктатура. Диктатурата (лат. Dictatura) е форма на упражняване на държавна власт, при която цялата държавна власт принадлежи на една политическа позиция, която се подкрепя или от един човек (диктатор), или от управляващата група от лица. Освен това, ако това искане бъде удовлетворено, Борис няма да бъде пълновластен диктатор, а „диктатор по пълномощие“. На късата каишка на кралицата. И искате да ми кажете, че същество, облечено с властта да създава диктатори, само по себе си не е диктатор? Как само лъжат с „царува, но не владее“, „царува, но не управлява“? За кого са тези приказки? Елизабет II сменя премиерите като ръкавици (и между другото генералните губернатори на колониите), пренася датите на изборите в долната камара на парламента, насочва разузнаването (между другото, МИ-6 оперира дълго време без най-малкото правно основание, дейността му не е регламентирана от никакви законодателни актове - всъщност това е частно разузнаване на короната), дава заповеди на войските да потушават размириците и много други. И в същото време тя управлява 65 години. Но “смяната на властта” е необходима само в Русия. А там също има „традиции, които трябва да се спазват“. Послепис: Все още са ми смешни тези западопоклонници. Те виждат несъществуващото и не виждат очевидното.  ", "date": "2019.09.01", "title": "Поклонниците на британската “демокрация” да четат и плачат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399400-%D0%BF%D1%80%D0%BE%D1%84-%D1%85%D1%80%D0%B8%D1%81%D1%82%D0%BE-%D0%BF%D0%B8%D0%BC%D0%BF%D0%B8%D1%80%D0%B5%D0%B2-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B8%D0%B3%D1%80%D0%B0", "text": "Предизборният лозунг на президента Болсонаро беше, че хората от Амазония ще получат препитание, чрез обезлесяването. Пожарите там тази година са с 80% повече от миналата, коментира той Ненормални горещини, екстремни метеорологични условия, необичайни природни феномени! Още два градуса средно към температурата на планетата и тя ще се превърне в пустиня. За много хора, региони и дори държави въпросът вече е на живот и смърт. А в Бразилия разпали не само пожари, но и политически скандал.    Първоначално президентът на южноамериканската държава Жаир Болсонаро отказа предложената от Г-7 финансова помощ и поведе словесна война, която премина и най-смелите граници на дипломацията. В социалните мрежи той сравни 66-годишната първа дама на Франция с 30-години по-младата си съпруга – Мишел. Макрон реагира незабавно. „Мисля, че бразилските жени без съмнение се срамуват да прочетат написаното от техния президент. Мисля, че бразилците, които са велик народ, са малко притеснени от поведението му и очакват от него като президент да се държи прилично с другите”, заяви Макрон.    Вместо Болсонаро, извинение поднесе писателят Паулу Коелю. „Докато Амазония гори, те не разполагат с никакъв аргумент и единственото, което правят, е да обиждат, да отричат, да говорят какво ли не, за да не поемат своята отговорност”, заяви Паулу Коелю.  Именно за поемане на отговорност призова шведската природозащитничка - 16-годишната Грета Тунберг, която пресече Атлантическия океан с яхта. За да убеди политиците, че въпросът с климата е „спешен”, тя плава от английския град Плимут до американския Ню Йорк, където ще участва в международна конференция на ООН. Сериозно към климатичните промени се отнесе и легендарният китарист и композитор на „Pink Floyd” Дейвид Гилмор. През юни той продаде на търг 126 китари от личната си колекция, а събраните 21,5 милиона долара дари на екологичната нестопанска организация „ClientEarth”.    Преди дни китаристът на „Queen” Браян Мей предложи да бъде организиран нов благотворителен концерт, подобен на „Live Aid” от 1985 г. Този път обаче за борба с климатичните промени. А Леонардо ди Каприо, който винаги е бил загрижен за природата и многократно е призовавал световните лидери да обърнат внимание на ситуацията в Амазония, дари 5 милиона долара за борба с пожарите.  Ще загасят ли даренията пламъците? Едва ли. Но е ясно, че измененията в околната среда ще засегнат почти всеки аспект от нашия живот и е крайно време да се събудим. „Данните на „Грийнпийс” показват, че през последните 10-тина години пожарите в Южното полукълбо са предимно причинени от човека. Голяма част от пожарите са възникнали в гора или е била наскоро обезлесена”, заяви Десислава Микова, „Грийнпийс”. „Голяма част от тези територии, които се ползват за земеделие, са разширени”.  „Това, което става с климата, зависи много и от политиците. Това е политическа игра. Предизборният лозунг на Болсонаро беше, че хората от Амазония ще получат препитание, чрез обезлесяването на горите. Пожарите там тази година заемат с 80% повече пожари от миналата”, коментира проф. Христо Пимпирев пред Нова ТВ. „Но имаме и пожари в Сибир – друг от „белите дробове” на земята”. Според него, за да се борим с климатичните промени, трябва да се въведат мерки, които обаче ще оскъпи някои продукти.   \r\n  ", "date": "2019.09.01", "title": "Проф. Христо Пимпирев: Климатичните промени са политическа игра"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399401-%D0%B3%D0%B5%D0%BE%D1%80%D0%B3%D0%B8-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%BD%D1%8F%D0%BA%D0%BE%D0%B9-%D0%B4%D0%B0-%D0%BA%D0%B0%D0%B6%D0%B5-%D0%BD%D0%B0-%D1%83%D1%80%D1%81%D1%83%D0%BB%D0%B0,-%D1%87%D0%B5-%D0%B2-%D1%82%D0%B0%D0%B7%D0%B8-%D0%BF%D1%80%D0%BE%D1%81%D0%BF%D0%B5%D1%80%D0%B8%D1%80%D0%B0%D1%89%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "НЯКОЙ да каже на Урсула, че в тази просперираща държава деца умират от лечими болести, а родителите им събират левчета с СМС-и. НЯКОЙ да каже на Урсула, че в тази просперираща държава стари хора умират зимата от глад и студ, защото живият със сто евро пенсия.   НЯКОЙ да каже на Урсула, че в тази просперираща държава режат микрофоните на медиите, за да не питат за Пацо и за откраднатите милиарди от мафията. НЯКОЙ да каже на Урсула, че в тази просперираща държава журналистите ги арестуват и репресират по фалшиви сигнали заради разкритията им за корупцията на управляващите. НЯКОЙ да каже на Урсула, че в тази просперираща държава гражданите ги преследват заради убеженията им и битката им за свобода. НЯКОЙ да каже на Урсула, че в тази просперираща държава няма работна ръка защото хората избягаха от мизерията и диктатурата на мафията. НЯКОЙ да каже на Урсула, че тази просперираща държава е на първо място по корупция, на последно по доходи и на 111-то по свобода на словото. НЯКОЙ да каже на Урсула, че в тази просперираща държава на всеки километър нова магистрала се пада по едно затворено училище, по една закрита болница и едно заличено село. НЯКОЙ да каже на Урсула, че в тази просперираща държава възрастните хора нямат зъби, но имат таблети, за да си говорят с внучетата в чужбина. Някой старци умират с мъка без да са видели внуците си на живо. НЯКОЙ да каже на Урсула, че в тази просперираща държава няма справедливост, а истината е мръсна и опасна дума, за нея убиват. НЯКОЙ да каже на Урсула, че в тази просперираща държава този, с който се прегръща и нарича \"Бойко\", е долен изрод и мутра прокудил над два милиона българи от родината им и отговорен за смъртта на стотици болни, невинни, или просто говорещи истината хора. НЯКОЙ да каже на Урсула, че в тази просперираща държава милиардите, които Европа наля само направиха мафията ни още по могъща, а народа по-беден и обезверен. НЯКОЙ да каже на Урсула да спрат фондовете, да спрат да хранят свинете, които ни убиват и изяждат. НЯКОЙ да каже на Урсула, че в тази просперираща държава на 12.09. гражданите ще изметат изрода и бандата му и ако не могат да ни помогнат поне да не ни пречат. Само това.", "date": "2019.09.01", "title": "Георги Георгиев: НЯКОЙ да каже на Урсула, че в тази просперираща държава..."}
{"url": "http://www.classa.bg/%D1%81%D0%B2%D1%8F%D1%82/item/399402-%D1%85%D0%B8%D0%BB%D1%8F%D0%B4%D0%B8-%D0%B1%D1%80%D0%B8%D1%82%D0%B0%D0%BD%D1%86%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B2%D1%80%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "Десетки хиляди хора участваха днес в протести във Великобритания заради решението на министър-председателя Борис Джонсън да прекрати работата на парламента за определено време преди планираното излизане на страната от Европейския съюз, предадоха ДПА и Асошиейтед прес. Демонстрациите се проведоха под лозунга \"Спрете преврата\". Протести имаше в Лондон, Манчестър, Нюкасъл, Йорк, Бристъл, Белфаст.       Лидерът на опозиционната Лейбъристка партия Джереми Корбин се включи в демонстрация в Глазгоу, Шотландия. Протестите имаха за цел да се покаже решимост за предотвратяване на излизане на Великобритания от ЕС без сделка. Те бяха организирани от групите \"Може да има и друга Европа\", която се противопоставя на Брекзит, и \"Движеща сила\", която е близка до Лейбъристката партия. Близо 10 хил. души излязоха да протестират в Лондон. Демонстрантите се събраха пред резиденцията на министър-председателя на \"Даунинг стрийт\" 10. Те скандираха: \"Борис Джонсън, засрами се\", \"Марионетка на Тръмп, засрами се\", \"Лъжецо Джонсън, засрами се\" и носеха плакати и знамена на ЕС. Протестиращите спряха за кратко движението по мост в центъра на британската столица и на площад \"Трафалгар\". Според организаторите протести е имало на над 30 места в Англия, Шотландия, Уелс и Северна Ирландия.  ", "date": "2019.09.01", "title": "Хиляди британци протестираха срещу \"преврата\" на Борис Джонсън"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/399403-%D0%B7%D0%B0%D1%89%D0%BE-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Защото е създател на най-добрия шоу-продукт в България през последните 30 години. Защото знае какво иска аудиторията и й го предоставя.    Защото, за разлика от повечето български политици, не се прави на по-умен от избирателите. Не се вживява в ролята на Мойсей, Христос или Аллах, не претендира, че е носител на истината от последна инстанция. На избирателите, както в България, така и навсякъде другаде по света, им е писнало от политици, които се държат като бъдещи носители на Нобелови награди. Ако избирателят мрази нещо особено силно, то това е склонността на политическия елит да го поучава. И като отмъщение за вечните поучения на „богоизбраните политици“, хората гласуват за фигури, смятани за аутсайдери и маргинали.     В САЩ избраха за президент непредсказуемия, ексцентричен и абсолютно политически некоректен Тръмп, а не склонната към постоянни назидания, болезнено амбициозна и претендираща да е супер професионалист Хилъри Клинтън. Във Великобритания гласуват за Найджъл Фараж и Борис Джонсън, които противниците им наричат „клоуни“. Хубаво, нека са „клоуни“, ама печелят избори и референдуми. Някой дали си спомня за „суперпрофесионалния политик“ Дейвид Камерън, който само преди три години беше британски премиер? Съвсем скоро никой няма да помни и Тереза Мей, която също се гордееше със своя „професионализъм“.   Изобщо политиците, които наричат себе си „професионалисти“ в противовес на „популистите“, звучат изключително смешно.   Особено в България. Къде се усвоява тази наука политиката? В кой университет? И защо адвокат, икономист, историк, охранител да могат да бъдат премиери, а един шоумен да не може? Политиката от много години е преди всичко шоу. Затова и Владимир Зеленски стана президент на Украйна.Затова и Движение „Пет звезди“, създадено от шоумена Бепе Грило, днес управлява Италия. Няма никакво значение какво работиш. Дали си актьор, музикант, университетски преподавател, инженер. Единственото нещо, което има значение, е как си вършиш работата. Дали й отдаваш цялата си енергия и талант или просто отбиваш номера. Струва ми се, че ако само половината от днешните критици на Слави Трифонов изпълняваха служебните си задължения по начина, по който го прави той, днес България щеше да бъде една от най-проспериращите държави в Европа. В никакъв случай не правете любимата грешка на българските „интелектуалци“, които с такова наслаждение подценяват и осмиват труда при създаването на един шоу-продукт. Ужасно лесно е, твърдят те, да разказваш смешки и да правиш гримаси. Това всеки го може. Нима? Който говори такива неща, наистина е глупак. Независимо от всичките му „интелектуални“ претенции. Изисква се невероятен талант, за да задържиш вниманието на публиката и да си номер едно в шоу-бизнеса в продължение на 20 години. И артистичният талант изобщо не е достатъчен. Трябва да си не просто комик, а и организатор, бизнесмен, ръководител и вдъхновител на един огромен екип. А през последните две десетилетия Слави Трифонов показа, че може да прави и политика с голям успех. На инициирания от него референдум гласуваха три милиона и половина души. Именно в неговото шоу излезе информацията за това как партиите са си увеличили незаконно субсидията.   Всеки има правото да харесва или да не харесва Трифонов.   Но никой няма правото да омаловажава положения труд – от него и от целия му екип. А най-абсурдното обвинение към него е, че бил виновен за „чалгизирането на цяло поколение“. Обвинителите, които говорят така, дали наистина вярват, че ако Слави Трифонов го нямаше, щяхме да имаме поколение от прескачащи се гении, от Леонардовци и Айнщайновци? Простотията и „чалга-поведението“ винаги са съществували, има ги и ще ги има със или без шоу-програми. Да обвиняваш някого, че е отговорен за ниските страсти, характерни за някаква част от населението, е проява на тежка невъзможност за мислене.   Не Слави Трифонов и предаването му са отговорни за „чалга-поведението“, а всички, които управляваха България в последните 30 години. Виновни са всички онези, които създаваха и изпълняваха законите, по които живеем през демократичните десетилетия. Ако толкова искате да обявите някого за конкретен виновник за „чалгизирането на съзнанието“, това са хората. Но не прехвърляйте отговорността върху щоумените.   Да, Слави Трифонов не е светец. И никога не е претендирал да бъде такъв, за разлика от много други български политици. А точно защото няма подобни претенции, неговият политически проект има всички шансове да разбие статуквото. Да изпрати „професионалните“ политици там, където им е мястото – в миманса.    ", "date": "2019.09.01", "title": "Защо Слави Трифонов ще спечели изборите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399384-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D1%87%D0%BE%D0%B2%D0%B5%D1%89%D0%B8%D0%BD%D0%B0%D1%82%D0%B0", "text": "Извършено е престъпление. Мнозина се изказаха за него. Думите им ще лежат на тяхната съвест. Някои даже пуснаха по една крокодилска сълза за жертвите. Срещат се и такива – милозливи, готови да заплачат на всеки чужд гроб. Никой от тези бъбривци не си даде сметка, че с ненужните приказки само ръчка неопетнените и неотмъстени още души. И пресъздава отново и отново ужаса за близките на покойниците. Сякаш на живите им е малко мъката, та продължават да ги унизяват, като им разкриват с диво сладострастие подробности за трагедията.     Загубихме уважение към смъртта. Нея незасегнатите би трябвало да приемат със свян или поне с мълчание. Може ли едно престъпление да направи по-популярен журналист или политик? Случващото се в последните дни у нас повече приляга на конкурс за красота на мършояди. Дали това се дължи на факта, че отговорните институции предпочитат да мълчат чрез устите на медиите? Или е проява на клюкарския манталитет, който не знае мяра? Накрая гнусното представление приключи по нашенски – някой се потупа по широките гърдите пред камерите. Никакви въпроси по същество и решения. Какво става с обществото, щом изродите почнаха да се проявяват толкова често? Заедно с държавността пропада и човечността. В опитите си да се приспособим към времето на безотговорност, ние почнахме да обръгвамеме на лошото. Ала дори веднъж да признаем, че злото и грозното са нещо обичайно, ние се заразяваме с тях, ставаме съучастници на злодеите.", "date": "2019.09.01", "title": "В памет на човещината"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/399385-%D1%89%D0%B5-%D0%B4%D0%BE%D1%87%D0%B0%D0%BA%D0%B0%D0%BC%D0%B5-%D0%BB%D0%B8-%D1%84%D0%B8%D0%BB%D0%BC-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F-%D1%87%D0%B5%D1%80%D0%BD%D0%BE%D0%B1%D0%B8%D0%BB", "text": "През май т.г. се състоя премиера на най-новия ТВ сериал на американската кабелна и спътникова телевизия НВО (Home Box Office), който всъщност представлява поредица от къси и страшни новели, заснети в стил Оруел „1984“. Сериалът, който бързо нашумя и поведе с рейтинг 9.6, е най-близко до трилър. В него има всичко: ужаси, насилие, тотално пиянство, войници с автомати, ликвидатори-беззащитни жертви, семейна трагедия, самоубийствени решения на операторите на АЕЦ, цинизъм на управляващите, както и положителни герои, готови на саможертва за спасяване на стотици техни сънародници. Създателите на сериала   Крейг Мазин (автор до този момент на сценарии за посредствени комедии) и Йохан Ренк (режисьор на телевизионни клипове) твърдят, че техният филм е художествен, а не документален. Подобно твърдение би могло да бъде валидно за филм като  , но не и за   защото документалният елемент е по-въздействащ на младите зрители от художествените внушения. Акад. Валери Легасов, инж. Дятлов и Борис Щербина са истинските имена на персонажите, участвали в ликвидиране на последствията от голямата техногенна катастрофа. Обстановката и битът на 80-те години на СССР са предадени точно. В сериала истината се смесва с лъжата толкова фино и в такива пропорции, че да се отдели едната от другата е много трудно. Трябва да се признае, че създателите, може би неочаквано за самите тях, са го направили майсторски и това е главната причина темата да стане печеливша. Но както казва проф. Андроник Мигранян:   НВО е СМИ и нека се замислим случайно ли се подсилва трагедията в Чернобилската АЕЦ с опашати лъжи като тези:   -     Всички тези наглед невинни   подменят истината в сериала   и я погребват за милионите неинформирани зрители на НВО - като IV блок на АЕЦ - в саркофаг. Благодарение на тази успешна пропаганда младите възприемат бившия СССР като  и като   в който са живели добри, но страдащи хора. А тъй като президентът Владимир Путин е обявен за диктатор, а Руската федерация за агресор, на който са наложени санкции, то сериалът внушава, че 33 години след аварията в Чернобил, Русия продължава да има ужасно правителство, следователно няма право да владее огромната територия и ресурси. Чувствата при гледане на сериала „Чернобил“ са смесени. Става въпрос за един експеримент, завършил като трагедия, която засегна много европейски страни. Съчетали са се съдбоносни грешки при проектирането, изпълнението и управлението на атомния реактор РБМК-1500. Т.нар. добра производствена практика (GMP) в технологии, свързани със здравето и живота на хората, изисква стриктно следване на написани инструкции за избягване на необратими човешки грешки. През 1986 г. инструкциите са били променяни в хода на експеримента при атомен реактор, който е нямал днешната автоматична система за независимото му спиране (RPS-Reactor Protection System). Груба грешка е да се оставят в активната зона само 6 пръта поглъщащи неутрони, след като минималният брой по инструкция е 15. Абсурдно е да се намалява охлаждането след като се знае, че преди изключване на реактора за кратко време ще се отдели експлозивно излишна енергия. Анализът на аварията показва, че и преди 33 години в правителството на Горбачов е имало   които са прехвърляли АЕЦ от министерство в министерство, както и   сред отговорния персонал, които са били твърде самонадеяни. Резултатът е голямата авария в най-голямата АЕЦ в европейската част на СССР и преждевременната бавна смърт от радиацията на стотици, а може би и на хиляди хора. И изводът, че   при лошо управление, може да бъде опасен и да руши човешки съдби. Кинопропагандата е поднесена професионално. Младите зрители, родени след промените, са потресени, но съвременниците на аварията в Русия са на мнение, че сериалът „Чернобил“ е културна агресия и част от кампанията срещу Руската федерация и в частност срещу   който в момента строи 2/3 от атомните реактори в света. Убеден съм, че Русия е длъжна да отговори на НВО. Всяка държава може да бъде критикувана, защото по принцип е репресивна машина. Това важи и за Съединените щати, които в стремежа си да бъдат и да останат световен лидер не веднъж са прибягвали до откровени лъжи и до разпалване на войни за унищожаване на цели държави и народи. Разбира се най-опашатата космическа лъжа са полетите по програмата   до Луната. Ако радиоактивният облак от Чернобил беше резултат от човешка грешка, то има една друга радиация, подарена ни от САЩ, за която малко се говори, но затова пък ще бъде вечна и на Балканите, и в Близкия изток. Става въпрос за боеприпасите с глави от т.нар. обеднен уран (ОУ), които бяха употребени във войните срещу Ирак и Югославия. Съединените щати са единствената държава в света, която е водила 3 атомни войни: 1945 г. в Япония, 1991 г. в Ирак и 1999 г. в Югославия. Последните две са с ниска интензивност, а именно с употреба на ОУ. Нека накратко да припомним на читателите какво представлява този невидим, тих убиец като в същото време предложим на сценаристите от НВО сюжет за един нов сериал-трилър. Когато оловото в куршум, бомба или снаряд се замени с много тежък метал като волфрам, злато или уран-238, се получава боеприпас, който е по-компактен, лети по-бързо и с лекота пробива танкова броня и бетонни укрития. Американците използват златото и волфрама за   цели. Те обаче са се досетили да се освобождават от отпадъка уран-238 при производството на ядрени бомби като го включват като глава в боеприпасите с ОУ, въпреки че им е много добре известно, че този метал е радиоактивен и токсичен. Но знайно е, че Съединените щати не воюват на своя територия. При сблъсък с твърда преграда кинетичната енергия на боеприпаса се превръща в топлинна и при С част от него се разпрашава на частици от 5 до 50 микрона. Няма що – съвременна нанотехнология. Разпрашеният уран-238 се разнася от вятъра и може да попадне в организма на човек с вдишването или храната. Бомбата със закъснител започва да цъка и след време излизат наяве и резултатите от радиацията: малформации на новородените, рак, левкемия и психически разстройства. Лично съм наблюдавал последствията от радиацията на ОУ в болниците на Багдад на деца и бебета, родени в местата, където са обстрелвани танкове и бомбоубежища. Малформации като деца без нос, с по 6 пръста на крайниците, с подути кореми, с левкоза. Ужасяваща гледка. Пострадаха и няколко хиляди войници на САЩ почиствали въоръжението след операция   в която бяха разпръснати 320 тона снаряди с ОУ. От Първата война в Залива води началото си т.нар.   На 70% от хората с такъв синдром се раждат деца с генетични отклонения. Нараства броя на психическите отклонения у бившите военнослужещи. Статистиката е застрашителна. Докато раковите заболявания в Ирак преди Първата война в Залива са 40 на 100 000 души, то през 1995 г. те са вече 800, а през 2005 г. достигат 1600 на 100 000 души. Заключението на специалистите е категорично: „Замърсяването на околната среда с реакторен уран (U-235) и с ОУ(U-238) е по-опасно от обикновена атомна бомба“. Вместо да изоставят тази престъпна технология за геноцид, Съединените щати продължиха употребата на снаряди с ОУ във войната с бивша Югославия през 1999 г. Този път нови 300 тона снаряди бяха изстреляни по сръбските танкове М-4 (по лиценз на руския Т-72), които в сраженията в Кувейт се оказали по-добри от американските  . Основната цел е заводът-производител в Хаджичи близо до Сараево. Сръбските танкове се оказват шперплатови, но ОУ си остава истински. След примирието сърбите емигрират в Братонац, тъй като много хора на средна възраст заболяват от рак. Странни болести нападат и италианския контингент разквартируван до Призрен, където са били заразени с ОУ питейни води. Това е причината през 2000 г. да бъде направен първи опит за създаване на Комисия за проучване на последствията от ОУ. НАТО продължава да убива. Не само Чернобил. Сега, след като измина „гратисен“ период от 15 години, става ясно, че  ще продължава и в бъдеще. Лъжите на военнопрестъпниците, извършили престъпление срещу Човечеството, също безцеремонно продължават. Американският посланик в Белград Кайл Скот твърди, че „ “(?!). Интересно защо, след като няма опасност, в Айдахо „погребват “ заразени транспортни средства от войната в Кувейт. Проф. Слободан Чикарджич, председател на обществото за борба с рака, е категоричен: „ За престъпления срещу Човечеството давност няма. Ето защо в Ниш през февруари се проведе Съвет за подготовка на иск срещу 19 държави членки на НАТО, участвали в коалицията срещу Югославия. Дали този иск ще завърши с процес, така както завършва серия 5 на сериала Чернобил, предстои да видим. Може би и българският консул в Ниш ще бъде принуден да проговори. Г-н Мазин, след минисериала  , Вие вече сте изкушен на теми, представляващи политически трилър. Събарянето на кулите-близнаци в Манхатън през 2001 г., както и изпускането на няколко термоядрени бомби в Испания и Гренландия по време на дежурните полети на авиацията на САЩ по време на Студената война, са събития също съпроводени с опашати лъжи от страна на американското правителство. Те биха могли да станат вълнуващи сюжети за нови сериали. Но те са, така да се каже, вътрешна работа на свръхсилата САЩ и след   не е прилично или от съображения за сигурност, е рано да се проявява чак такава културна агресия. Но казусът с обеднения уран (ОУ), описан по-горе, засяга не само американския народ и американските войници. И тук имаме генерали, които лъжат собственото си правителство, дипломати, които заблуждават международните институции, както и стотици невинни жертви от различни народи на тихия убиец ОУ. Някой трябва да хвърли камък в блатото, защото по всичко личи, че в Сирия отново се стреля с ОУ. Е, този някой, ако имате претенции за безпристрастност, защо да не бъдете Вие, г-н Мазин. Защо след като показахте професионализъм в сериала не се опитате да влезете в кожата на акад. Валери Легасов, който казва: „ Уверявам Ви, че рейтингът на един нов документален филм за ОУ може да достигне 9.7.  ", "date": "2019.09.01", "title": "Ще дочакаме ли филм за Балканския Чернобил?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399386-%D1%81%D0%B5%D1%80%D1%82%D0%B8%D1%84%D0%B8%D0%BA%D0%B0%D1%82%D1%8A%D1%82-%D0%B7%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%B8-%D0%B5%D0%B7%D0%B8%D0%BA-%D0%BD%D0%B0-%D0%BF%D0%BB%D0%B0%D0%BC%D0%B5%D0%BD-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%B8%D0%BC%D0%B0-13-%D0%BF%D1%80%D0%B0%D0%B2%D0%BE%D0%BF%D0%B8%D1%81%D0%BD%D0%B8-%D0%B3%D1%80%D0%B5%D1%88%D0%BA%D0%B8", "text": "Сертификатът за владеене на испански език на бъдещия консул във Валенсия Пламен Георгиев е пълен с грешки. За няколко реда текст преподавателят по испанска филология в Софийския университет Боряна Кючукова успява да преброи 13 елементарни правописни решки. Дипломата за владеене на испански за ниво B1 е издадена от езиковата школа “Никанор“ ООД и бе публикувана във вестник “24 часа“. Целта бе да се докаже, че Георгиев знае испански достатъчно добре.     Кючукова казва пред бТВ, че всеки, владеещ испански език на ниво B1, би трябвало сам да хване грешките в сертификата. Тя допълва, че ако неин студент ѝ предаде работа с такива грешки, двойката му е гарантирана. Ако този документ бъде представен в Испания, той би злепоставил всеки. Фирмата \"Никанор\" ООД, чието име стои на сертификата, съобщава на сайта си, че Пламен Георгиев наистина им е бил ученик. От записаното в сайта на фирмата се вижда, че фирмата предлагат обучения за охранители и шивачи. Езикови курсове не се откриват, съобщава бТВ.     Бившият шеф на антикорупционната комисия (КПКОНПИ) Пламен Георгиев не спира да се забърква в удивителни каши с личните си документи. В разгара на \"Апартаментгейт\" се оказа, че имотите му са със сгрешени данъчни оценки и той тръгна да си ги оправя постфактум, за което получи пълно съдействие от Столичната община. Сега се появиха твърде странни обстоятелства около сертификата му за владеене на испански език. В автобиографията на Георгиев, публикувана в сайта на Народното събрание, пише, че той има ниво на владеене на испански език \"А2\". Според европейските критерии това ниво е доста ниско. То гарантира, че човек може да общува при изпълнението на лесни и обичайни задачи, които изискват само лесен и пряк обмен на информация по познати теми и дейности. Експертите приемат за владеене на език нивата от \"В1\" нагоре. Ниското ниво на испански език бе един от аргументите на българите, живеещи във Валенсия, да протестиращ срещу изпращането на Пламен Георгиев. Малко по-късно в. \"24 часа\" публикува сертификат на Пламен Георгиев за владеене на испански език, ниво \"В1\". В него пише, че той е преминал 140-часово обучение, за да придобие нивото. Датата на издаване на сертификата е 2 март 2017 г. Това означава, че бившият шеф на КПКОНПИ е придобил по-високото ниво \"В1\" почти година преди Народното събрание да впише официално на сайта си, че уменията на Георгиев по испански са на ниво \"А2\", което е станало на 8 февруари 2018 година. Не е ясно защо Пламен Георгиев е спестил информацията, че владее испански език на задоволително ниво, а вместо това е вписал, че познанията са му базови. Историята става още по-съмнителна, защото езиковата школа, издала сертификата на Георгиев за ниво \"В1\", е \"Никанор\" ООД. През 2016 г. тази фирма изпълнява обществена поръчка за чуждоезиково обучение по испански език, възложена от КПКОНПИ. Договорът с фирмата е подписан от Пламен Георгиев и от главния счетоводител на Комисията Снежина Стефанова. Пламен Георгиев все още не е коментирал публично проблемите със сертификата.    ", "date": "2019.09.01", "title": "Сертификатът за испански език на Пламен Георгиев има 13 правописни грешки"}
{"url": "http://www.classa.bg/%D1%81%D0%B2%D1%8F%D1%82/item/399387-%D1%81%D0%B2%D0%B5%D1%82%D0%BA%D0%B0%D0%B2%D0%B8%D1%86%D0%B8-%D0%BE%D1%82-%E2%80%9E%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%BE%D0%BF%D0%B0%D1%81%D0%BD%D0%B8%D1%8F%E2%80%9C-%D1%83%D1%80%D0%B0%D0%B3%D0%B0%D0%BD-%D0%B4%D0%BE%D1%80%D0%B8%D0%B0%D0%BD,-%D0%B2%D0%B8%D0%B4%D1%8F%D0%BD%D0%B8-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "Американският метеоролог Дакота Смит сподели в своя акаунт в Twitter сателитни снимки на светкавици, проблясващи насред циклона Дориан, сякаш са фойерверки, докато ураганът се приближава до брега на Флорида. В по-късни туитове Смит обясни, че многото светкавици, наблюдавани във вътрешната сърцевина на бурята, са \"свързани с дълбока конвекция, която започна след залез слънце\". Метеорологът сподели снимки на урагана, направени на разсъмване, заявявайки, че той се е засилил през нощта и \"скоро ще се превърне в мощен голям ураган\". Смит също показа окото, което междувременно в момента на образуването на бурята, е „сигурен знак, че тя се засилва\". Всички графства във Флорида поддържат извънредното положение, докато продължават подготовката за пристигането на бурята, която се очаква за 2 септември. Не е изключено циклонът да удари брега като ураган от категория 4 по пет-степенната скала.", "date": "2019.09.01", "title": "Светкавици от „изключително опасния“ ураган Дориан, видяни от космоса"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/399388-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D1%80%D0%BE%D1%83%D0%B2%D1%8A%D1%80-%D0%BE%D1%82%D0%BA%D1%80%D0%B8-%D0%B3%D0%B5%D0%BB-%D1%81-%D0%BD%D0%B5%D0%BE%D0%B1%D0%B8%D1%87%D0%B0%D0%B5%D0%BD-%D1%86%D0%B2%D1%8F%D1%82-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Роувърът Юту-2 от китайската мисия Чанг'е 4, който извършва проучване на тъмната страна на Луната, откри вещество, което се отличава от другите материали, наблюдавани на повърхността на природния спътник на Земята. Според публикация в дневника на Юту-2, направена на 17 август, специалист от проекта е разгледал изображения, направени от камерата на роувъра и е наблюдавал загадъчното вещество в един кратер. Тогава учените решили да отложат операциите, които устройството трябва да извърши, преди да влезе в хибернация през осмия лунен ден и му наредили да анализира не само самата находка, но и територията в близост до въпросния кратер. Специалистите твърдят, че става въпрос за вещество „подобно на гел с необичаен цвят\", но до момента не успяват да обяснят неговия произход. Междувременно порталът Space.com отбелязва, че материята може да бъде разтопено стъкло, появило се в резултат на метеоритни удари срещу Луната. На 8 декември Китай успешно изстреля сондата Чанг'е 4 с ракетата \"Long March 3B\", за да изследва скрития сектор на природния спътник на Земята. Космическият кораб - кръстен на лунната богиня в китайската митология - успешно кацна на тъмната страна на Луната на 3 януари. По този начин Китай се превърна в първата държава в историята, постигнала успешно кацане на сонда в този район. Чанг'е 4 и Юту-2 извършват измервания и събиране на скали, които биха могли да разкрият нови подробности за тази неизследвана зона на Луната.", "date": "2019.09.01", "title": "Китайският роувър откри \" гел с необичаен цвят\" на Луната"}
{"url": "http://www.classa.bg/%D1%81%D0%B2%D1%8F%D1%82/item/399389-%D0%BF%D0%BE%D1%80%D0%BD%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-bangbros-%D0%B7%D0%B0%D0%BA%D1%83%D0%BF%D0%B8-%D1%83%D0%B5%D0%B1%D1%81%D0%B0%D0%B9%D1%82,-%D0%B2-%D0%BA%D0%BE%D0%B9%D1%82%D0%BE-%D0%B8%D0%B7%D1%82%D0%B5%D0%BA%D0%BE%D1%85%D0%B0-%D0%B8%D0%BC%D0%B5%D0%BD%D0%B0-%D0%B8-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8-%D0%BD%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-15-000-%D0%B0%D0%BA%D1%82%D1%80%D0%B8%D1%81%D0%B8-%D0%B8-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%B8%D0%B7%D0%B3%D0%BE%D1%80%D0%B8-%D0%B4%D0%B8%D1%81%D0%BA%D0%BE%D0%B2%D0%B5%D1%82%D0%B5", "text": "Американският производител на филми за възрастни BangBros информира чрез профила си в Twitter, че е купил и затворил уебсайта PornWikiLeaks, който е издирвал и събирал лични данни на порно актриси, с цел да ги тормози. Впоследствие демонстративно и публично изгори твърдите дискове с въпросните данни. В момента страницата не работи. Единственият текст, който се появява в нея сега гласи: \"Повече от 15 000 истински имена на артисти бяха тук. На някои също бяха публикувани телефонните номера, адресите и дори фамилните имена. Този вид информация не беше изпратена доброволно. Тя беше открадната.\" „Купихме този сайт с намерението да го затворим и да премахнем цялата информация, свързана с него. Няма капан. Няма нищо скрито. Форумът, който имаше 300 000 публикации, повечето от тях отрицателни и пълни с омраза, сега изчезна \", казва той. Няколко порно звезди благодариха на BangBros за отстраняването на PornWikiLeaks и припомниха трудностите и заплахите, които срещаха при работата му. \"Никога няма да забравя ужаса от откриването, че информацията за моето семейство, което обичаше и подкрепяше моя избор, е изтекла и им изпращат омраза и смъртни заплахи. Това е огромен ужас за нас\", туитира актрисата Лекси Лоре. \"Този сайт ме засегна ужасно. Дотам, че бях принуден да продам къщата си и да се преместя, а също и да сменя номера на телефона си няколко пъти. Това е сериозно съобщение, подарък от небето. Благодаря ви много за този невероятен акт\" написа нейният колега Даямънд Фокс в същата социална мрежа. Създаден през 2010 г., сайтът придоби известност на следващата година, когато публикува лична информация на повече от 12 000 порно актьори, взета от базата данни на клиниката AIM Medical Associates, където те ходели за изследвания. Той съдържаше не само лична информация за участниците, но и заплахи и съобщения, написани на езика на омразата.", "date": "2019.09.01", "title": "Порно производителят BangBros закупи уебсайт, с изтекли лични данни на 15 000 актриси и изгори дисковете"}
{"url": "http://www.classa.bg/%D1%81%D0%B2%D1%8F%D1%82/item/399390-%D0%BC%D0%B0%D0%B4%D1%83%D1%80%D0%BE-%D0%BE%D0%B1%D0%B5%D1%89%D0%B0%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D1%83%D1%81%D0%B8%D0%BB%D0%B8%D1%8F-%D0%B7%D0%B0-%D0%BF%D0%BE%D1%81%D1%82%D0%B8%D0%B3%D0%B0%D0%BD%D0%B5-%D0%BD%D0%B0-%D0%BC%D0%B8%D1%80-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "Президентът на Венецуела Николас Мадуро потвърди в петък ангажимента на своето правителство за мир в Колумбия, ден след завръщането към оръжията на дисидентите от Общите революционни алтернативни сили (FARC). В съобщение, разпространено в акаунта му в Туитър, Мадуро заяви, че Администрацията му ще положи всички необходими усилия за „възстановяване на преговорите между страните\". „Постигането на истински мир е начинът!\", написа венецуелският президент. В изявление, публикувано също в петък, Министерството на външните работи на Венецуела изрази загриженост относно \"предстоящото реактивиране на въоръжения конфликт\", което засяга мирното споразумение, подписано между правителството на съседната страна и бившите революционни въоръжени сили на Колумбия (FARC). След обвиненията на президента на Колумбия Иван Дуке, че Мадуро предполагаемо \"спонсорира\" несъгласието на FARC, венецуелското външно министерство разкритикува, че \"с абсолютно безочливост колумбийският президент възнамерява да измести към трети страни изключителната си отговорност за демонтирането на мирния процес\". Върховният комисар по въпросите на мира в Колумбия Мигел Чебалос заяви, че видеоклипът на въоръжените дисиденти на FARC е записан на територията на Венецуела. На въпрос за причините за това тежко обвинение срещу Каракас, Чебалос каза, че това заключение \"всеки може интуитивно да направи без допълнителен анализ\".", "date": "2019.09.01", "title": "Мадуро обещава \"всички необходими усилия\" за постигане на мир в Колумбия"}
{"url": "http://www.classa.bg/%D1%81%D0%B2%D1%8F%D1%82/item/399391-%D0%BA%D0%BB%D0%B0%D1%81%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D0%B9-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5-%D0%B2-%D1%81%D0%B2%D0%B5%D1%82%D0%B0", "text": "Списание Икономист публикува индекса си „Безопасни градове\" за 2019 г., едно класиране, изготвяно на всеки две години от престижното списание, за оценка на безопасността в 60 града по света. Индексът се извлича от средната стойност между оценките, присвоени на всеки град по четири позиции: цифрова сигурност, сигурност на инфраструктурата, здравна сигурност и лична сигурност. Здравната сигурност разглежда аспекти като екологични политики, покритие на медицинските услуги и качеството на въздуха, водата и храните. Инфраструктурата се оценява въз основа на фактори като наличието на обществен транспорт, качество на жилищата и управлението на бедствия. Полето на личната сигурност отчита аспекти като ефективност на правосъдната система, полицейското покритие и политическата стабилност. Цифровата сигурност отчита нивото на достъп до Интернет, вероятността от кибератаки и онлайн политики за поверителност. Първите 10 града в общата класификация на „Безопасни градове 2019\" бяха класирани, както следва: 1. Токио 2. Сингапур 3. Осака 4. Амстердам 5. Сидни 6. Торонто 7. Вашингтон 8-9. Копенхаген и Сеул 10. Мелбърн От Латинска Америка бяха оценени столиците на Мексико, Аржентина, Чили, Перу, Еквадор, Колумбия и Венецуела, както и два града в Бразилия. Най-високата обща оценка е получена от Сантяго, класиран на 33 място с 69,8 точки от максимум 100. Следват Буенос Айрес с 69,7 точки, на позиции 40 и 42 са Мексико Сити (61,6), Рио де Жанейро (60,9) и Сао Пауло (59,7) ). 45, 50 и 51 са Лима (58.2), Кито (55.3) и Богота (55.1), докато 59-ата позиция - предпоследната на таблицата - е за Каракас, с 40.1 точки. Със 65,8 точки Москва е поставена на 37-о място от оценените градове, като се издига четири места в сравнение с класирането за 2017 г. Руската столица спечели оценка от 71,5 точки (30-то място) по здравеопазване, 73,6 точки (32-ро място) по инфраструктура, 75,3 точки (39-то място) в личната безопасност и степен от 42,8 (позиция 54) по цифрова сигурност.", "date": "2019.09.01", "title": "Класацията на най-безопасните градове в света"}
{"url": "http://www.classa.bg/%D1%81%D0%B2%D1%8F%D1%82/item/399392-%D1%82%D1%80%D1%8A%D0%BC%D0%BF-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D1%85%D0%BE%D0%BD%D0%BA%D0%BE%D0%BD%D0%B3-%D1%89%D1%8F%D1%85%D0%B0-%D0%B4%D0%B0-%D1%81%D0%B0-%D0%BF%D0%BE-%D1%8F%D1%80%D0%BE%D1%81%D1%82%D0%BD%D0%B8,-%D0%B0%D0%BA%D0%BE-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%BD%D0%B5-%D0%B1%D1%8F%D1%85%D0%B0-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8", "text": "Президентът на САЩ Доналд Тръмп заяви на 30 август, че търговските преговори между САЩ и Китай са пречка за Пекин да прибегне до „по-насилствени акции срещу антиправителствени протестиращи и са спасили Хонконг от много по-голям проблем\". \"Мисля, че ако не бяха търговските преговори, Хонг Конг би изпаднал в много по-голям проблем\", каза президентът пред репортери в Белия дом. \"Мисля, че това би било много по-насилствено. Наистина вярвам, че Китай иска да постигне споразумение и те знаят, че това поставя в много лошо положение, ако няма човешки начин за справяне с проблемите\", обясни той. Обитателят на Белия дом заяви, че \"това, което прави с търговията поддържа много ниска температура в Хонконг\". Протестите в Хонконг започнаха заради законопроекта, който ще позволи заподозрени от тази автономна територия да бъдат екстрадирани и съдени в континентален Китай и Тайван. Въпреки че на 15 юни Пекин прекрати тази инициатива за неопределено време, протестиращите поддържат мобилизацията си. В края на юли китайското Министерство на отбраната предупреди, че може да разположи своята армия в Хонконг, за да поддържа обществения ред, ако местната власт поиска тази мярка. Миналата седмица по време на срещата на върха на Г-7 в Биариц (Франция) лидерите потвърдиха важността на съвместната китайско-британска декларация от 1984 г. за Хонконг и поискаха да се избегне насилие по време на протестите. Пекин заяви във вторник своето отхвърляне на тези изявления, като подчерта, че „това са чисто вътрешни работи на Китай и никое чуждестранно образувание няма право да се намесва\".", "date": "2019.09.01", "title": "Тръмп: \"Протестите в Хонконг щяха да са по-яростни, ако САЩ и Китай не бяха в търговски преговори\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399393-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BE%D1%82-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%BF%D0%BE%D0%BD%D0%B5-2-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D1%81%D1%80%D0%B5%D1%89%D1%83-76-%D0%BC%D0%B8%D0%BB%D0%B8%D0%BE%D0%BD%D0%B0", "text": "Справката е от Националния баланс на запасите и ресурсите на находищата на подземни богатства. Става дума за добиваното злато у нас: по 8 това средно за периода 2014-2016 и по 9 тона средно за 2017-2018. Общо около 42 тона – 1 милион и 350 хиляди тройунции. Средната борсова цена на златото е около 1500 долара за тройунция. Става дума за 2 милиарда долара!   Държавата е получила за този период приходи от концесионни такси от:   2014 г. – 26,31 млн. лв.;  2015 г. – 25,86 млн. лв.;  2016 г. – 25,25 млн. лв.;  2017 г. – 27,76 млн. лв.;  2018 г. – 27,96 млн. лв.   Това прави около 76 милиона долара приходи от концесии за тези години срещу 2 милиарда – стойност на извлеченото злато. Хм, това прави един много, ама много жалък процент. В действителност тя е по-висока. Освен злато в тези находища се добива и сребро, и мед. Добивът се осъществява от компаниите “Дънди Прешъс Металс Челопеч”, “Дънди Прешъс Металс Крумовград”, “Асарел – Медет” в Панагюрище и “Горубсо – Кърджали”.   За част от изброените компании и без обяснения е ясно и се знае “who is who” (кой кой е). “Who is who” за българските “Дънди”-та е по-сложно.  Официално “Дънди” е канадска компания, която се представя за такава у нас, вкл. и от изредилите се на държавното кормило най-различни власти от най-различни партии. Тя е част от империята на канадския милиардер Нед Гудман. Всъщност “Дънди” е холдингова структура за инвестиции (Dynamic Funds, Beutel, Dundee Wealth, Goodman & Company и др.) Инвестициите са от пенсионни фондове до имоти, от финансови дружества до рудни находища.    С мините се занимава Dundee Precious Metals Inc, в което пряко и косвено собствеността на милиардерската холдингова компания е 20% (само една пета част.). Но дори и това дружество не е собственик на нашенските “Дънди”-та. Те са притежание на други лица.  Това сочи и финансовият отчет на големия концерн. Давам в една от съответните му страници с дъщерните дружества, в които нашенските “Дънди”-та не фигурират.     Защото „Дънди прешъс металс Челопеч“ – концесионер на най-голямата златна мина в България, е свързан с две офшорни компании от остров Кюрасао: Dundee Precious Curacao GP B.V. и Dundee Precious Curacao LP B.V. Във връзка с нашето и островните Дъндита изскача още една офшорна фирма, регистрирана на Британските Вирджински острови: Vatrin Investment Ltd. Забележете, че тя не вече не носи името “Дънди”. Регистрирана е чрез друга фирма на същите острови – TMF (B.V.I.) Ltd в Тортола. Зад тази поредна островно офшорна фирма се крие още една фирма – холандски … кооператив (!). Защо кооператив? Защото при определени условия акционерите в холандските кооперативи не плащат данък върху дивидента, който получават. Зад тези холандски хм, кооператори, пък наднича един “Челопеч”, регистриран също в Холандия, оттам се отива в Дания и т.н., и т.н.     И въобще последният да затвори вратата. За този, последния, ровенето е мъчително дълго и сложно, но пък и затова е направена и тази толкова сложна и увъртяна структура. Все пак става дума за по-специален финансов актив – злато. Аз ще ви демонстрирам обаче по-простичко. С информация за свързаните лица (виж снимките). Само за две от тях, за да не товаря поста с безброй снимки. Изводите ги оставам на вас.   Ще отбележа още един детайл – българските “Дънди”-та са част от структура, която работи в следните държави: Намибия (Африка), България, Сърбия, Армения. Давам и една справка за продажбите – измерващи се с милиарди левове и печалбите – също милиард за периода до 2017 г. (напълно коректни и проверени данни за 2018 още нямам, затова и не ги пускам) на основното нашенско Дънди.                 Бел.ред. Не става въпрос само за злато! Германий е рядък елемент и много скъп! – 1 920 000 $ за тон! „Дънди прешъс металс“ са добили (!) само от мина „Челопеч“ за 2011 г. и 2012 г. (!) 146,8 тона германий! (!) това количество е почти равно на добива на германий за (!) целият свят, който е към 85 тона за една година! А „Дънди прешъс металс“ цялото това количество добива (!) само в мина „Челопеч“ без да платят (!) нито стотинка. Това се крие зад неизгодната концесия за добив на злато! Освен безумно ниската цена на концесията за злато и неплатения германий там се добиват и още (!) 18 скъпи елемента! ", "date": "2019.09.01", "title": "Официално от властите: Поне 2 милиарда долара срещу 76 милиона"}
{"url": "http://www.classa.bg/%D1%81%D0%B2%D1%8F%D1%82/item/399374-%D0%BB%D1%8A%D0%B6%D0%B0%D1%82%D0%B0,-%D1%81-%D0%BA%D0%BE%D1%8F%D1%82%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "\"Баба почина\" - с това кодово послание е дадена заповедта за едно нападение, което поставя началото на Втората световна война. Ръководи го 28-годишният офицер от СС Алфред Науйокс.       През август 1939 Райнхард Хайдрих, който малко по-късно става началник на Главното управление по сигурността на Райха, заявява: \"Фюрерът има нужда от причина за започване на войната\". Планът е бил съвсем простичък: германците да инсценират серия от нападения по границата, които да припишат на поляците. И така да се сдобият с оправдание за нападението над Полша, започнало в ранните часове на 1 септември 1939 година. Най-важната част от плана е било нахлуването в една германска радиостанция, намираща се на границата с Полша. И по-точно в германския град Глайвиц (на полски: Гливице; днес градът е част от Полша). Кой е Алфред Науйокс? \"Нападението е било ръководено от 28-годишния офицер от СС Алфред Науйокс. На 31 август 1939, около 16 часа, Науйокс получава обаждане по телефона в хотел \"Горна Шлезия\". От слушалката се чуват думите: \"Баба почина\". Младият офицер знае: началото на операцията е дадено. Под неговото ръководство в радиостанцията нахлуват шестима мъже. Акцията е представена от нацистите като дело на полски активисти: \"Внимание, внимание! Говори полската радиостанция \"Глайвиц\". Предавателят е в полски ръце. Часът на свободата настъпи.\" Обръщението продължава цели четири минути. Накрая един от нападателите казва: \"Да живее Полша!\". Нацистите са искали тези думи да достигнат до целия свят.      \"Това е една потресаваща лъжа\", казва по този повод пред Дойче Веле историкът Флориан Алтенхьонер. Той е автор на книгата \"Мъжът, който започна Втората световна война. Алфред Науйокс: фалшификатор, убиец, терорист\". Провокацията обаче се проваля по технически причини: пропагандното послание на заговорниците е чуто само в района на Глайвиц и не стига до Берлин. Но още същата нощ новината тръгва по други германски радиостанции, които я тиражират. На 1 септември преди обяд Адолф Хитлер обявява пред Райхстага, че Вермахтът е отвърнал с огън. Целта е била нападението над Полша в сутрешните часове на 1 септември да бъде представено като неизбежна защита от страна на Германия, която е длъжна да се отбранява. А инсценираното нападение срещу радиостанцията в Глайвиц на 31 август 1939 година фактически поставя началото на Втората световна война. След нападението в Глайвиц, Науйокс се издига в йерархията на националсоциалистическия режим. През септември 1939 той оглавява Техническия отдел на Главното управление по сигурността на Райха, под чиято шапка е и зловещата тайна полиция Гестапо. Отделът му се занимава активно с фалшифицирането на чуждестранни банкноти, както и с производството на взривни вещества и декодирането на вражески сигнали. Той ръководи операция по отвличането на двама британски тайни агенти от Холандия. Две години по-късно кариерата му в Техническия отдел приключва. Той е обвинен в корупция и е изпратен като войник на Източния фронт. Скоро след това обаче е назначен на доста по-приятна позиция: във военната администрация в Белгия поема ръководството на служба, бореща се срещу черния пазар. През 1944 заминава за Дания, където организира редица атентати срещу политически противници. Още същата година той се връща в Брюксел. На 19 октомври 1944 година британски войници задържат Науйокс в Белгия и го взимат в плен. Година по-късно той е призован като свидетел на процеса в Нюрнберг. По време на разпитите той признава част от деянията си, вкл. за инсценираното нападение в радиостанцията в Глайвиц. Алфред Науйокс обаче отрича да е замесен в деяния, за които може да бъде изпратен на бесилото. Той хвърля цялата вина върху покойния още от 1942 година Райнхард Хайдрих, който бил планирал всичко и издавал съответните заповеди. Животът на Науйокс след затвора Алфред Науйокс е предаден на Дания, където да отговаря за извършени там престъпления. През 1949 година е осъден на 15 години затвор, като на втора съдебна инстанция присъдата бива намалена на 5 години. Но още следващата година - през юни 1950 - той е пуснат на свобода, след като датското правителство решава да помилва няколко осъдени германски военнопрестъпници. След като излиза на свобода той се връща в родния си град Кил, а по-късно се установява да живее в Хамбург, където започва бизнес и се жени за четвърти път. \"Науйокс е един от малкото нацисти, които публично разказват личната си история. За него са излезли многобройни публикации в медиите\", казва за Дойче Веле историкът Флориан Алтенхьонер. През 1960 в Лондон е издадена неговата биография, в чието написване той участва лично. Заглавието ѝ гласи: \"Аз съм човекът, който започна Втората световна война\". Книгата обаче така и не е издадена на немски език. През 1961 се появява филмът на режисьора Герхард Клайн \"Случаят Глайвиц\", който обаче във Федералната република се прожектира само в студийните кина. В един колеж в Хамбург дори е било организирано мероприятие с \"приятелското участие на Науйокс\". Директорът обаче го предотвратява в последния момент. Малко по-късно прокуратурата повдига обвинение срещу Науйокс - това е петият опит да му бъде потърсена отговорност за деянията му в служба на нацисткия режим. Напразно: през 1966 година  Алфред Науйокс умира от инфаркт в Хамбург на 54-годишна възраст.      ", "date": "2019.09.01", "title": "Лъжата, с която започна Втората световна война"}
{"url": "http://www.classa.bg/%D1%81%D0%B2%D1%8F%D1%82/item/399375-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B5%D1%81,-%D0%B0-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D1%81%D0%B5-%D1%82%D1%80%D0%B5%D0%B2%D0%BE%D0%B6%D0%B0%D1%82", "text": "Повечето източноевропейци не си представят Европа като единен отбор, а като игрално поле: когато един от играчите - в случая британците - напусне игрището, останалите виждат в него не отпаднал съотборник,  а конкурент.         \"Ако трябва да водим война, нека поне да е срещу коалиция\", обичал да казва Наполеон. По онова време цяла Европа всъщност била обединена срещу Франция, но нямало нищо по-лесно от това да се посее разкол между европейските сили, така че коалицията срещу Наполеон да се разпадне. В случая с Брекзит обаче нещата стоят точно обратното: добре смазаният и гъвкав механизъм на британското кралство с неговите вековни традиции и с прочутия в цял свят парламентаризъм сега рискува да се разпадне. А нестабилната иначе „коалиция\", наречена Европейски съюз, която в други случаи трудно постига единство, сега е непоклатима като скала.     Колкото и остро да спорят в ЕС относно плановете за реформи, колкото и мъчително да намират компромисни решения, опре ли въпросът до това при какви условия Великобритания ще напусне общността, останалите 27 страни-членки са абсолютно единни. В Източна Европа не са най-големите евроскептици Тази размяна на ролите е повод за известен оптимизъм: явно, че нещо все пак се е променило в Европа през последните 200 години. Пресилено би било обаче да очакваме, че стряскащият пример с Брекзита ще накара и евроскептиците да се превърнат в убедени европейци. Критиците, и най-вече тези в източноевропейските страни-членки, не флиртуват с идеята за напускане на общността, макар някои погрешно да твърдят именно това. Точно обратното: в Полша, чието дясно правителство води най-ожесточени спорове с Брюксел, 75% от хората искат непременно да останат в ЕС – това е една от най-високите стойности в цяла Европа. В страната на Виктор Орбан пък четирима от всеки петима унгарци са убедени, че членството в ЕС носи повече ползи, отколкото негативи на страната. Дори и сред особено евроскептичните чехи два пъти повече са онези, които желаят страната им да остане в ЕС.   Това обаче не е повод спокойно да гледаме напред. Повечето източноевропейци си представят един ЕС, който е доста по-различен от онзи в главите на французите, германците, испанците или италианците. Източноевропейските нации са възникнали в битка срещу някаква външна централна сила, управлявала ги от Виена, Санкт Петербург или Истанбул. Тяхната задача е била да се съпротивляват на тази чужда сила, доколкото могат. По сходен начин бе организиран и Варшавският договор: важните решения винаги се взимаха в Москва, а задача на националните политически елити беше да се опитат да извлекат максимум облаги за тяхната страна. Но дори евроскептиците в тези страни не се стремят към безграничен национален суверенитет. В един все по-несигурен свят представите за пълна самостоятелност се асоциират по-скоро с пълна изолация – това важи с особена сила за малките нации, които преобладават в източната част на континента. Хората в тях понякога изпитват носталгия по миналото, когато всичко било по-добре и те уж можели да решават, без да се съобразяват с други. Подобни времена обаче никога не са съществували в Източна Европа. За разлика от британците, никой източноевропеец няма как да помни такива времена. А днес дори и наследниците на някогашните велика британска империя вече усещат, че в ерата на глобализацията националният суверенитет вече не е това, което беше едно време, и че никой премиер, та дори и най-умният, не е в състояние сам да преодолее една икономическа криза. Защо Брекзитът сплотява ЕС Затова и Брекзитът по-скоро сплотява ЕС, отколкото да го разединява. Но  стане ли дума за следващата стъпка - за задълбочаването на европейската интеграция и превръщането на общността в единен икономически и валутен съюз с общи институции, политиците, а и обществеността в по-големите и икономически по-силни източноевропейски държави стават скептични. Изключение правят само словаците, словенците, латвийците и естонците. В Източна Европа не се стремят към повече власт при взимането на европейските решения - това обяснява защо нито една източноевропейска страна не предяви силни претенции в битката за водещите ръководни постове на ЕС. Повечето източноевропейци не си представят Европа като единен отбор, а по-скоро като игрално поле: когато един от играчите - в случая британците - напусне игрището, останалите виждат в него не отпадането на съотборник, а на конкурент. Всички убедени европейци би трябвало сериозно да се разтревожат от наличието на подобни представи за ЕС. Защото те имат потенциал да разпалят още по-силно конкуренцията за общите ресурси и по този начин косвено да засилят центробежните сили. Това, че Изтокът остава в общността, съвсем не означава, че никой друг няма да я напусне. В Южна Европа - например в Италия - страховете от евентуално напускане на ЕС са много по-слабо изразени, отколкото в Източна Европа. Ако в общата конкурентна битка средиземноморските държави бъдат притиснати в ъгъла, единството в общността ще се пропука по оста север - юг. Защото не в Източна Европа, а по-скоро в Италия и Гърция хората се смятат за губещи от европейското обединение. Това не предвещава нищо добро за ерата след Брекзита. Колко лоши ще се окажат перспективите - ще си проличи на предстоящите разправии за новата бюджетна рамка и когато започнат да се търсят липсващите милиарди след евентуален Брекзит без сделка. Всичко това няма да тласне европейското единство напред. По-скоро Европа цяла ще се разтресе.    ", "date": "2019.09.01", "title": "Британците напускат ЕС, а в Източна Европа не се тревожат"}
{"url": "http://www.classa.bg/%D1%81%D0%B2%D1%8F%D1%82/item/399376-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%82-%D0%B7%D0%B0-%D0%BA%D0%B2%D0%B0%D1%80%D1%82%D0%B0%D0%BB%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%BE%D1%81%D0%BD%D0%B0%D0%B1%D1%80%D1%8E%D0%BA", "text": "160-хилядният Оснабрюк е сред германските градове, в които през последните години пристигат сравнително много хора от България. В Оснабрюк те се заселват главно в един квартал. Как изглежда днес животът там?       Хиляди хора от България година след година се заселват в Германия. В случая става дума не толкова за добре образованите и квалифицирани българи, които лесно си намират работа и се интегрират в обществото, а за хора с по-ниско или никакво образование, които често пъти са представители на малцинствата.  , те първоначално избираха големите германски градове, но напоследък стотици се насочват и към по-малки населени места, където сред местните власти, политиците и гражданите постепенно се избистря една и съща картина: новопристигналите често пъти са подмамени в Германия от безсъвестни гешефтари, които ги подслоняват срещу много пари в порутени сгради и въртят далавери с трудовите им договори и социалните помощи. На самите хора трябва да помогнем, а на гешефтарите да отрежем бизнеса - такава е общата нагласа в много германски градове, които се натъкват на проблема. Един от тях е 160-хилядният Оснабрюк в провинция Долна Саксония. Животът в \"квартала на българите\" „През последните две години беше постигнато много по отношение на интеграцията на новозаселили се хора от България\", твърди партията на Зелените в Оснабрюк. Според Зелените, най-важното е тези хора да получат квалификация и работа, за да се измъкнат от бедността. В същото време полицията и Службата по реда дават решителен отпор на всички измамници и експлоататори, които се възползват от затрудненото положение на тези хора, подчертават Зелените. За какво точно става дума? И кои са тези хора от България в Оснабрюк? Няколко публикации в местните медии в детайли обясняват проблема.     След като българите и румънците получиха право на свободно придвижване в ЕС, в града започнаха да пристигат хора от България. В момента социални помощи получават 32,5% от тях: 460 души в трудоспособна възраст и 252 деца. През миналата година това е струвало на общината 3,6 милиона евро - с 1 милион по-малко, отколкото през 2016. Тази година се очакват още по-ниски разходи - не повече от 2,6 милиона евро. Част от тези хора първоначално се хващат на почасова работа и след три месеца вече имат право на социални помощи, ако изгубят работното си място. Местните власти, бюрата по труда, полицията и митническите служби смятат, че в много случаи се злоупотребява: представят се фалшиви или нередовни трудови договори и договори за наем, за да се получат социални помощи. В един доклад на полицейските служби, цитиран от вестник „Хазепост\", се твърди, че българските граждани в Оснабрюк във висока степен са жертва на трудова експлоатация и лоши условия на труд. Често пъти те не познават правата си или не знаят как да ги защитят. А понеже обикновено почти не говорят немски, те стават лесна жертва на „черни овци\" сред работодателите, които гледат да се облагодетелстват за тяхна сметка, пише в доклада.   Старата част на Оснабрюк   Катарина Пьотер от Социалната служба в Оснабрюк обяснява, че повечето българи в града принадлежат към турскоговорящото малцинство в своята страна. Много е трудно да се установи кои са посредниците, които ги довеждат в града и им осигуряват въпросните съмнителни договори. Пьотер твърди обаче, че решителните действия на местните власти вече са внесли смут сред посредниците. Повечето новозаселили се са жертви именно на тези посредници и затова трябва да им се помогне, подчертава Пьотер и разказва за различни мерки, сред които и подпомагане на децата в подготовката им за училище. Политиците в Оснабрюк са единодушни: посредниците и трафикантите трябва да бъдат преследвани, а на експлоатираните хора от България трябва да се помага. Темата е особено гореща. След като един местен политик от ХДС заяви, че повечето българи в града не работят, а само получават социални помощи, Зелените го обвиниха в расизъм. В същото време в квартала „Шинкел\", където живеят повечето новозаселили се, проблемите нарастват - дотам, че медиите започнаха да го наричат „опасна зона\". Сандра Дорн от „Нойе Оснабрюкер Цайтунг\" посети тази „зона\" и разговаря с хората. Ето накратко някои от нейните наблюдения: \"Тук вече живеят само българи. Но аз се разбирам с тях.\" „Проблеми с боклуците и с плъховете, ужасни условия на живот, групи мъже, които висят по улиците - така беше преди година. (…) А как изглеждат нещата днес? Оглеждаме се за боклуци и за празни бирени кенчета, но вместо това виждаме лехи с цветя. Там цъфтят рози и теменуги, оградени с малки плетчета от пръчки и канап. Съседката го е направила, казва един възрастен господин, германец от полски произход. (…) „Тук малко или повече вече всичко е българско\", казва той. Мъжът живее от 1999 година в тази кооперация. Навремето съседите му били португалци, турци и германци. „Всички си намериха по-добри жилища\", добавя той. Сега тук живеели само българи. „Но аз добре се разбирам с тях.\"  Мъжете по улицата с недоверие наблюдават нашата журналистическа интервенция. Но наоколо има и жени с малки деца. Пред един вход са изкарани стара кушетка и столове. Не, не били за изхвърляне, обясняват ни: „Нашите сънародници имат обичая да поседнат навън и да изпият по бира\", просвещава ни Неждет Халилов - германски гражданин с български корени, който държи магазин за хранителни продукти и лавка.\" По-нататък авторката на репортажа разговаря с двама мъже от България. Единият не знае немски, а другият ѝ обяснява, че е много доволен - работи като разносвач на вестници на пълно работно време. В България работа няма, обяснява мъжът. „Трудно е\", казва Кристоф Твент. Той и жена му нямат нищо против българските им съседи, макар че понякога са доста изнервени: пушекът от скарите всекидневно и часове наред прониква в градината им. И още: българските магазинчета били отворени почти денонощно, включително и в неделя, а стълпотворението било голямо. Освен това на Кристоф Твент му се налагало всяка сутрин да излиза на улицата с големите щипци, за да събира боклуци. А хранителните отпадъци по улицата привличали плъховете. \"Искаме тези хора да се чувстват добре\" Семейство Твент се чувства безпомощно. Сузане разказва за сгради, които били \"отчайващо претъпкани\". „Там живеят невероятно много деца\", добавя Твент. „Но ние от сърце искаме тези хора да се чувстват добре.\" Двамата обясняват, че напоследък полицейското присъствие се е увеличило: „от нула на малко\".  В края на репортажа Карстен Фридеричи от гражданското сдружение „Шинкел\" твърди, че положението в квартала наистина се подобрява, но „проблемната ситуация\" си остава. „Не знаем дали нещо се е променило по отношение на онези структури, които примамват тук хората от България с големи обещания\", казва той. Според него, в някои от сградите живеели жени, принуждавани да проституират. „Службата по реда и полицията са длъжни да разкрият извършителите, а жертвите имат нужда от помощ\", заключава Фридеричи.", "date": "2019.09.01", "title": "Какво разказват за \"квартала на българите\" в Оснабрюк"}
{"url": "http://www.classa.bg/%D1%81%D0%B2%D1%8F%D1%82/item/399377-%D1%84%D0%BE%D1%80%D1%82-%D1%82%D1%80%D1%8A%D0%BC%D0%BF-%D0%B8-%D0%B4%D1%80%D1%83%D0%B3%D0%B8%D1%82%D0%B5-%D0%BA%D0%BE%D0%B7%D0%BE%D0%B2%D0%B5-%D0%BD%D0%B0-%D0%BF%D0%BE%D0%BB%D1%88%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Тежък удар за Варшава: Доналд Тръмп няма да участва във възпоменанията по повод началото на Втората световна война. За своята сигурност Полша залага изцяло на американската карта.       В продължение на седмици управляващата партия \"Право и справедливост\" изпитваше неимоверна гордост от факта, че лично Доналд Тръмп ще пристигне във Варшава, за да отбележи 80-годишнината от нападението на Хитлер срещу Полша. Но само 3 дни преди визитата, Тръмп внезапно отмени посещението си. Американският лидер обясни това с подготовката за урагана „Дориан\", който застрашава САЩ. Във Варшава обаче ще пристигне вицепрезидентът Майк Пенс, който, редом с други високопоставени политици,  ще участва във възпоменанията в памет на полските жертви от войната. Отказът на Тръмп от участие в церемонията е крайно неприятна изненада за управляващата партия \"Право и справедливост\". \"Присъствието на Тръмп би било много важно за нас\", подчерта Войцех Колярски, държавен секретар в канцеларията на полския президент Анджей Дуда. То можело да обърне вниманието на международните медии и към изпълнената със страдания полска история.     Тръмп не е единственият лидер, поканен на възпоменанията във Варшава. Там ще присъстват също германският президент Франк-Валтер Щайнмайер и канцлерката Ангела Меркел. Представители на Русия не са канени. Подборът на гостите ясно показва, че управляващите в Полша виждат своите съюзници само на Запад. Най-желани са гостите от Америка Но и сред западните партньори има значителни различия в отношението към Полша и нейната история. Докато германско-полските връзки са помрачени от полските репарационни искания за времето на Втората световна война, между Варшава и Вашингтон има много общи позиции - например враждебността към мигрантите или пък критиката, отправяна към германско-руския енергиен проект \"Северен поток-2\". Същевременно полските управляващи могат да са сигурни, че спорът с Брюксел за полската съдебна реформа няма да интересува Вашингтон. И още нещо: в Полша са сигурни, че именно Америка е тази, която гарантира полската сигурност, а не Европа. Там смятат, че с военния си потенциал САЩ са единствената страна, на която може да се разчита в случай на опасност. Това твърди например Беата Герка-Винтер от полския Институт за международни отношения. Пак според нея, европейските партньори от НАТО многократно били доказали недееспособността си. За Полша най-голямата заплаха е съседна Русия. От избухването на конфликта в Украйна насам страната инвестира милиарди евро в модернизирането на армията. Така полската любов към Америка получава и съвсем конкретно финансово измерение. През 2018 Варшава закупи две ракети земя-въздух от типа \"Пейтриът\" на стойност 4,75 милиарда долара - това бе най-голямата оръжейна сделка в историята на страната. През февруари 2019 бяха поръчани 20 мобилни артилерийски ракетни системи от типа \"Химарс\" на стойност 365 милиона евро. Подготвя се и покупката на 32 изтребителя F-35. Полша получи похвала от Доналд Тръмп, тъй като страната дава два процента от брутния си вътрешен продукт за въоръжение, което я прави една от малкото членки на НАТО, изпълняващи предписанията на Алианса. Предвижда се до 2030 година полските военни разходи да нараснат до 2,5 процента от БВП. С помощта на пари Полша се опитва да привлече и повече американски части в страната - в момента там са разположени 4 500 американски войници. За проекта, наричан от полския президент Анджей Дуда \"Форт Тръмп\", Полша е готова да отпусне до два милиарда долара. Желанието на варшавското правителство е американците да останат в страната постоянно - Варшава не е удовлетворена от сегашния ротационен механизъм. Тръмп не изключва възможността за евентуалното прехвърляне на 1000 американски войници от Германия в Полша.   Укрепване на източния фрланг на НАТО   Полша иска трайно присъствие на американски войници в страната   Някои смятат, че това би било нарушение на Споразумението между НАТО и Русия от 1997, което забранява трайното разполагане на натовски войски в близост до руската граница. Но експертката Горка-Винтер смята, че това укрепване на източния фланг на НАТО е необходимо, макар и да не се харесва на Русия. \"В отношенията с Русия няма нищо по-лошо от пасивността. И сега има нарушения на въздушното пространство и на териториалните води на други държави от страна на Русия. Ако продължаваме да не предприемаме нищо, това само ще се усили\", твърди политоложката. А според варшавския политолог Пьотр Бурас, американският маниер да оказва внимание на държави, които са в сложни отношения с Брюксел, е насочен към разцеплението на Европейския съюз. Независимо от отсъствието на Тръмп, Полша смята да постави съвсем конкретни политически акценти по време на честванията във Варшава. Полските представители ще говорят с вицепрезидента Майк Пенс за прехвърлянето на допълнителни американски войски в Полша, както и за сключването на следващи договори за доставки на американски газ. И двете теми имат приоритет за Варшава, защото чрез тях тя смята да укрепи позициите си срещу Москва.      ", "date": "2019.09.01", "title": "\"Форт Тръмп\" и другите козове на Полша срещу Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399378-%D0%B5%D0%B4%D0%BD%D0%BE-%D0%B2%D1%8A%D0%BF%D1%80%D0%BE%D1%81%D1%87%D0%B5-%D0%BC%D0%BE%D0%B6%D0%B5-%D0%BB%D0%B8", "text": "Микрофонът е основно журналистическо оръжие, особено когато е насочено срещу политици. Такова, което може да нанесе много щети - от това да накара някой да се почувства сконфузно, до това да обърне избори или дори да \"убие\" нечия кариера. Разбира се, за целта микрофонът трябва да работи. Знаете ли къде не са работили микрофоните? В Министерски съвет, по време на официалното на новия председател на Европейската комисия (ЕК) Урсула фон дер Лайен и българския премиер Бойко Борисов. Вероятно като мярка срещу (неудобни) журналистически питания, микрофоните на масите са били демонтирани. Да не вземе някой да пита за повече конкретика около бъдещия ресор на Мария Габриел в същата тази комисия, да спомене дигиталната магия в НАП или нечий грамотно написан езиков сертификат. Да, медиите са били предупредени, че Борисов и фон дер Лайен само ще направят изявления и въпроси няма да има. Това не е някаква необичайна или осъдителна практика. Конкретната случка просто прави такова голямо впечатление заради самия акт на демонтиране на микрофоните и леко абсурдното обяснение от правителствената пресслужба - че озвучителната система в Министерски съвет е \"стара\" и \"не позволява изключване на микрофоните\". И тук страничният наблюдател изпада в патова ситуация: дали да се смее на тази технологична изостаналост, или да похвали всички демократични правителства за последните 3 десетилетия, че не са опитвали да отнемат гласа на репортерите. Но очевидно и без копче \"Off\" може - просто махаш микрофона. Ако ще се сочат пръсти, трябва да се спомене, че да няма въпроси очевидно е било искане на новия председател на ЕК. Донякъде е разбираемо - фон дер Лайен още навлиза \"в занаята\", лобирането за този или онзи пост в комисията продължава, а без парчетата на баницата да са раздадени, какво толкова да коментира? Но нито дейността на ЕК, нито съдбините на ЕС се ограничават само до състава на комисията. Сама ще разбере, че бягането от микрофони е до време. В същото време, пак на наш политически терен, по-рано тази седмица медии изобщо не бяха извикани на \"брифинга\" на ГЕРБ и СДС, в който двете формации обявиха, че са сключили предизборно споразумение. За новината и гласоподаватели, и медии разбраха от Facebook, където събитието беше излъчено от организаторите. В тези модерни времена може би трябва да благодарим на политическата класа, че пести време, усилия и пари за бензин на медиите, като сама снима и излъчва събитията си. Най-малкото, което всеки пожален журналист може да направи, е да удари един \"Like\" от благодарност. Ако някой има въпросче, да го напише като коментар във Facebook. Пък виж някой се сетил да му отговори. Някога. Това обаче са само два дребни примера за по-мащабно явление: това как партиите у нас се опитват да контролират политическия дискурс. Това личи особено ясно на полето на телевизиите. Добрият стар политически дебат на екрана вече е рядкост. Там го има риска всеки участващ да бъде предизвикан от опонентите си да защити гръмките си изказвания и предизборни обещания. Изглежда, че за партийните централи рискът от загуба на гласоподаватели в този случай е по-голям от възможната полза да бъдат привлечени нови такива. Защо ли... А да си имаш партийна телевизия стана почти задължително условие, а ако нямаш - поне да разполагаш с такава, която да следва \"правилната линия\", т.е. твоята. В крайна сметка обаче гласоподавателите успяват да надушат от коя партийна централа го облъчват от екрана и в крайна сметка подбира да гледа и слуша най-вече \"своите хора\". Какво правим с онези, които не гледат телевизия? Тук идват социалните мрежи. Тръмп си има Twitter, политиците (и съпругите на някои от тях) у нас имат Facebook. Там разбираме техните позиции, там разбираме какво вършат, кого харесват и кого не, там ни допускат и до личния си живот. И не на последно място - там ни призовават да пуснем бюлетина за тях, когато дойде времето за това. Щеш със статус, щеш със снимка, щеш с видео на живо. Защо са ти медии? Най-хубавото на социалните мрежи обаче е, че там микрофоните са перманентно демонтирани. Да, всеки може да пита, но въпросът може да изчезне по-бързо, отколкото се е появил. Диалогът е спретнат и контролиран. Две плюс две е равно на колкото ни кажат. Който вярва - чудесно, който не вярва - да ходи да цапа със съмненията си нечия друга \"стена\". И накрая изводът е, че 111 не е чак толкова лоша позиция. Макар и само от вселенска гледна точка.  ", "date": "2019.09.01", "title": "Едно въпросче може ли?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399379-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%B8%D0%BD%D0%B4%D0%B8%D0%BA%D1%82%D0%B0-%D1%86%D1%8A%D1%80%D0%BA%D0%BE%D0%B2%D0%BD%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0", "text": "  Царят на вековете, нашият Господ Бог, положил   (Деян. 1:7), Сам установил в тези времена различни празници за Своето прославяне и за почивка на хората от светските им дела.  (\"Времена\" - продължителни периоди от време и \"години\" - кратки периоди от време, сравни Книтата на прор. Даниил 2:21) Още във Ветхия Завет Той заповядал всяка година особено тържествено да се празнува настъпването на седмия месец, та хората, освободили се от житейската суета, в този ден да служат на Единия Бог. Защото така е написано в Моисеевите книги:  (Лев. 23:24-31)     Както някога Сам Творецът, в шест дни създал света със Словото Си, благословил и осветил седмия ден, почивайки си от всичките Си дела (Бит. 2:2-3; Изход 20:11; Евр. 4:4); и както впоследствие дал и на човека заповед: (Изх. 20:9-10; Лев. 23:3; Втор. 5:13), така Той благословил и осветил седмия месец и заповядал на хората в това време да почиват от светските си дела. За това Господ повторно заповядал на Моисей, казвайки:  (Лев. 23:39) По каква причина бил установен този празник? Именно в този месец, когато водите на потопа започнали да намаляват, Ноевият ковчег се установил на Араратските планини. В този месец свети пророк Моисей слязъл от планината с лице, осияно от Божествената слава, и донесъл новите скрижали, на които бил написан законът, даден от Самия Господ. В този месец било започнато съоръжаването на Господнята Скиния сред стана на израилтяните. В този месец първосвещеникът, един-единствен път в годината, влизал в Светая Светих да принася служба, \"и то не без кръв... за себе си и за греховете на народа, сторени по незнание\". В този месец Божият народ, смирявайки с пост душите си и принасяйки на Господа жертва на всесъжение, приемал очистване от греховете си, извършени през годината. В този месец се извършило тържественото освещаване на великолепния храм Господен, построен от цар Соломон, и в този храм бил внесен Ковчегът на Завета. В този месец всички колена на Израилския народ отвсякъде се стичали в Иерусалим за празника, изпълнявайки Господнята заповед: От този месец започвало броенето на годините, отделно за всеки петдесет години. По времето, когато израилският народ влязъл в обетованата земя, Господ заповядал хората отделно да празнуват всяка петдесета година; и не само те да участват в празника, но и слугите и добитъкът им; даже самата земя, където се поселили израилтяните, било заповядано да се оставя да почива, да не се оре и засява, да не се събират нито класове, нито лозови, нито градински плодове: всичко това се предоставяло за храна на бедните, а също и на зверовете и птиците. За това в Моисеевите книги е написано следното: , и не обирайте посветените (на Бога) по нея, но  . В тази петдесета година се опрощавали всички дългове на длъжниците, освобождавали се робите, и всеки човек внимателно следял себе си ­ да не прогневи Господа с някакъв грях и да не наскърби ближния си. Това била година на всеопрощаване и очистване от грехове. Този петдесетгодишен кръг, по повеление на Господа, се разделял на седем годишни седмици (тоест седем пъти по седем години) и всяка седма година се наричала събота или покой. За това чрез Моисей Господ дал следната наредба:   и ще умножа житата, но  Всички тези години, в които Господ установил празнична почивка и за хората, и за земята, също започвали, по повеление на Господа, от месец септември.   ­ казал Господ ­  тоест през септември, тъй като септември е седмият месец, считано от март, първия месец от сътворението на света. Но годината започвала от първи септември не само по ветхозаветния, но и по езическия индиктион. За този индиктион се разказва следното. Когато Август, след като победил Антоний и Клеопатра, управляващи Египетската страна, и станал единовластен над цялата вселена, то, за по-удобно събиране на данъците от всички страни, той установил индиктион на петнадесет години. Този индиктион Август разделил на три периода от пет години, така че в продължение на целия индиктион три пъти, веднъж на всеки пет години, да се събират данъците. Този закон бил издаден най-вече за отдалечените области на държавата, в които ежегодното събиране на данъците било затруднено, тъй като събраните данъци и след пет години едва успявали да стигнат до столицата Рим. Всеки петгодишен период се наричал \"луструм\", тоест \"светло\", защото, давайки кесаревото Кесарю, хората в това време се отдавали на веселие и палели свещи. Народът не изнемогвал от данъците, защото те били неголеми и поносими, и се плащали доброволно. Индиктионът продължавал петнадесет години по следната причина. В първите пет години плащали данък с желязо и мед, които се използвали за изработване на мечове, копия, шлемове, щитове, брони и всякакво друго оръжие; във вторите пет години се събирал данък от сребро за заплата на войската; а в третите пет години в Рим донасяли злато за украсяване на идолите. Като завършели петнадесетгодишния кръг на индиктиона, започвали следващия и първата година от индиктиона наричали нова година. Този обичай бил установен от първи септември, защото именно на този ден била извоювана победа над Антоний и било провъзгласено единовластието на Август.   Иисус Христос в синагогата. Рисунка от Николай Николаевич Ге (1831-1894).   Светата Църква също установила обичай да празнува началото на индиктиона на първи септември. Това било установено, тъй като в това време, когато в Иудея и в цялата вселена се празнувало новолетието, нашият Господ Иисус Христос дошъл в Назарет, където бил възпитан. Това станало в събота, а в този ден иудеите имали обичай да се събират в синагогата и да прекарват времето си в четене на пророческите книги. Господ, \"по обичая Си\", също влязъл в синагогата и застанал сред учителите. Подали Му книгата на  ; и Той, отваряйки книгата, намерил мястото, където било написано:  ( ) И като затворил книгата и я дал на слугата, Той започнал да говори, че прочетеното пророчество се е изпълнило върху Него, че Той е истинският Месия, пратен от Бога Отца за спасението на човеците и обновлението на живота им.  Празникът на новолетието бил установен от светите отци на  . Това станало по времето, когато цар Константин Велики, след като победил Максенций, просветил вселената със светлината на благочестието, изкоренил идолските празненства, освободил Христовата вяра от тежките гонения и установил свои индиктиони. Тогава светите отци установили да се празнува новолетието, като начало на християнската свобода, за възпоминание на Христовото посещение в иудейската синагога в този ден и проповедта Му за благоприятната Господня година. Оттогава и ние празнуваме първия ден на септември. Но това вече е празник не на Ветхия Завет, а на новата благодат. Защото в този ден Сам Законодателят, слязъл от небесата и носещ в Себе Си Духа на Отца, явил Себе Си на света и начертал Божия закон не с пръст, но със Своя Божествен език и пресладки уста, и не на каменни скрижали, \"а върху плътени скрижали на сърцето\". Съзиждайки Своята Църква, чийто предобраз била ветхозаветната Скиния, Той принесъл на Бога жертва не без кръв, именно Самия Себе Си. Сам Великият Първосвещеник, преминал през небесата, очиствайки ни от греховете ни със Своята кръв, пролята за нас, ни направил свят храм, по думите на Апостола: \"Божият храм е свет, а тоя храм сте вие\". Принасяйки благодарение на Господа за всичко това, ние празнуваме \"благоприятната Господня година\": получили от Него много неизказани блага, да побързаме и самите ние да Му бъдем угодни. Ние празнуваме не установен от римските царе индиктион, а узаконения от Небесния Цар на славата ­ Христос. Христовият индиктион ­ това са Неговите свети заповеди, които сме длъжни да пазим и изпълняваме. Нашият Цар Христос не иска от нас нито мед, нито желязо, нито сребро, както е обяснил Давид, който някога е казал:   Но вместо желязо и мед Господ иска от нас твърдост и сила в добродетелите, православна вяра в Бога. Защото нашата вяра е основана върху кръвта на изтерзаните с железни и медни оръдия свети мъченици, за всеки от които може да се каже, че душата му е преминала през желязо. Небесният Цар и наш Бог ни е заповядал да вярваме в Него с право сърце и благочестиво: \"със сърце се вярва за оправдаване\". Нека и ние побеждаваме врага с тази вяра, като с желязно оръжие и меден щит. Нека последваме нашите свети праотци, \"които чрез вяра победиха царства, вършиха правда, получиха обещания, затулиха уста на лъвове, угасиха огнена сила, избягнаха острието на меча, от немощни станаха крепки... обърнаха на бяг чужди пълчища\". Вместо сребро нашият Цар Христос иска от нас втората добродетел, несъмнената надежда на Бога. Тази добродетел, повече от среброто, дава на човека благополучен живот. Ако този, който е забогатял с много сребро, е уверен, че ще получи всички земни блага, и уповавайки се на богатството, прекарва дните си весело; то колко повече богатият с несъмнената надежда на Бога, и на Него Единия възложил всичкото си упование, ще получи всичко, което желае, и ще живее в радост, като пренебрегва всички беди и скърби, идещи от света, плътта и дявола, и претърпява всичко това с наслада, заради наградата в бъдещия живот. Често среброто лъже своя господар и, изчезвайки внезапно, го оставя в нищета; и този, който се е надявал до края на живота си да има всичко в изобилие, изведнъж се лишава от насъщния си хляб. Надяващият се на Господа \"е като планина Сион ­ няма да се поклати вовеки\", надеждата му не го посрамва. Именно това невеществено сребро от нас иска Господ, и заповядва да не възлагаме надеждите си на непостоянното богатство, а на живия Бог, Чиито думи \"са думи чисти, сребро, очистено от пръст в горнило\". Той ни е дал нелъжливо обещание за неизказаните вечни блага в Своето Царство, за да изповядваме и с уста преголямата Му благост към нас: \"с уста се изповядва за спасение\". Нека и ние, като добри Христови воини, с надеждата за бъдещата награда да насърчаваме сами себе си към по-големи подвизи. Нали надеждата за награда подтиква воина към борба, както казва свети Иоан Дамаскин за страстотерпците: \"Твоите мъченици, Господи, утвърдили се във вярата и укрепили се с надежда, победиха мъчителството на враговете и получиха венци\". Вместо злато Христос, нашият Цар, иска от нас най-скъпоценната добродетел ­ нелицемерната любов към Бога и ближния. По своето високо значение любовта винаги се представя от учителите на Църквата в образа на злато; защото както златото е по-скъпоценно от среброто, медта и желязото, така и любовта стои по-високо от надеждата и вярата.   Такова именно злато иска от нас Господ и заповядва да Му се молим нелицемерно, не само вярвайки със сърцето си и изповядвайки с устата си, но и проявявайки тази любов на дело. Ние трябва да бъдем готови да положим душите си за Него и да претърпим смърт заради Неговата Божествена любов към нас. При това трябва да обичаме и ближните си, както ни учи възлюбеният Христов ученик Иоан Богослов. \"Чеда мои, казва той, нека любим не с думи или с език, а с дела и истина\". Такава любов се приема като украшение на най-прекрасния! от синовете човешки, на Христа нашия Бог, както Сама казва Божията Премъдрост: \"украсих се и станах хубава пред Господа и пред човеците: с единомислие между братя и любов между ближни\". Ето такъв християнски индиктион празнува днес, вместо древния езически, православната Църква,  (Кол. 3:9-10). Нека и ние празнуваме новолетието така, както ни съветва апостолът:  (Рим. 7:6)  Нека празнуваме индиктиона, подчинявайки се на заповедите на Господа, нашия Бог, дадени чрез Моисей, в чиято книга четем:   казва Господ Бог Израилев (Лев. 26:3-4, 6-7, 11, 12). Благослови венеца на годината с Твоята благост, Господи.", "date": "2019.09.01", "title": "Начало на Индикта - Църковна нова година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399380-1-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1271 г. - Григорий X е избран за римски папа.   1364 г. - Папа Урбан V издава указ за създаване на Краковската академия.   1581 г. - Казашкият атаман Ермак Тимофеевич започва военния си поход в Сибир.   1804 г. - Немският астроном Карл Лудвиг Хардинг открива третия астероид в Слънчевата система - 3 Юнона.   1870 г. - Френско-пруската война: В Битката при Седан Прусия постига решителна победа.   1887 г. - Съставено е петнадесетото правителство на България, начело със Стефан Стамболов.   1897 г. - В Бостън, Масачузетс е открито първото метро в Северна Америка.     1914 г. - Санкт Петербург сменя името си на Петроград.   1916 г. - Първа световна война: България обявява война на Румъния.   1920 г. - Франция създава Ливан, който е под френска протектура до 1946 г.   1923 г. - Голямото земетресение в Канто опустошава района на Токио в Япония, жертвите са над 140 000, а бездомните 2,5 милиона.     1928 г. - Албания е обявена за кралство и първи крал става Зог I.   1937 г. - Открит е изложбеният център Ърлс Корт Сентър в Лондон, Великобритания.   1939 г. - Втора световна война: Нацистка Германия напада Полша, с което започва войната.   1950 г. - В Париж се състои първият конгрес на Международната астрономическа федерация.   1965 г. - Създадена е израелската комунистическа партия Маки.   1968 г. - Водачът на Пражката пролет Александър Дубчек претърпява автомобилна катастрофа и по-късно умира през 1992 г.     1969 г. - След държавен преврат в Либия, полковник Муамар ал-Кадафи взима властта, която по-късно предава на Народни Комитети.   1972 г. - В Рейкявик, Исландия, американецът Боби Фишер побеждава руснака Борис Спаски и става световен шампион по шахмат.   1974 г. - Във Враца е открит газопроводът СССР-НРБ.   1979 г. - Американският космически кораб Пионер 11 става първият апарат, който посещава Сатурн, като минава покрай планетата на разстояние от 21 000 км.   1983 г. - Студената война: Военни изтребители на СССР свалят над остров Сахалин южнокорейски пътнически самолет Боинг-747, когато навлиза в съветското въздушно пространство; всичките 269 пътници на борда загиват.     1985 г. - Съвместна американско-френска експедиция локализира останките на Титаник.   1991 г. - Узбекистан обявява независимостта си от СССР.   1997 г. - 11 миньори загиват в мини Бобов дол вследствие на експлозия.   1999 г. - Ботев (Луковит) отново започва дейност   2004 г. - Терористичен акт в Беслан: Въоръжени терористи взимат за заложници стотици ученици в руския град Беслан в Северна Осетия.  ", "date": "2019.09.01", "title": "1 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399381-%D0%B7%D0%B0%D1%89%D0%BE-%D0%BD%D1%8F%D0%BC%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8-%D1%81%D1%80%D0%B5%D1%89%D1%83-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Грабежът, който от месеци се провежда през спекулативната цена на електроенергията на борсата и, който е в пъти по-голям и мракобесен, от колкото надутите сметки за тока през зимата на 2013-та днес не вълнува абсолютно никого, а тогава кабинета Борисов 1 падна. Защо? Защо ли? ЗАЩО? \r\n Отговорът е елементарен. Сега никой не иска да плати за организацията и провеждането на “протест”. \r\n     \r\n     Разноцветните отсечки показват средните цени за различни периоди у нас, както това е указано в легендата. Фоновата, англоезична графика показва средните борсови цени в Германия, чрез розовите стълбчета, по месеци, за настоящата 2019-та г. Като гледате сравнението и цъкате с език е добре да знаете, че близо 50% от електроенергията в Германия през 2019-та г. е произведена от възобновяеми източници (ВЕИ-та), докато в България този дял е около 20%. \r\n   \r\n   Грабежът е смъртоносен! Защо никой не плаща за организиране и провеждане на протест? Защото всички елементи на политико-медийно-енерГЕПИйната мафия са нахранени и доволни. А робското овчедушие само никога няма да се вдигне. Ще умре от мизерия, но глава няма да повдигне. \r\n   \r\n   \r\n \r\n        ", "date": "2019.09.01", "title": "Защо няма протести срещу правителството?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399382-%D1%85%D0%B0%D0%B9%D0%B4%D1%83%D1%88%D0%BA%D0%B8-%D0%BF%D0%BE%D0%B4%D0%B0%D1%80%D0%B8%D1%85%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B7%D0%BB%D0%B0%D1%82%D0%BE-%E2%80%9E%D0%B4%D1%8A%D0%BD%D0%B4%D0%B8-%D0%BF%D1%80%D0%B5%D1%88%D1%8A%D1%81%E2%80%9C,-%D0%BF%D0%B8%D1%8F%D0%BD%D0%B8-%D0%BE%D1%82-%D0%BF%D0%B5%D1%87%D0%B0%D0%BB%D0%B1%D0%B8%D1%82%D0%B5-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B1%D1%83%D0%B4%D0%B0%D0%BB%D0%B8", "text": "  Тия дни и ние присъствахме, заедно с Бойко, на две тържества – като телевизионни зрители имам предвид. „Кока-Кола“ разшири завода си в Костенец, а пък „Дънди Прешъс“ откри нов рудник. Все е нещо – са си казали повечето от нас. Поне е по-различно от откриването на поредната магистрална отсечка, която сетне задължително ще я ремонтират. „Кока-Кола“ вложила в разширението 40 милиона лева – и ние се радваме така, сякаш завода е наш.  С въпросната напитка имаме специални отношения. През 50-те години на миналия век, в сатиричния вестник „Стършел“, в който иначе работеха много кадърни автори, излизаха карикатури на търкалящи се американски моряци, пияни от кока-кола – толкова инфантилни бяха тогава пропагандните стандарти.  И сега са почти същите, обаче все още не е излязла карикатура „Дънди Прешъс“, пияни от печалбите от българските будали“.     Може и да излезе някой ден, макар че я чакаме от 1999 година – точно 20 години, откакто е дадена/хайдушки подарена концесията за българското злато.  И вече е ясно, че който и да управлява клетата ни държавица, все ще се държи като послушен колониален чиновник. „Кока-Кола“ давала хляб на около 300 души българи, ура. „Дънди“ пък на доста повече, дори 16 души се върнали от чужбина заради високите заплати в компанията, два пъти ура. Все е нещо.    Ако „Кока-Кола“ направи още хиляда цеха, нови 300 хиляди българи ще си намерят добре платена работа, и това може да дочакаме някой ден. Тържеството на „Дънди“ обаче със сигурност ще накара мнозина да разлистят Историята на Прехода, колкото и разхвърляна и фалшифицирана да е тя. А тя не е никак благосклонна към канадската компания. Кметицата на Крумовград Себихан Мехмед казала при откриването на новия рудник на „Дънди“, че ББ е новият Хаджи Димитър.    Главата ме заболя, но тъй и не успях да проникна зад това вълшебно откритие на Себихан, никога не бих се сетил баш/тъкмо за тази любезност. Дали самодивското не е проговорило в нея – /“И самодиви в бяла премена…при юнакът дойдат, та седнат…Една му с билки раната върже, друга го пръсне с вода студена, третя го в уста целуне бърже…“/ – но пък Бойко изглеждаше добре, нямаше видими рани, какво толкова да му превързва. Е, някоя милувка, макар и словесна, няма да му дойде в повече. Но защо пък да е Хаджи Димитър? Дали Себихан не е искала деликатно да припомни на ББ условията на концесионния договор с „Дънди“- и той да не е толкова любезен към тях? Все пак, тия са канадци и няма какво толкова да ни причинят. Някой би казал, че подобна реакция на ББ ще бъде прекалено екзотична. Но Историята помни тъкмо тия неща.  Костов, независимо от дивашката приватизация, която извърши, има голям шанс да бъде запомнен с коридора, който предостави на НАТО по време на войната срещу Югославия, както и с отказа му да приеме тогава бежанци от Косово. И ББ можеше да бъде запомнен и заради думите, които наскоро си спести: „Аз нямам пари за самолети, докато моят народ гладува/ недохранен само с асфалт“. Историята има вкус към подобни фрази, те оцеляват, защото са далеч по-жилави от рутинното бърборене. Купувате Ф-16 – този допълнителен плонж в краката на американците ви отива, някак си. Но плонжовете трябва да се съчетават и с разумни решения.  „Дънди“ ви употребява от 20 години срещу скромната такса от 1,5% от стойността на металите в добитата руда – обаче почти от толкова време се лигавите с руснаците за АЕЦ „Белене“; направете я накрая, дори само заради това някаква нова куневица да я закрие след време. Обаче не: като презрели мушмули сте с канадците, а като кокички с руснаците. Бъдете американци с американците, руснаци с руснаците, бъдете каквито завърнете с инвеститорите тарикати – а нощем можете да бъдете и българи, все е нещо. И кой, неговата верица, ни съвкупи с „Дънди“ – питат от простолюдието.  Чудесно мероприятие: от нас ложето – за тях печалбата. Същият, дето понеделник заранта /26 август/ се оплаквал на Антон Хекимян, че от НАП се държали невъзпитано, не му признавали някакви 400-500 хиляди лева законни заеми – Костов.  Този пък открай време презира простолюдието, въпреки, че и собствения му произход го насочва право натам.  Сега пък нахално ни заглавичква с някакъв мизерен половин милион – вместо да благодари на НАП, че по този начин направо го белосва. Една от Прокобите на Прехода е късопаметството.  Има един одит/доклад на Сметната палата от 2016 година, от който става ясно какви изуйгащници са ни управлявали от 1999 година насам – не че и преди това са били по-големи храбреци. Основният извод на доклада:  Само за три години /2011-2013/ „Дънди“ е добила в Челопеч злато, мед и сребро за 1,5 милиарда долара. Българската хазна също трябва да е доволна – нейният дял са цели 23 милиона от този милиард и половина. Привет, калпаци. Извод: злато гази, гладен ходи, канадска пословица. След всичката тази прелест, как да не се радваме, че „Дънди“ ще добива и от новия рудник „Ада тепе“ – нали ние ще получим 300 работни места, пък и някой лев ще падне. Как е на „канадски“ приятен апетит? От „Дънди“ имат право да ни смятат за златни/завършени ахмаци. Докладът на Сметната палата е от преди три години – а сякаш са минали три хиляди години. Всичко е забравено, ако изобщо някой му е обърнал внимание. Този доклад е неподправен източник на сведения за българската политическа мекушавост; документална летопис – кратка, стегната и позорна – на безпомощността и безразличието. И е неизбежно човек да си каже, че управниците ни пет пари не дават за най-голямото златно находище в Европа, какво остава за някакъв си народец. А пък кметицата Себихан направо съчини загадката на Прехода: защо бе, джанъм, ББ да е новият Хаджи Димитър? Продължавам да мисля, мислете и вие. Сещам се за друго.  Превръщаме се неусетно в някаква изложение на чуждата инициативност и грамотност, изразени в няколко десетки китни цехчета – истински оазиси сред общата пустош. Все е нещо. Но не бива чак толкова да се самозалъгваме. И да се попитаме: можехме ли, изобщо, да минем без „Дънди“, сами да разработваме златните си находища? И кога решихме, че можем да минем и без себе си, напълно да се самоизоставим? Президентът Желев ми каза веднъж, че Костов си е изиграл най-добре картите /“Всяка неделя“, юли 2003 година/ – имаше предвид, в политически план. Но и при приватизацията виждаме същата ловкост. И „дъндитата“ могат да го потвърдят, също и руснаците, на които даде „Нефтохим“ – това е тайният срам на късните антикомунисти/русофоби, а още повече и американците, на които пък хариза тецовете „Марица 1“ и „Марица 3“.  Така Костов искаше да се разтрои, да бъде харесан от руснаците, после от американците, накрая и от съвкупния международен капитализъм.  Дали успя? Кярът му от американците беше една снимка с президента Буш: за него снимката, за простолюдието край тецовете – пушеците. Специално на тецовете от години им се заканват, че ще им преразгледат договорите – и все забравят.  Костов им се подложил на американците, защо аз да си развалям достлука с тях – така си мисли всеки властник след него.  И е прав за себе си, особено ако иска да изглежда като редови балкански хитрец. Нашите управници се държат като хора, които пет пари не дават за Историята, абсолютно им е безразлично, как ще ги запомни тя.  Те гледат да си надвият масрафа/харчовете днес и веднага, утрешният ден е без значение за тях. От 30 години всичко се разпада на отломки, всичко започва все отначало. Все е нещо, ще кажете.  Да, де, обаче важно е, какво ще каже Историята.  И дали изобщо ще ни запомни.  Уж хитроумните ни игрички – ден за ден – не могат да я заблудят. Ние себе си заблуждаваме. И изобщо не можем да схванем Истината за Прехода.  Задоволяваме се с някаква смътна представа за него, тя ни е достатъчна. Закриваме, откриваме, ден да мине, друг да дойде.  „Дънди“ ще дадат работа на още 300 души – хайде, намалете им таксата, изобщо им я опростете. Продължавайте да се държите като Дънди Крокодила – симпатичният селяндур, попаднал в капаните и изкушенията на модерната цивилизация, при Големите Крокодили. От скорошните ви закани за ревизия на приватизацията очаквано нищо не произлезе, няма да дочакаме Черната книга на Разграбването.  Направете тогава поне една Бяла книга:  колко/кои държавни притежания сте продали изгодно, кой го е направил, какво успяхте изобщо да съхраните – ей такива прости неща.  Надявам се да запълните поне една страничка.", "date": "2019.09.01", "title": "Хайдушки подариха концесията за българското злато. „Дънди Прешъс“, пияни от печалбите от българските будали"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399383-%D1%88%D0%B5%D0%BF%D0%B0-%D0%BD%D0%B8%D1%89%D0%BE%D0%B6%D0%B5%D1%81%D1%82%D0%B2%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D1%82-%D0%B6%D0%B8%D0%B2%D0%BE%D1%82%D0%B0-%D0%BD%D0%B8,-%D0%B0-%D0%BD%D0%B8%D0%B5-%D1%81%D0%B5-%D0%BF%D1%80%D0%B8%D0%B1%D0%B8%D1%80%D0%B0%D0%BC%D0%B5-%D0%B2-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D1%81%D0%B8-%D0%B8-%D0%BC%D1%8A%D0%BB%D1%87%D0%B8%D0%BC", "text": "Урсула фон дер Лайен обиди българите. И ги разгневи. Показа пълно непознаване на действителността в България при наличието на поредица от унищожителни доклади и статистики. Нарече липсата на промишленост, унищоженото селско стопанство, монополите и картелите икономически възход. Похвали най-бедната страна в Европа за “ високите заплати“. Приветства изчезващата българска нация с пожелание все – повече млади българи да се завръщат в родината си. Пред демонтираните микрофони имаше само възторжени изявления, широки усмивки и поздравления. Нямаше въпроси. Не се допускаха.      За разлика от българската преса обаче в немската широко е обсъждана срещата в София. И точно партията на фон дер Лайен критикува поведението и и похвалите към най-корумпираната държава в ЕС. Тук пресата /с малки изключения/ мълчи. Българи ли сме?! Има ли я България?! Шепа нищожества контролират живота ни, а ние се прибираме в домовете си и мълчим, очаквайки някой да направи нещо. Идва септември… поредният. Време е българоубийците да преживеят всичко, което причиниха – да са унизени, бедни, болни, изоставени, самотни, в безизходица и мрак. Време е да напълнят затворите. Заради мъртвите, предадени от държавата, заради децата, които няма да пораснат, заради баба Дора и всички като нея, заради Виктория Маринова, заради Своге, заради мизерията и глада, заради липсата на шанс, заради препълнената със заминаващи аерогара, заради…  ", "date": "2019.09.01", "title": "Шепа нищожества контролират живота ни, а ние се прибираме в домовете си и мълчим"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399363-%D0%B3%D1%83%D1%89%D0%B5%D1%80%D0%BE%D0%B2%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D0%BF%D1%80%D0%B5%D1%86%D0%B0%D0%BA%D0%B0%D0%BD%D0%B0", "text": "Въпреки безоблачния живот, който води, откакто е съпруга на милионерския наследник Християн Гущеров, Светлана Гущерова изживява поредната си трудност, след като собственият й свекър я прецака жестоко. Става дума за скорошна имотна сделка, която Добромир Гущеров направил, но за която бил повече от категоричен, че не може да се довери на снаха си. Преди дни бащата на Християн Добромир Гущеров осъществи грандиозна бизнес сделка, продавайки за 8,2 милиона лева топ имот в центъра на София, пише \"Уикенд\". Той се раздели със сграда в идеалния център – на ул. \"Хан Крум\" №31, която е продадена на собственика на куриерската фирма \"Еконт\" Николай Събев срещу сумата от 8,2 милиона лева.     За тези пари босът на пратките получава сграда със застроена площ от 240 кв. м. и двор от близо 1 декар, показва справка в имотния регистър. Имотът, продаден от Добромир Гущеров, има почти 100-годишна история. Къщата е построена през 1922 г. и в нея е живял министъра на финансите през 30-те години на миналия век Марко Рясков.     След 9 септември 1944 г. семейството му е изселено, домът му е конфискуван, а той попада в затвора в Белене с обвинение, че е английски шпионин. В дома му след конфискацията се настанява комунистическия лидер Антон Югов – министър председател на България в периода 1956-1962 г.     Добромир Гущеров купи имота през 2007-ма от фалиралите бизнесмени Красимир Стойчев и Ангел Първанов, а 12 години по-късно се разделя с историческата къща, вероятно съблазнен от тлъстата цена, която му плащат за имота.   В момента в сградата се помещава един от най-добрите софийски ресторанти – на Андре Токев. Преди време Гущерови също се опитаха да въртят свой ресторант там – \"Реджина\", но набързо го затвориха и го отдадоха под наем. Близки до Светлана Гущерова обаче разкриват, че старият тузар Добромир Гущеров не е спазил обещанието си, дадено тази пролет – къщата да бъде приписана на новородената му внучка Анелия-Добромира. Плеймейтката роди бебето си на 3 април и хитро го кръсти с две имена, за да угоди и на майката, и на бащата на мъжа си Християн Гущеров.     \"Добромир Гущеров тържествено обеща да дари къщата в центъра на София на първото дете на сина си Християн, но не си спази обещанието\", споделят близки до пенсиониралата се като еротична моделка.   Според запознати с цялата ситуация, старият бизнес тарикат Добромир Гущеров никак не вярвал на съпругата на сина си и не желаел да й прехвърля нищо. По сходен начин бившият бос на несъществуващото вече застрахователното дружество \"Орел\" постъпи и с бившата жена на сина си - фолкпевицата Мария.     След като Мара Отварачката бе прогонена от Християн заради системните й изневери, чалгаджийката се ожали, че Гущеров-старши й конфискувал даже джипа.   Мара обаче нямаше дете от Християн, докато Светлана все още се надява да подсигури с престижен имот новороденото си дете.", "date": "2019.09.01", "title": "Гущерова жестоко прецакана"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399365-%D0%BB%D1%83%D0%BD%D0%B0-%D0%B2%D0%B4%D0%B8%D0%B3%D0%BD%D0%B0-%D1%81%D0%B2%D0%B0%D1%82%D0%B1%D0%B0", "text": "Луна определено е абонирана за провокациите, независимо къде се пускат и от какъв характер са. Фолкветеранката не пропуска да втрещи феновете си не само с това, което прави на сцената, но и най-вече в личния си живот. Този път блондинката с амбиции за президентския стол, хвърли абсолютната бомба, като публикува в профила си в социалната мрежа... сватбени снимки.     Скандалната фолкдива сияе от щастие в обятията на младото си гадже и е пременена в булчинска рокля. Двамата са заедно едва от няколко месеца, но изглежда решенията, които взимат, са бързи и сериозни.     Младежът официално се води неин бодигард. Но впоследствие, както добре се вижда, се превръща в нещо много по-сериозно в живота й. Казва се Горан Колев и е родом от Русе. Злите езици, разбира се, шушукат, че жребецът бил хлътнал не само по Луна, но и по 8-те й милиона в КТБ.     Мнозина от последователите й побързаха да я поздравят със сватбата, други обаче подозират, че това са кадри от новия проект на Луна. Каквито и да са предположенията -  едно е сигурно, застаряващата певачка изглежда разхубавена,  щастлива и влюбена.    \"Когато ме обича някой, аз съм врата за него. Когато аз обичам някого, той е врата за мен\", написа звездата под една от снимките, цитирайки учителя Петър Дънов.", "date": "2019.09.01", "title": "Луна вдигна сватба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399366-%D1%81%D0%B8%D1%80%D0%B0%D0%BA%D0%BE%D0%B2-%D0%B8-%D1%80%D0%B0%D0%B5%D0%B2%D0%B0-%D0%B6%D0%B5%D0%BD%D1%8F%D1%82-%D1%89%D0%B5%D1%80%D0%BA%D0%B0%D1%82%D0%B0", "text": "Наско Сираков и Илиана Раева ще омъжат по-малката си дъщеря на пищно тържество, което в момента трябва да се състои в резиденция Бояна, съобщава \"Телеграф\". Виолета Сиракова ще каже \"Да\" на любимия си Георги Коруджиев, който е футболист. Специално за събитието у нас е и Христо Стоичков.    Двамата влюбени имат дъщеря Илиана, която през октомври ще навърши три години. Малката принцеса ще играе главна роля на сватбата, а сестрата на булката Славея ще кумува на младоженците със семейния приятел Петър Лаков.    Виолета получи предложение за брак от Георги в края на миналата година в Барселона. Годежът стана малко преди Коледа, на символичната за семейството дата 11 декември, когато Илиана и Наско се женят. ", "date": "2019.09.01", "title": "Сираков и Раева женят щерката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399367-%D1%87%D0%B5%D1%88%D0%BC%D0%B5%D0%B4%D0%B6%D0%B8%D0%B5%D0%B2%D0%B0-%D0%BF%D0%BE%D0%BA%D0%B0%D0%B7%D0%B0-%D1%81%D0%B5%D0%BA%D1%81%D0%B8-%D1%82%D1%8F%D0%BB%D0%BE", "text": "46-годишната водеща на БНТ Добрина Чешмеджиева показа на плажа стегнато тяло. Това съобщават от Hotnews.bg, от където публикуваха и нейни снимки.      Тя бе избрала да прекара няколко дни от отпуската си в родната Варна и отиде на градския плаж.  Чешмеджиева бе в изцяло женска компания на три приятелки с които весело бъбреше, но без за дълго да изпуска любимата си електронна цигара.      Лицето на предаването „Референдум“ като истинско морско чедо често се разхлаждаше в морето, но без да плува навътре в опасните води в края на август.        Изрязаният бански на Чешмеджиева ясно показваше, че водещата е в прекрасна форма преди началото на новия телевизионен сезон.", "date": "2019.09.01", "title": "Чешмеджиева показа секси тяло"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399368-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Ще има много причини, да създадете нов творчески проект. Станали сте известни, постигнали сте целите си, но най-важното, не сте изпълнени с оптимизъм. Депресивно състояние се очаква вечерта, когато някой от роднините ще реши да поговори сериозно с вас. Не възприемайте грешно ситуацията, под въздействие на бурните си емоции. Днес не рискувайте нито с думи, нито с дела. Това може сериозно да засегне, всички области в живота ви. Отношенията с любимия, ще бъдат драматично засегнати, затова бъдете сдържани. Перфектен ден за пътуване, ремонт и почивка извън града. За да запазите бюджета си стабилен, трябва да намерите изгоден бизнес. Например, спомнете си старо хоби. Отървете се от всичко старо, спомнете си че сте млади, влюбете си. Особено ако очарователни особи витаят около вас, а вие сте потънали дълбоко в работата. Прекрасен ден за релаксация, запознанства и пътувания. Всичко, което запланирате, ще се реализира. Внимавайте с хранаата, възможно е натравяне и обостряне на заболявания.   На този ден, като магнит, ще привличате вниманието. Дори и враговете ви, ще станат по-близки и меки в общуването. От финансовите проблеми може да се изолирате по един единствен начин – правете се, че не ги забелязвате. Успокойте се, не бързайте да си правите изводи и ситуацията ще се нормализира. Полезно е да направите детоксикация на организма. В никакъв случай не трябва, да се увличате от алкохола. Особено ако сте поканени на гости или на тържествено събитие. Помете, че след партито ще ви бъде не само лошо, но и неудобно. Получените допълнително пари, е по-добре да похарчите за себе си и пазаруване за дома. Успех чака тези, които отиват на командировка в чужбина. Трябва да се борите с леността, а не с конкурентите. Ако почувствате спад в своята активност, не обвинявайте за това целия свят. Ще получете истинско удовлетворение, от реализирането на дългогодишни цели. И дори това да не е вашият път, ще покажете ловко талантите си. Във финансовата сфера, напротив, не бързайте да инвестирате в бизнес. Ще започнат да се преплитат, минали ситуации с възникващи проблеми. Идва време на промяна, а вие не сте напълно готови за това. За да се заредите с енергия, трябва да използвате личния си опит. Новите знания няма да навредят, запишете се на курсове и придобивайте ценна информация. С роднините, по-често правете компромиси. Леко объркан ден ви очаква, но това не е страшно. Ще се справите с всички проблеми, ако станете по-упорити. Добре ще се развиват новите запознанства, ако те не вредят на работния темп. В любовта, не се опитвайте да получите всичко наведнъж, тук е необходима тактика. Укрепете имунитета, не оставяйте на заден план спортните занимания.   Време е да влезете в обществото, за да завоювате професионалния Олимп. Изхвърлете гордостта и предразсъдъците, те ще навредят на вашата кариера. В личния живот трябва да пожертвате желанията си, в името на любимия човек. Но това е хубаво бреме, нали? В материално отношение, всичко ще се окаже благоприятно, само трябва да върнете заемите навреме. Очаква ви не само активен, но и наистина полезен ден. Само не се заемайте, с няколко неща наведнъж. Енергия ще бъде необходима на тези, които се занимават с личен бизнес. Тук всякакви забавяния и грешки, могат да бъдат катастрофални. Продължителното излагане на слънце, може да се отрази негативно на вашето здраве. Днес на дневен ред, ще е финансовият въпрос. Жалко е, че упорито сте работели, а други обират реколтата. В комуникацията с любимия, ще изплуват някои минали тайни. Но не трябва да им отдавате особено значение, първо се разберете в себе си. За да осъществите целите си, се нуждаете от значителни средства, намерете ги в резервите си.   Днес може да \"убиете\" отношения, които сте изграждали години наред. Това се отнася не само за приятелството, но и за любовта. Бъдете внимателни, не прибързвайте с думите и помнете за компромиса. Финансови проблеми и големи загуби не ви заплашват, така че може спокойно да харчите пари за себе си и подаръци за близките.", "date": "2019.09.01", "title": "Дневен хороскоп 1 септември"}
{"url": "http://www.classa.bg/%D1%81%D0%B2%D1%8F%D1%82/item/399369-%D1%84%D0%B5%D0%B4%D0%B5%D1%80%D0%B0%D0%BB%D0%B5%D0%BD-%D1%81%D1%8A%D0%B4-%D0%B8%D0%B7%D0%BE%D0%B1%D0%BB%D0%B8%D1%87%D0%B8-%D0%BA%D0%BB%D0%B5%D0%B2%D0%B5%D1%82%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B0%D1%81%D0%B0%D0%BD%D0%B6", "text": "Решението на Федерален съд от 30 юли за „окончателно“ прекратяване на гражданското дело на Демократичната Национална Комисия срещу Джулиан Асанж беше унищожително обвинение срещу кампанията на управляващия американски елит за унищожаване създателя на Уикилийкс. То изобличава като измама цялата „Русиягейт“ теория на конспирацията, пласирана от Демократическата партия, корпоративните медии и разузнавателните служби през последните три години. Мотивите на Кьолтл са абсолютно реабилитиране на Асанж и публикациите Уикилийкс 2016, които разкриват опитите на Демократичната Национална Комисия да манипулира първичните избори срещу самообявилия се „демократ социалист“ Бърни Сандърс в полза на Хилари Клинтън. Съдията намира, че тези публикации, както и публикациите на тайните речи на Хилари Клинтън пред банките от Уол Стрийт, в които тя претендира да бъде техен представител, са от „въпрос от най-висш обществен интерес“. Те „позволяват на американския електорат да погледне зад завесата на една от двете водещи политически партии в Съединените Щати по време на президентски избори.“ Освен това Кьолтл намира, че няма доказателства в полза на твърдението на Демократичната Национална Комисия, че Уикилийкс си е сътрудничил с Руската държава, за да получи материалите. Асанж и Уикилийкс винаги са поддържали, че документите не са им предоставени от режима на Путин.     Британската полиция арестува основателя на “Уиклийкс” Джулиан Асанж в еквадорското посолство на 11 април, 2019г. Решението на съдия Джон Кьолтл от Щатския Южен Областен Съд на Ню Йорк отхвърли злепоставящите твърдения, че Асанж е „заговорничил“ с Русия. Той се позова на статута му на журналист и издател и отхвърли обвиненията, че публикуването в Уикилийкс 2016 на изтекли и-мейли на Демократичната Национална Комисия е „незаконно“. Въпреки значимостта на съдебното решение и неговата очевидна важност като новина, то беше обект на пълно затъмнение от всички медии в САЩ и по света. Световното мълчание за съдебното решение, простиращо се от “Ню Йорк Таймс”, който погреба репортаж за решението в шест параграфа на 25та страница и “Вашингтон Пост”, до алтернативни източници като Интерсепт, вечерните телевизионни новинарски програми и публикациите на псевдо-левите, може да бъде окачествено само като координирана политическа конспирация. Нейната цел е да подтисне всякаква дискусия за съдебното разобличаване на клеветите, използвани да злепоставят и изолират Асанж и да оправдаят безпрецедентното международно преследване срещу него за уличаващите данни в Укилийкс за американски военни престъпления, разследващи операции и дипломатически конспирации. “Ню Йорк Таймс”, “Вашингтон Пост” и други корпоративни издания безспирно злепоставяха Асанж като „руски агент“ и го описваха като ключова фигура в конспирацията, зачената в Москва, за подтискане на кандидата на Демократическата партия Хилари Клинтън на президентските избори през 2016. Сега, когато техните обвинения бяха подложени на съдебна ревизия и изобличени като плетеница от лъжи и фабрикации, те предприеха политиката на радиомълчание. Няма спор, че ако съдебното решение беше в полза на Демократичната Национална Комисия, то щеше да бъде посрещнато с огромни заглавки и покритие от кора до кора. Отговорът изобличава тези публикации като държавна пропаганда и ги прави активни участници в кампанията на Демократическата партия, администрацията на Тръмп и целия управляващ елит в осъждането на Асанж на доживотна присъда в американски затвор за „престъплението“, че е публикувал истината. Редакторите и водещите автори в тези издания, като автора на редакторската страница на “Ню Йорк Таймс” Джеймс Бенет, са в постоянен контакт с ЦРУ и други разузнавателни служби. Зад кулисите те изработват редакторска линия, която да облагодетелства интересите на банките от Уол Стрийт и военно-разузнавателния апарат. В същото време, те решават каква новина или информация да скрият от американската и световната общественост. Усилията на мейнстрийм изданията да погребат решението представляват ясен пример за медийна манипулация, която принуди милиони хора да търсят в Интернет алтернативни новинарски източници, на които Уикилийкс е типичен представител. Решението на съдия Кьолтл направи видима антидемократичната и диктаторска логика на делото на Демократичната Национална Комисия срещу Асанж. Той предупреди: „Ако Уикилийкс може да бъде подведен под отговорност за публикуването на документи, касаещи политическите, финансовите и електоралните стратегии на ДНК, само защото ДНК ги е окачествила като „секретни“ и разкриващи тайни, то и всеки друг вестник или медийно издание могат да бъдат подведени под отговорност.“ Това, заяви той, „би нарушило Първата Поправка“ за защита на свободата на пресата, гарантирана от американската Конституция. Мотивите на Кьолтл са абсолютно реабилитиране на Асанж и публикациите Уикилийкс 2016, които разкриват опитите на Демократичната Национална Комисия да манипулира първичните избори срещу самообявилия се „демократ социалист“ Бърни Сандърс в полза на Хилари Клинтън. Съдията намира, че тези публикации, както и публикациите на тайните речи на Хилари Клинтън пред банките от Уол Стрийт, в които тя претендира да бъде техен представител, са от „въпрос от най-висш обществен интерес“. Те „позволяват на американския електорат да погледне зад завесата на една от двете водещи политически партии в Съединените Щати по време на президентски избори.“ Освен това Кьолтл намира, че няма доказателства в полза на твърдението на Демократичната Национална Комисия, че Уикилийкс си е сътрудничил с Руската държава, за да получи материалите. Асанж и Уикилийкс винаги са поддържали, че документите не са им предоставени от режима на Путин. Решението изобличава флагрантната противозаконност на американската вендета срещу Асанж. Клеветата, че той е действал като „руски агент“, за да се „намеси“ в американската политика, е използвана от американското правителство и неговите разузнавателни служби за натиск върху Еквадорския режим да спре достъпа на Асанж до интернет през 2016 и отново през 2018. Тя е послужила и като основен претекст за незаконното прекратяване на политическото му убежище в сградата на посолството през април. Решението е също така и явно разобличаване на незаконността на опитите на администрацията на Тръмп, с пълната подкрепа на демократите, за екстрадиране на Асанж от Великобритания, за да бъде съден по 18 обвинения от Съединените Щати, включително 17 случая на шпионаж, предвиждащи максимална присъда от 175 години лишаване от свобода. Администрацията на Тръмп и Правосъдният департамент твърдят, че е било незаконно Уикилийкс и Асанж да публикуват осигурените от смелата информаторка Челси Манинг американски военни записи от Ирак и Афганистан, стотици хиляди дипломатически разговори и други документи, изобличаващи американските военни престъпления и интриги. Решението на Кьолтл обаче потвърждава фундаменталния демократичен принцип, че “Уикилийкс” е имал право да публикува документите на Демократичната Национална Комисия през 2016, дори и те да са били получени от руското правителство или от друг източник незаконно. Ясното становище е, че дори и решението на Манинг да издаде американски военни и дипломатически документи да е било нарушаване на закона, публикуването им от “Уикилийкс” не е било. Публикуването и на двата потока от 2010 и 2016 е било защитена от конституцията журналистическа дейност. По-нататък Кьолтл оборва твърденията на администрацията на Тръмп, на Демократите и на медиите, че Асанж е „хакер“, който не заслужава закрилата на Първата Поправка. Съдията непрекъснато се позовава на Асанж като „журналист“ и на Уикилийкс като „издател“. С други думи, опитът да бъде екстрадиран Асанж в Съединените Щати и съден е директно атакуване на Конституцията на Щатите и свободата на пресата. В неспазването на вътрешните и международните закони то може да бъде характеризирано само като невероятно изпълнена операция, подобна на отвличанията и мъченията, извършвани от ЦРУ. Враждебният отговор на решението на Кьолтл от страна на целия политически и медиен естаблишмънт, в Съединените Щати и по света, показва, че тази конспирация няма да бъде победена с жални призиви към правителства, политически партии и медийни корпорации, подготвили покушението над законовите и демократичните права на Асанж. Всички те използват нападението над Асанж като тест за налагане на все по-авторитарни мерки, целящи да подтиснат нарастващата враждебност на обществото към войните, социалното неравенство и погазването на демократичните права. Това, което е нужно, е създаването на масово движение отдолу, мобилизиране на огромната социална и политическа мощ на работническата класа по цял свят, за да се отстои свободата на Асанж и да се защитят всички демократични права. За да напредне тази ключововажна битка, Световният Социалистически Уебсайт (WSWS) и Международният комитет на Четвъртия Интернационал миналия месец призоваха за свикване на Комитет за Всеобща Защита за освобождаването на Асанж и смелата информаторка Челси Манинг. Всички работници, младежи и поддръжници на демократичните права трябва да се свържат със Световния Социалистически Уебсайт незабавно, за да подемат битката за освобождаване на Асанж и Манинг!        ", "date": "2019.09.01", "title": "Федерален съд изобличи клеветите срещу Асанж"}
{"url": "http://www.classa.bg/%D1%81%D0%B2%D1%8F%D1%82/item/399370-%D0%BE%D0%B1%D0%B0%D0%BC%D0%B0-%D1%89%D0%B5-%D1%81%D0%B8-%D0%BF%D0%BB%D0%B0%D1%82%D0%B8-%D0%B7%D0%B0", "text": "Скандалното разследване, в рамките на което Русия дълго време е неправомерно обвинявана в „намеса“ в президентските избори в САЩ, се провали и сега Барак Обама може да си плати за това, съобщава изданието The Washington Examiner.     Според данни на медиите, ръководителят на комитета на Сената Линдзи Греъм възнамерява да разпита 44-ия президент на Съединените щати под клетва като част от разследване на възможното участие на неговата администрация в RussiaGate. Според сенатора, в цялата тази история един важен въпрос остава без отговор: кой точно информира Обама за разследването срещу тогавашния кандидат за президент Доналд Тръмп, което беше инициирано от контраразузнаването на САЩ?      Трудно е да се повярва, че не е било договорено на най-високо ниво, подчертава Греъм. «Това едва ли би могло да се случи с абсолютно невежеството на Белия дом»-, каза политикът. Заслужава да се отбележи, че Обама не е единственият в списъка на сенаторите. Той също така възнамерява да получи показания от бившия заместник-директор на Федералното бюро за разследвания, Андрю Маккейб, бившият директор на ФБР Джеймс Коми, бившият шеф на Централното разузнавателно управление Джон Бренан и бившия шеф на Националната разузнавателна агенция Джеймс Клапър.", "date": "2019.09.01", "title": "Обама ще си плати за..."}
{"url": "http://www.classa.bg/%D1%81%D0%B2%D1%8F%D1%82/item/399371-%D0%BC%D0%B5%D0%B3%D0%B0%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%BD%D0%BE-%D0%B2%D0%B8%D0%B4%D0%B5%D0%BE", "text": "Мдааа… \r\n Си е доста мъдър мъж, ето я една от причините, поради които втори Тянанмън там посмъртно няма да има – полицията в Хонг Конг от днес е започнала да полива майданчиците със синя боя, която не може да се изтрива, което е доста хитро от следствена гледна точка преди всичко… \r\n            Малко така като при краденето на банков кеш, но във всички случаи е мегаиновативно!  \r\n     \r\n", "date": "2019.09.01", "title": "Мегаиновативно ВИДЕО!"}
{"url": "http://www.classa.bg/%D1%81%D0%B2%D1%8F%D1%82/item/399372-%D0%BB%D1%8F%D1%82%D0%BE%D1%82%D0%BE,-%D0%BA%D0%BE%D0%B5%D1%82%D0%BE-%D1%80%D0%B0%D0%B7%D0%B1%D0%B8-%D0%BC%D0%B8%D1%82%D0%BE%D0%B2%D0%B5-%D0%B7%D0%B0-%D0%B5%D1%81", "text": "Европа имаше ужасно лято. То започна с нарастваща политическа несигурност, задълбочаващ се хаос около Brexit, влошаваща се икономика, увеличаващи се заплахи от търговска война. След това всички тези неща станаха по-лоши. В навечерието на есента най-голямата икономика на континента, Германия, се клатушка на ръба на рецесията. Правителството на Италия отново е в хаос. Brexit се очертава в по-тежка форма, отколкото някой е очаквал. Това прави този момент подходящ за малко разрушаване на митове, пише Джоузеф Стърнбърг за Wall Street Journal. Обикновено се предполага, че всяка нова лоша новина за Европа означава, че краят на Европейския съюз или еврозоната е близо. Това вещае изненада и объркване, когато най-лошото не се случи. Ето няколко леки корекции: • Първи мит: Европейският съюз е на прага на колапс Тази теория спечели съмишленици, след като Великобритания гласува за излизане от ЕС през юни 2016 г. и се появи отново, когато нарасна вероятността Италия да избере, рано или късно, театралния евроскептик Матео Салвини за свой премиер. Но ако чакате разрушаването на ЕС, ще трябва да почакате. Вестителите на разпада посочват съмнителната икономическа обосновка за обвързване на толкова много различни икономики заедно в един търговско-валутен, или общата липса на демократична легитимност в Брюксел. Твърде малко хора говорят за основния, и далеч по-важен, въпрос за доверието. Най-важната графика в проучването на Евробарометър за общественото мнение това лято е тази, която се отнася до доверието в управлението, като резултатът ще изненада икономическите евроскептици и феновете на националната държава. Около 44% от европейците имат доверие в Европейския съюз, в сравнение с 34%, които се доверяват на своите национални правителства. Европейците очевидно смятат, че като цяло са лошо управлявани, но очевидно е по-вероятно да се доверят на преценката на типовете в Брюксел, отколкото на клоуните у дома. Докато това продължава европейците ще поддържат ЕС като контрол над своите местни политици. Забележителен пример са италианците, които миналата година избраха „евроскептични“ партии като Лигата на Салвини и лявото движение Пет звезди, само след като политиците обещаха да не застрашават членството на Италия в ЕС с референдум. Ако оставате озадачени, както много британци, защо ЕС устоява, това дава голяма част от отговора.         Втори мит: ЕС е част от проблема, а не от решението Брюксел заслужава голяма част от вината за осуетяване на икономическия растеж чрез регулаторното си въздействие. Хората са склонни да забравят обаче, че европейските национални правителства, оставени да правят каквото си искат, вероятно ще бъдат много по-лоши. Да погледнем отново Италия за доказателсва. Брюксел осуети амбициите на Салвини за реформа на данъчния кодекс. Ууу! Но също така осуети глупавия и неосъществим гамбит на движението Пет звезди, насочен към вдигането на социалните разходи без конкретна цел. Ура! ЕС глези френските фермери със селскостопански протекционизъм, когато договаря търговски сделки с външния свят. Но също така принуждава френските машинисти да приемат актуализирани правила за работа и заплащане, когато Брюксел либерализира транспортните услуги в целия ЕС. Въпросът не е в това, че Брюксел винаги или дори често постига правилния баланс между икономическата ефективност и бюрокрацията, към която са склонни европейците, а в това, че той не поддържа по-антипазарен баланс, отколкото биха националните правителства, ако им се даде възможност. Изглежда европейските избиратели разбират това. • Трети мит: Brexit промени всичко За кратък момент, след като Великобритания гласува за излизане от Европейския съюз през юни 2016 г., изглеждаше, че това може да е така. Заслужаващ доверие или не, умерено полезен или не, ЕС остава вечно недолюбван. Множество хора си мислеха, или се надяваха, че примерът на успешно напускане ще подтикне и други да го сторят. Иронията е, че изглежда Brexit подсилва много от причините, поради които континенталните европейци толерират ЕС. Великобритания е пример за неконсолидирано национално управление, като резултатите не са поучителни. Гамбитът на премиера Борис Джонсън да суспендира парламента и да избегне нуждата от събиране на законодателно мнозинство заради плановете си за Brexit показва, че националните правителства не са непременно по-представителни или конституционни от Брюксел. Новите икономически договорености на Великобритания няма да са неизбежно по-лоши от настоящите й търговски отношения с ЕС. Но тези договорености не е непременно да са и по-добри. Струваха ли си всички сътресения? Попитайте британците следващата година, ако твърд Brexit настъпи на 31 октомври. Грешката е винаги да мислим, че тези дебати са за самия ЕС. Вместо това единственият уместен въпрос е какво би последвало. Човек подозира, че това е въпросът, който тежи на европейските избиратели, и ЕС ще се задържи, докато не се появи някакъв отговор.    ", "date": "2019.09.01", "title": "Лятото, което разби митове за ЕС"}
{"url": "http://www.classa.bg/%D1%81%D0%B2%D1%8F%D1%82/item/399373-%D0%BA%D0%B0%D0%BA%D0%B2%D0%BE-%D0%BD%D0%B8-%D0%BA%D0%B0%D0%B7%D0%B2%D0%B0-%D0%B1%D1%8A%D1%84%D0%B5%D1%82", "text": "\"Този път е различно\", викът на инвеститорите, които забелязват безвъзвратно променен пазар на всеки няколко години, е особено гласовит в днешно време, пише Нир Кайсар за Bloomberg. Лихвите достигнаха историческо дъно, а американските акции - исторически връх. Книжата на FAANG (Facebook, Apple, Amazon, Netflix и Google) ще управляват пазарите вечно. Инвестирането в стойност (в противовес на акциите на растежа – бел. прев.) е мъртво. По време на предишни балони Уорън Бъфет, повелителят на инвестициите в Америка, предложи своята мъдра - и неизбежно непопулярна - перспектива. Когато в края на 90-те години дотком манията бушуваше, той пословично предупреждаваше да не се преследват интернет акциите. А по време на финансовата криза през 2008 г. той помоли инвеститорите да не се отказват от американските акции. Разбира се, нито един от тези епизоди не се оказа различен от безбройните предшестващи ги, поне що се отнася до инвестирането. Този път Бъфет нехарактерно липсва в разговора, но това не означава, че възгледите му са по-малко ясни или по-малко си струва да им се обърне внимание.  Съотношението предсказа последните два пазарни спада. То достигна 146% при пика на дотком балона през 2000 г., което бе рекорд по това време и доста над средното му ниво от 89% от 1975 г. насам, според данните, събрани от Световната банка. Съотношението отново достигна пик - от 137%, точно преди финансовата криза през 2007 г. Къде е то сега? Съотношението пазарна капитализация/БВП отбеляза нов връх от 154% през 2017 г. и почти със сигурност днес е още по-високо, като се има предвид, че американският фондов пазар нарасна с приблизително 7% от края на 2017 г. Вероятно е безопасно да се каже, че Бъфет не обича високото ниво на фондовата борса. И ако съдим по рекордните 122 милиарда долара в кеш, които съхранява в своята компания Berkshire Hathaway, също е безопасно да се предположи, че той не очаква пазарът да остане завишен завинаги. Купчината кеш на Бъфет съставлява повече от половината от портфейла от публични компании на Berkshire в размер на 208 милиарда долара, а от 1987 г. този дял е бил по-висок само през годините, предшестващи финансова криза. Да започнем с любимия барометър за фондовата борса на Бъфет - съотношението пазарна капитализация спрямо БВП. Както подсказва името му, то измерва общата стойност на фондовия пазар като процент от БВП. Казано по-просто, по-ниското съотношение е бичи индикатор, а по-високо - мечи.       В същото време малкото акции, които се харесват на Бъфет, предполагат, че вярата му в инвестирането в стойност е непоклатима, въпреки лошото десетилетие за тази стратегия. Приблизително 45% от портфейла с акции на Berkshire се пада на финансовия сектор, като 8 от най-големите 12 вложения на холдинга са финансови акции - категоричен контра залог. Секторът бе възпрепятстван през по-голямата част от последното десетилетие от по-строга регулация и ниски лихви. Макар че печалбите се повишиха наскоро, много инвеститори се опасяват, че продължителен период на ниски ставки ще задържи печалбите в обозримо бъдеще. В резултат на това финансовият сектор от години е един от най-евтините на пазара. Той все още е най-представеният сектор в много индекси за инвестиране в стойност, включително с 21% в S&P 500 Value Index и с 23% в Russell 1000 Value Index. Това очевидно не е достатъчно за Бъфет, чиято алокация към финансовия сектор е двойно по-голяма. През последните години се коментираше много нехарактерната ориентация на Бъфет към технологичните акции, но това също е предимно инвестиране в стойност. Apple съставлява близо 90% от 27%-я дял на технологичния сектор в портфейла на Berkshire. Когато Бъфет започна да купува Apple в началото на 2016 г., това беше истинска акция на стойността. Тя можеше да се похвали със средно съотношение цена/печалба от едва 10,6 пъти, базирано на печалбата за предходните 12 месеца, и средно съотношение цена/паричен поток от 7,5 пъти през първото тримесечие на същата година, доста под съответните нива за индекса S&P 500 - 19,5 и 10,9. Apple е по-скъпо оценена днес, като все още е най-голямото име в S&P 500 Value Index, със солидния дял от 8,3%. Бъфет каза, че съжалява, че е подминал Amazon и Google, когато компаниите са били по-млади, но не тълкувайте погрешно маестрото. Фактът, че той не трупа от тези акции днес, въпреки че разполага с достатъчно пари за това, е многозначителен. Amazon се търгува при умопомрачителното съотношение цена/печалба от 73 пъти, а Google - при 27, коетo няма нищо общо с акциите на стойността. Бъфет вече е вложил 0,5% от портфейла си в книжа на Amazon по препоръка на един от заместниците си. Не разчитайте обаче, че той ще инвестира много повече в Amazon или Google при текущите цени.  Засега Бъфет плаща цена за своето несъгласие. Възвръщаемостта на Berkshire бе по-ниска от тази на индекса S&P 500 с 0,9 процентни пункта годишно от 2009 до 2018 г., с включени дивиденти. Това не е първият път. Бъфет изоставаше от пазара с 3,2 процентни пункта годишно около манията Nifty Fifty (по 50-те най-популярни акции с голяма пазарна капитализация – бел. прев.) между 1971 и 1975 г., и с 6,1 процентни пункта годишно по време на дотком балона от 1995 г. до 1999 г. И все пак портфейлът на Berkshire остава невъзмутимо Бъфетски: големи печалби на разумна цена. Портфолиото има среднопретеглена възвръщаемост на капитала от 12%, в сравнение със само 7,9% за S&P 500. И е далеч по-евтин. Портфeйлът на Бъфет има съотношение P/E от 16,5, базирано на оперативната печалба на акция за предходните 12 месеца, в сравнение с 21 за S&P 500. С други думи има малко индикации, че Бъфет се отклонява от своите дългогодишни инвестиционни принципи. Това е навременен пример, дори ако Бъфет вече не иска да го каже.    ", "date": "2019.09.01", "title": "Какво ни казва Бъфет"}
