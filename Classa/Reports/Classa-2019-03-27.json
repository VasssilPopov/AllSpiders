{"url": "http://www.classa.bg/%D1%81%D0%B2%D1%8F%D1%82/item/393979-%D1%81%D0%B0%D1%89-%D1%83%D1%81%D0%BF%D0%B5%D1%88%D0%BD%D0%BE-%D0%BF%D1%80%D0%B8%D1%85%D0%B2%D0%B0%D0%BD%D0%B0%D1%85%D0%B0-%D0%BC%D0%B5%D0%B6%D0%B4%D1%83%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D0%BD%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0", "text": "Американската агенция за противоракетна отбрана, част от Министерството на отбраната, обяви, че успешно е тествала своята наземна система за противоракетна отбрана (GBI). \"Американската агенция за противоракетна отбрана, в сътрудничество със Съвместното командване на функционалните компоненти за интегрирана противоракетна отбрана, Северното командване на САЩ и елементите на Космическото командване на американските военновъздушни сили, днес проведоха успешен тест срещу цел междуконтинентална балистична ракета\", се казва в прессъобщението на агенцията. Целта е изстреляна от тестовия полигон Рейгън на атола Куаджалейн, на Маршаловите острови, на повече от 6 400 километра от земните прехващачи на ВВС на САЩ, в базата на военновъздушните сили Ванденберг, Калифорния. В рамките на теста, сензорите на системата за отбрана от балистични ракети (BMDS), базирани в космоса, на сушата и в морето, предоставиха данни за проследяване в реално време и захващане на цели от Командването, контрола, управлението на битки и комуникации. (C2BMC). \"Това е първото прихващане от GBI на сложна цел - МБР, която представлява заплаха. Това е важен етап и системата работи точно така, както е предназначено,\" каза генерал-лейтенант Самуел А. Грийвс. от ВВС. Той добави, че този тест показва, че неговата страна има \"способен и надежден възпиращ механизъм срещу много реална заплаха\".", "date": "2019.03.27", "title": "САЩ успешно прихванаха междуконтинентална балистична ракета"}
{"url": "http://www.classa.bg/%D1%81%D0%B2%D1%8F%D1%82/item/393980-%D1%80%D0%BE%D0%B4%D0%B6%D1%8A%D1%80-%D1%83%D0%BE%D1%82%D1%8A%D1%80%D1%81-%D0%B7%D0%B0-%D0%BD%D0%B5%D1%83%D1%81%D0%BF%D0%B5%D1%88%D0%BD%D0%B8%D1%8F-%D0%BE%D0%BF%D0%B8%D1%82-%D0%B7%D0%B0-%D0%BF%D1%80%D0%B5%D0%B2%D1%80%D0%B0%D1%82-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Роджърс Уотърс, съосновател и бивш лидер на групата Pink Floyd, публикува в Twitter нов клип в подкрепа на правителството на Мадуро след \"неуспешния преврат, който САЩ се опитаха да извършат във Венецуела\". В този графичен документ, който той публикува по повод концерта „За правото да живеем в мир\", организиран на 24 март в центъра на Сантяго де Чили, той определя Венецуела като „социалистическа и суверенна демокрация\", където противникът й Хуан Гуайдо не страда от никакви репресии. Рок легендата каза, че Мадуро позволява на опозиционния венецуелски лидер да \"ходи свободно\". \"Нима този „безмилостен диктатор\" Мадуро, го постави до стената и го разстреля? Очевидно не! Гуайдо може да си бъде побойник на улицата или каквото там правеше, преди да се самообяви за временен президент на Венецуела, защото Мадуро, му позволява да ходи свободно\", каза музикантът. И накрая, бившият член на Pink Floyd заключва: \"Ние сме силни, много сме и ще спечелим тази битка\". Не за първи път Роджър Уотърс критикува опозицията на Венецуела и външните сили, които я подкрепят. През февруари той вече коментира, че концертът \"Венецуела Aid Live\" за набиране на \"хуманитарна помощ\" няма нищо общо с \"нуждите на венецуелския народ\".", "date": "2019.03.27", "title": "Роджър Уотърс за неуспешния опит за преврат във Венецуела"}
{"url": "http://www.classa.bg/%D1%81%D0%B2%D1%8F%D1%82/item/393981-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D0%B8%D1%81%D0%BA%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D1%81%D1%80%D0%B5%D1%89%D1%83-%D0%BA%D0%BE%D1%80%D0%B5%D0%BD%D0%BD%D0%BE%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%E2%80%9E%D0%BA%D0%BE%D0%BD%D0%BA%D0%B8%D1%81%D1%82%D0%B0%D1%82%D0%B0%E2%80%9C", "text": "Президентът на Мексико Андрес Мануел Лопес Обрадор съобщи, че е изпратил писма до крал Филип VI на Испания и папа Франциск, за да поиска от тях извинение за насилието, извършено срещу индианците по време на така наречената Конкиста (завладяване), между 1519 и 1521 година. \"Вече изпратих писмо до краля на Испания и до папата, за да направят отчет на насилието и да се извинят на коренните народи за нарушенията на човешките им права. Имаше кланета, насилие, т.нар. „завладяване\" е направено с меч и кръст\" разкри във видеоклип мексиканският президент, от археологическата зона на цивилизацията на маите в Комакалко, щат Табаско. Президентът на Мексико е поискал същото и от папа Франциск. На честването на 500 години на битката при Сентла, Обрадор повтори новината за изпращането на писмата и изясни, че искането Испания и католическата църква да се извинят за завладяването, не се стреми да възкреси споровете, а да докаже злоупотребите, извършени срещу коренното население, и да признае колониалното ограбване на природните ресурси на Мексико. \"Трябва да признаем и какво означава колониалното плячкосване на нашите културни и природни ресурси, но целта не е да съживим тези спорове, а да ги разобличим, защото все пак, въпреки че се отрича, все още има отворени рани\", каза той на публичната церемония.", "date": "2019.03.27", "title": "Лопес Обрадор иска Испания да се извини за насилието срещу коренното население по време на „Конкистата“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393972-%D0%BD%D0%B0-%D1%83%D0%BC%D0%BD%D0%B8%D1%82%D0%B5-%D0%B8-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D1%81%D1%8A%D0%BC%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B8%D0%BC%D0%BE%D1%82%D0%BD%D0%B8-%D1%81%D0%B4%D0%B5%D0%BB%D0%BA%D0%B8", "text": "...евтините апартаменти и кумовете са добри и морални, както доносниците им от ДС, корупцията им и всичко останало На умните и красивите съмнителните имотни сделки, евтините апартаменти и кумовете са добри и морални, както доносниците им на ДС, корупцията им и всичко останало. Това разбирам от нескопосаната защита на Лозан Панов, която подхванаха след като се окопитиха. Нищо, че кумовете на шефа на ВКС са в основата на най-големия корупционен и политически скандал, свързан с промяна на законодателство, търговия с влияние, данъчни измами, обезобразяване на градскостта с незаконен небостъргач и т.н.    Все теми, които са кауза на градската десница и новопръкналите се антикомунисти. Ще ме убият с този комунистически двоен стандарт и липса на елементарно чувство за справедливост и истина. Потресаваща работа. Не че не го знам, но продължавам да се изумявам. Здрав разум, нищо друго не се иска. Не е сложно.    Не знам каква е тази защитна стратегия. То става още по-зле. След като са й продали евтин имот собствениците на “Артекс” са станали кумове на сватбата й с Лозан Панов, който тогава е шеф на Софийски административен съд, в който се гледат и спорове от естеството на бизнеса им. Днес Панов е шеф на ВКС, а кумовете му са в основата на скандал с евтини имоти на политици, законодателни поправки в тяхна полза и евентуални данъчни престъпления и подправка на документи (имам предвид светкавичната препродажба на цветановите стари апартаменти на неговото подставено лице), който може да събори правителството.       ", "date": "2019.03.27", "title": "На умните и красивите съмнителните имотни сделки..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393973-%D0%BA%D0%BE%D0%B3%D0%B0%D1%82%D0%BE-%D1%81%D0%B8-%D0%B6%D0%B8%D0%B2%D1%8F%D0%BB-%D1%81-%D0%B2%D1%8A%D0%BD%D1%88%D0%BD%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0,-%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B7%D0%B0%D0%B2%D1%8A%D1%80%D1%88%D0%B5%D0%BA-%D0%B5-%D0%BF%D0%B5%D1%80%D1%81%D0%BE%D0%BD%D0%B0%D0%BB%D0%B5%D0%BD-%D0%B0%D1%81%D0%B0%D0%BD%D1%81%D1%8C%D0%BE%D1%80", "text": "    И като заваляха оставки, та краят им не се вижда. Където и да бръкнат „Свободна Европа“, Антикорупционният фонд, „Бивол“,  или някое по-сърцато гражданско сдружение като БОЕЦ, от всякъде ще излизат призраците на корупцията, щедро поени от матрицата ГЕРБ. Простодушието хлипа радостно. „Аз съм я създал тази партия“ ще накаже лошите, за сметка на добрите. Днес наказва ЦЦ и КП, после ВК и ЦЦ и ХХ и така до края на света. В общата суматоха не секват и питанията: кой? Излишен въпрос. Дали разкритието е „хибридна кремълска атака“, дали е вътрешнопартиен отстрел, дали е презокеанска прегръдка, вече няма значение. Значение има само това, че не можеше да не се случи. След толкова издевателства на една групировка, маскирана като партия и лицемерно подслонена за част от ЕНП, след десетгодишен геноцид над най-бедния народ в Европа, натрупаното напрежение не можеше да не се излее.     Така повеляват законите в природата, където количествените натрупвания създават ново качество. Е, тридесет години ни трябваха като общество, за да прогледнем, че се гаврят с нас – здравето ни, труда ни, децата ни, образованието ни, живота ни – всичко бе стока в ръцете на отявлени крадци. Алчни апаши, които съсипаха държавните институции с некадърност, умориха болните, утрепаха здравите, подиграха се с майките на болни деца, орязаха пенсиите на инвалиди, отарашиха фонда  на Здравната каса, опростиха 16 милиарда ДДС на богаташи, които после им върнаха лично част от тях, въртяха схемите с обществени поръчки и фалшифицираха избори, за да са отгоре, на клона и да продължат грабежа.     Но се запролети и съмна. Пък и народите около нас – сърби, румънци, гърци, французи, испанци се разгневиха на капитала. Нямаше как да не прогледнем за лошия си хал. И се случи.      Не, това не е нито апартаментен, нито асансьорен гняв. Това са „гроздовете на гнева“, трупан през целия тегав и престъпен български преход. Това е омерзението на угнетените, които виждат как животът им се изплъзва мърцина. Това е силата на до вчера безсилните,  да се изправят срещу мъчителите си.  Това е непокорството срещу Цветановщината и нейната матрица. Вече нищо няма да е същото, дори фалшифицираните избори. Няколко храбри граждански формирования показаха, че когато истината е с теб, нищо друго няма значение. ГЕРБ се оттича в канала на съвременната ни история. Тази котерия ще бъде един от най-големите срамове на прехода. С предателската си сервилност и майцепродавство, тази секта заплаши устоите на хилядолетната ни държава. Наказа народа си с мизерия, за да сервилничи на външни сили. Срина енергетиката, за да граби комисионни и дялове. Никога в българската история не е имало подобни невчасници, с неприкрита лакомия за лични блага. Те изгониха над два милиона българи зад граница и обезлюдиха територии, превърнаха в пустини до вчера китни села и градчета. И за да е цинизмът им  пълен, в села с двадесет старци,  построиха стадиони, за да крадат.     За това няма да има прошка. И този гняв трудно ще се уталожи. Дали Цветанов ще напусне Парламента, или ще се закотви в него на инат, това няма да му помогне. Вътре или от вън, „отпреде“ или „отзаде“ /по Цвета Караянчева/, машината ГЕРБ се повреди и запецна, спъната от собствените си бесове и нагони. Ще следват разкритие, след разкритие, разследване, след разследване и клиентелистката мрежа все повече ще се разплита, за срам на европейската партия, която ги припозна като част от себе си. В края конструкцията съвсем ще се спихне, поразена от вътрешнопартийна чума. А асансьорът ще полети към трапа на историята, сринат от греховете на толкова много алчни пътници. Но така е, когато си имал външна тоалетна, естественият завършек е персонален асансьор. А падането от него е жестоко.  ", "date": "2019.03.27", "title": "Когато си живял с външна тоалетна, естественият завършек е персонален асансьор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393974-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B5-%D0%BA%D0%B0%D1%82%D0%BE-%D0%B1%D1%83%D0%B9%D1%81%D1%82%D0%B2%D0%B0%D1%89-%D0%BF%D0%B0%D1%86%D0%B8%D0%B5%D0%BD%D1%82-%D0%B2-%D0%BF%D1%81%D0%B8%D1%85%D0%B8%D0%B0%D1%82%D1%80%D0%B8%D1%8F,-%D0%BA%D0%BE%D0%B9%D1%82%D0%BE-%D0%BF%D1%80%D0%B0%D0%B2%D0%B8-%D0%B2%D1%81%D0%B8%D1%87%D0%BA%D0%BE,-%D0%B7%D0%B0-%D0%B4%D0%B0-%D0%BF%D1%80%D0%B8%D0%B2%D0%BB%D0%B5%D1%87%D0%B5-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D0%BD%D0%B8%D1%82%D0%B0%D1%80%D0%B8%D1%82%D0%B5", "text": "на \"Сова Харис\" тези дни буквално ми подейства като ритник в главата. Според данните на социолозите в него разликата между ГЕРБ и БСП не само не се стопява, но дори и расте в полза на управляващите - партията на Борисов увеличава резултата си с 3 на сто и е на ниво 23 процента, а БСП с мъка трупа един процент отгоре и достига до 19,4 %.   Да, вярно е - допитването е било направено преди да се разрази безкрайната сага с апартаментите, която ще се окаже скандална като жълто заглавие и толкова еснафска, че направо да ти се приреве, но не смятам, че това може да промени посоката на моите разсъждения.     \"Апартаментгейт\" вероятно ще разтресе ГЕРБ като земетресение, но това в никакъв случай не означава, че доверието на обществото моментално ще се насочи към БСП. В изтормозено, бедно и гневно общество като българското обикновената политическа логика изобщо не работи. Тук нямаме махало, което плавно и спокойно да минава от единия полюс на политическото пространство до другия. Ние съществуваме в напълно изпуснат от контрол вентилатор, където посоката на настроенията, съмненията и безкрайните скандали могат и деформират напълно всички нормални движение на политическия процес. Скандалът с имотите е като раков тумор за цялата политическа класа, защото възмущението на електората не познава партийно разделение. То като ядрена ракета е насочено към целия елит, който вече не може да скрие доказателствата, че се облагодетелства на гърба на народа, че се опитва да се затвори в своя свят на скъпи апартаменти, затворени комплекси и други богаташки екстри. И заради това ГЕРБ вероятно ще се сринат, но  БСП в никакъв случай няма да може да яхне вълната!  Мезонетът на Цветанов е храчка в очите на хората, но имотите на маститите социалисти са като плесник. Заради това смятам да четем проучването на \"Сова Харис\" като абсолютно автентично огледало на обществените процеси. И е важно да надникнем по-дълбоко в него, защото то може да ни разкрие повече неща за процесите в левицата, отколкото се виждат веднага. На първо място  - допитването е осъществено след като Корнелия Нинова задейства своята собствена ядрена бомба -  напускането на парламента . Под нейна диктовка цялата парламентарна група на левицата и то  въпреки гласоветое против , бойкотира работата на Народното събрание и очевидно това ще продължи поне до европейските избори, а знае ли човек, след тях също може да се проточи. Обяснението е направо потрес -  БСП не искала да бъде част от статуквото, да бъде съучастник в парламентарния цирк! С подобна логика направо да приемем поправка в Конституцията, че  опозицията вече няма да влиза в парламента, а ще стои навън, извънпарламентарна и креслива!?  С тези действия левицата самичка се простреля в крака и се просна в калта, без да знае на кой свят се намира. Но целият този театър и медийна буфонада  не донесе никакви точки на БСП!  Абсолютно никакви! Ако действието беше правилно и обществено приемливо, при такъв силен удар БСП трябваше вече да е далеч напред в класацията, а Нинова да се е сдобила със статута на бъдеща империатрица. Но виждаме, че  левицата е замръзнала, неподвижна и заради това нейните действия не носят мощ, а приличат на карикатура! Нещо в чудото \"Нинова\" е сериозно зациклило , а БСП под нейното ръководство се носи в пространството без цел и посока като кораб-призрак. Заради това нейната стратегия и тактика днес могат да бъдат сведени единствено  до създаването на шум, до вдигането на пушилка. Но така само се имитира политически живот, а не се води автентично идейно битие!? И този резултат е съвсем естествен! Болезнен докрай, но абсолютно логичен! Нинова  опустоши всеки идеен поток в партията , превърна БСП в медийна амеба, която се мърда според скандалите от сутрешните блокове и я простря на балкона на апартамента си като своя лична собственост. Заради това, независимо от тоталния политически блокаж на ГЕРБ, от тяхната безидейност и ояденост,  БСП не може да изкласи в проучванията . Хората вече се опариха. Те отдалеч разпознават подобията на Борисов и  развиха имунитет срещу опасните нарциси, които са обсебени от идеята за властта в името на самата власт!  От управлението в името на самото управление. Всъщност точно това досега накара Нинова  да се пази от коалция с ГЕРБ .  Тя не вижда нищо политически нередно в нея! Но просто иска властта изцяло, без да се налага да я дели!  И  точно тази маниакалност се прокрадва в действията на БСП  и в нейната извънпарламентарност напоследък. Заради това на европейските избори хората са изправени пред кошмарен избор кого да подкрепят -  маниакалните алчни собственици на мезонети или лицемерните леви имотни гурута!? Това не е избор, а истинска будна кома. Будна кома на целия политически модел, който вече не може да се развива в нормални категории, а съществува като халюцинация. И точно това смятам, че беше последният удар по БСП! Можете да спорите с мен, можете да не сте съгласни, можете да скачате ядосано на място, но  БСП беше партията на здравия разум у нас, формацията, която винаги си е давала сметка за националните интереси  и заради това, въпреки грешките,  неизменно връщаше доверие в себе си след поредния политически чудотворец и шаман. Днес този балансиращ стълб вече го няма! Партията на Нинова е като буйстващ пациент в психиатрия, който прави всичко възможно да привлече вниманието на санитарите! В тази своя поза БСП печели всичко друго, но не и политическо доверие! А и най-важното - замръзналият рейтинг ясно показва, че лъганият дълго електорат вече  не вярва на хора под път и над път,  и че продължава да помни миналото на соцлидерката, изпълнено с политически пируети и приватизационни страсти.     Заради това сега БСП не само не изпъква над мътилката.  БСП на другарката Нинова е станала най-тъмната част от мътилката, едно голямо и безформено петно, което си въобразява, че е платно на Пикасо!!!  За да се отърват от ГЕРБ, хората трябва наистина да видят  алтернатива, различен път на развитие, автентични идеи . БСП днес не показва нищо от това! Всички инициативи на партията са просто  политически маркетинг, рекламни трикчета  за озлочестени наивници. В това число включвам и  \"Визия за България\" , документ, който още в момента на написването си беше непотребен за историята и няма как да бъде запомнен. А какво да кажем за абсолютно  ненужната и противна битка със Сергей Станишев!?  Тя се проведе не в името на принципите, защото тогава можеше да бъде разбрана. Този конфликт се осъществи, за да може  Нинова да си разчисти политически терен от всякаква конкуренция , за да може да няма дори малка опозиция в рамките на своята партия, която да я отрезвява от време на време. Ето тези действия разкриват целия позор на всичко, което се случва. И, повярвайте ми, изборите само ще го потвърдят! Но ще бъде късно...", "date": "2019.03.27", "title": "Партията на Нинова е като буйстващ пациент в психиатрия, който прави всичко, за да привлече вниманието на санитарите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393975-%D1%85%D0%B2%D1%8A%D1%80%D1%87%D0%B0%D1%89%D0%B8%D1%82%D0%B5-%D0%BE%D1%81%D1%82%D0%B0%D0%B2%D0%BA%D0%B8-%D0%B8%D0%BB%D0%B8-%D0%BF%D1%80%D0%BE%D1%81%D1%82%D0%BE-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%B2-%D0%BA%D1%80%D0%B8%D0%B7%D0%B0", "text": "Хвърчат оставки, падат министерски и зам.-министерски глави, докато ГЕРБ се опитват да убедят всички, че в цялата тази работа с апартаментите няма нищо нередно и всичко това е просто част от задаващата се предизборна борба и черен PR. Че избори идват и ще се готвим за поредната богата и пребогата порция от кирливи ризи, си е напълно така. Но да се приписва целият този скандал на опозицията звучи несериозно.  Най-малкото, ако всичко това идваше от БСП, вече щяхме да сме станали свидетели на още една драматична пресконференция с Елена Йончева начело. На социалистите обаче не им е и нужно да раздухват скандала, защото с поведението си ГЕРБ сами се справят достатъчно добре. В цялата тази каша от информация, мнения, позиции и декларации, изглежда, че от управляващата партия тотално са изпуснали юздите на ситуацията.       По начало кризисната им комуникация най-често се изчерпва до 3 основни стратегии: 1) публична защита за конкретния човек, за когото се казва, че е сгазил лука, и изтъкване на висшите му морални ценности; 2) обвиняване на опозицията, че клати стабилността и разваля имиджа на България; или 3) бушонът гърми в името на общата стабилност и на негово място идва нов. Досега успяхме да видим и трите в действие. Нито едно от тях обаче не изглежда да сработва. Дори напротив - хвърлените оставки само дават причина на опозицията да се възползва от създалата се ситуация, виждайки \"следи от кръв\" във водата малко преди избори. Партията на Борисов в рамките на последния мандат преживя множество скандали, но този успя да удари наистина близо до самото сърце на партията - зам.-председателя Цветан Цветанов. Бойко Борисов може да е лицето на партията, но Цветанов играе ролята на нейния гръбнак и кръвоносни съдове. Той е човекът, който държи структурите в ред, урежда предизборните кампании и раздава командите за общи действия. Затова и този скандал разклати така устоите на партията, че принуди Борисов с лека ръка да жертва едно от най-знаковите лица на партията си и човек на ключов пост в кабинета - Цецка Цачева. Това обаче не слага точка на слуховете, че оставка от парламента е съдбата и на Цветанов (въпреки че в ГЕРБ ги отричат). Подобен развой на събитията има потенциала да задейства верига от събития, които да ударят жестоко партията. Дори Цветанов да запази поста си на председател на предизборния щаб, една негова оставка безспорно ще го дискредитира в очите на избирателите. Освен това ще даде послание за разцепление вътре в самата ГЕРБ, засилвайки само вече съществуващите слухове по темата. А за един човек с накърнен и разклатен имидж ще е доста по-трудно да стяга партийните редици за жестока изборна борба. Отделно от това, този накърнен имидж безспорно ще отблъсне допълнително избирателите (които досега не са си казали, че и тук \"всички са маскари\"). Дали обаче Цветанов в крайна сметка ще подава оставка като депутат, ще се види на заседанието на изпълнителния съвет на ГЕРБ. Междувременно част от структурите вече се опитаха да организират една кампания за публичната му защита. Подобен ход би имал ефект, единствено ако е масов и демонстрира обединение зад гърба на зам.-председателя. Реалният резултат обаче е една вяла кампания в социалните мрежи под надслов \"Цветанов е невинен\" и няколко сервилни позиции на лидерката на ГЕРБ-жени, ГЕРБ-Благоевград и на кмета на община Белица, които по-скоро постигнаха обратен на желания резултат. Най-големият минус за ГЕРБ от цялата ситуация обаче продължава да е отсъствието на самия Цветанов. Видя се, че максимата \"Далеч от очите, далеч от сърцето\" тук в никакъв случай не работи и заминаването му на важна няколкодневна среща в САЩ допълнително наля още масло в огъня. А добавката от страна на Томислав Дончев и неговото изказване в стила на \"Цветане, кажи си\" само засилиха този ефект.     Но истината, че Дончев в случая е прав. И ако ГЕРБ искат този скандал да не потопи още повече бъдещата им кампания за евроизборите, Цветан Цветанов е човекът, който трябва да се изправи пред всички въпроси на медиите и да им отговори. За предпочитане честно.", "date": "2019.03.27", "title": "Хвърчащите оставки или просто \"Комуникацията в криза\""}
{"url": "http://www.classa.bg/%D1%81%D0%B2%D1%8F%D1%82/item/393976-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8%D1%82%D0%B5-%D0%BD%D0%B8-%D0%B8%D0%B3%D0%BD%D0%BE%D1%80%D0%B8%D1%80%D0%B0%D1%82-%D0%BC%D0%BE%D0%B6%D0%B5-%D0%B1%D0%B8-%D1%81%D0%BC%D0%B5-%D0%B0%D1%82%D1%80%D0%B0%D0%BA%D1%86%D0%B8%D1%8F-%D0%B2-%E2%80%9E%D0%B3%D0%B0%D0%BB%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B8-%D0%B7%D0%BE%D0%BE%D0%BF%D0%B0%D1%80%D0%BA%E2%80%9C", "text": "Много учени оценяват за много вероятно да има интелигентен живот отвъд Земята, защото във Вселената има безброй места, които отговарят на необходимите условия това да се случи. Вече са открити поне 4 001 екзопланети и се смята, че има още 50 000 милиона. Защо тогава те не са се свързали с нас? Специалистите по астрофизика, биология, социология, психология и история, които участваха на 18 март в международна среща на тази тема, проведена в Париж (Франция), изчислиха, че е вероятно извънземните цивилизации да избягват да общуват с нас, за да не предизвикват културни смущения, информира Forbes. Според тази идея, интелигентните същества с извънземен произход познават детайлно нашата цивилизация, но избират да останат скрити, за да предпазят човешката раса и да попречат да се сблъскаме с тази реалност и да преосмислим мястото си в Космоса. В конкретния фокус на тази среща много разговори се отнасяха до „хипотезата за зоологическата градина\", спорно обяснение, предложено за първи път през 70-те години \"Може би извънземните наблюдават хората по начин, подобен на начина, по който гледаме на животните в зоологическата градина\", обяснява Дъглас Вакоч, президент на METI International, организация, която провежда научни изследвания и образователни програми за изпращане на съобщения до интелигентните извънземни. Този специалист препоръчва хората да търсят контакт по-активно, „излъчвайки към близките звезди мощни радиосигнали, богати на информация, за да получим отговор\".", "date": "2019.03.27", "title": "Извънземните ни игнорират? Може би сме атракция в „галактически зоопарк“"}
{"url": "http://www.classa.bg/%D1%81%D0%B2%D1%8F%D1%82/item/393977-apple-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2%D0%B8-%D1%83%D1%81%D0%BB%D1%83%D0%B3%D0%B8-%D0%B2-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8-%D1%81%D1%82%D0%B8%D0%BB", "text": "На 25 март Apple проведе голямо събитие в централата си в Купертино (Калифорния, САЩ), на което представи поредица от нови услуги, с които навлиза на нетрадиционни за технологичната компания пазари. Компанията, основана от Стив Джобс, представи нова кредитна карта, наречена Apple Card, новата новинарската услуга News +, видеоигра Arcade и абонаментните телевизионни канали TV и TV +. Компанията е представила нещо подобно на \"Netflix news\", базирано на приложението Apple News, което според предишни съобщения предоставя на потребителите неограничено количество материали от повече от 300 списания и известни издания като The Wall. Street Journal и Los Angeles Times. Услугата вече е на разположение в САЩ. и Канада срещу месечна вноска от $ 9.99, което включва възможността за споделяне на абонамента с други членове на семейството. Според Apple конфиденциалността на потребителя ще бъде гарантирана, тъй като нито един рекламодател не може да следи какво се чете. От средата на тази година, потребителите на устройства Apple, които живеят в САЩ могат да кандидатстват за получаване на виртуална кредитна карта, която тази компания пуска с подкрепата на банка Goldman Sachs. След като бъде одобрена, картата ще бъде свързана с акаунта на Apple Pay на потребителя и може да се използва за извършване на всички плащания, за които се приема MasterCard. Картата, на която липсва номер на защита и код (CVV), ще генерира между 1% и 3% възвръщаемост (\"cashback\") и ще бъде запазена в приложението Wallet, което ще направи възможно преглед на извлеченията по сметката и историята на транзакциите. и ще предостави на потребителя функция за финансова помощ. Apple също стартира, чрез абонамент, услугата за видео игри Arcade, с която възнамерява да навлезе в нетрадиционна област в партньорство с компании като Disney, Konami, SEGA и LEGO. Услугата ще бъде пусната в App Store през септември и октомври в повече от 150 страни. Абонаментът, чиято цена все още не е известна, първоначално ще предостави на потребителите повече от 100 ексклузивни игри за iOS, които могат да се играят на iPhone, iPad, Apple TV и Mac. Apple обяви актуализацията на своето телевизионно приложение, в което скоро ще се появят нови раздели за достъп до филми, спортни програми, телевизионни предавания и детско съдържание. ТВ канали, ще позволи препродаването на абонаменти за канали като Showtime, MTV Hits или HBO, чието програмиране може да се гледа, без да се напуска приложението.", "date": "2019.03.27", "title": "Apple представи нови услуги в холивудски стил"}
{"url": "http://www.classa.bg/%D1%81%D0%B2%D1%8F%D1%82/item/393978-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D1%81-%D0%BA%D1%80%D0%B8%D1%82%D0%B8%D1%87%D0%BD%D0%B0-%D0%BF%D1%80%D0%B5%D0%BD%D0%B0%D1%81%D0%B5%D0%BB%D0%B5%D0%BD%D0%BE%D1%81%D1%82-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B8%D1%82%D0%B5", "text": "Министерството на правосъдието и човешките права на Аржентина обяви в понеделник „извънредно положение в областта на затворите\" за период от три години, поради критичната пренаселеност в затворите на страната. Освен това чрез резолюция, подписана от ръководителя на агенцията, Херман Гаравано, беше създадена специална комисия за разработване на политики, които да разрешат проблемите във федералните затвори, с цел справяне с настоящите условия на пренаселеност. По данни на Националната система за статистика за изпълнението на наказания в Министерството на правосъдието, задържаните във федерални затвори към 31 декември 2015 г., са били 10 274, докато Федералната наказателна система, най-висшият контролен орган, показва, че днес има общо 13 887 затворници. Идеалният оперативен капацитет за настаняване е 12 235 места, което означава текуща пренаселеност от почти 12%. В подписаната резолюция се подчертава, че настоящите съдебни заповеди не позволяват прехвърлянето на задържани в затворите на зоната метрополис на Буенос Айрес, като ги насочват към частите, разположени в някои от 24-те провинции в останалата част от Аржентина. Това също допринася за пренаселеността. Поради тази причина Министерството насърчава създаването на изцяло нови звена както в столицата, така и в провинциите Мендоса и Санта Фе. Създадената комисия за коригиране на настоящата система на дефицит се състои от представители на различни министерства, като Министерството на вътрешните работи, Министерството на финансите и на сигурността.", "date": "2019.03.27", "title": "Аржентина с критична пренаселеност на затворите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393971-%E2%82%AC100-%D0%BC%D0%BB%D0%BD-%D1%87%D0%B0%D0%BA%D0%B0-%D0%B0%D1%80%D1%82%D0%B5%D0%BA%D1%81-%D0%BE%D1%82-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B0-%D0%B4%D0%BE-%D0%BC%D0%B0%D1%80%D0%B8%D0%BD%D0%B5%D0%BB%D0%B0-%E2%80%93-%D1%82%D0%B5%D1%80%D0%B5%D0%BD%D1%8A%D1%82-%D0%B5-%D0%BD%D0%B0-%D1%81%D0%B8%D0%BA", "text": "100 милиона евро е залогът за промените в Закона за устройство на територията от началото на 2017 г.  Артекс е единственият, възползвал се от поправката в чл.153, внесена от съседа по апартамент на Цветанов и негов подчинен в качеството му на шеф на ПГ на ГЕРБ – депутата Александър Ненков при шеф на парламента тогава Цецка Цачева. И фирмата не пести само 260 000 лв. за разрешение за строителство, излезли от джоба на софийския данъкоплатец , които наистина компанията е изтеглила след приемането на поправката, защото  заместник-министърът в МРРБ Валентин Йовев – все още на поста си, неподал оставка – пише противно на закона писмо, 19 минути получи потвърждение за това от Столичната община. А подчиненото му ДНСК постановява – проблем няма.     Така е дадена зелена светлина за проекта, въпреки че е незаконен и по новия, и по стария закон, както вече писахме. 34-етажният, 120-метров, небостъргач, при позволени 8 етажа или 26 м ще има разгъната застроена площ от  31 500 кв.м. Въпреки че има разрешително за офис-сграда, ще бъде жилищна.    „Първоначалната цена, която в момента коментират от екипа продажби на Артекс, е 3000 евро на квадратен метър”, пише Капитал. Става въпрос за цена „на зелено”, за минимална котировка, без всякакви ВИП асансьори, специални гледки към Витоша или към София и други екстри, които оскъпяват в пъти всеки квадрат от площта.    Простата сметка показва, че интересът е за над 100 000 000 евро, така че лесно могат да се обяснят непазарните цени, дадени на видни политици като благодарност за прокарването на толкова важните за фирмата законови промени, за гласуването им – видно от разпечатките на вота в парламента по казуса. Важно е било и спирането на проверката на обекта, поискана от Цветан Цветанов само 4 дни преди да получи апартамент с личен ВИП асансьор, специално фоайе и двоен гараж в друга супер престижна сграда на фирмата, наречена Летера.     „ Това вероятно ще са едни от най-скъпите жилищни имоти в София, като и в момента от фирмата говорят за сградата като за “черешката на тортата” в София”, обясняват от Артекс пред Капитал.   Ако сградата обаче не бъде построена, а това става все по-вероятно след мощния политически скандал и предизвиканата от него нова проверка на ДНСК, стартирала ден след първата публикация на Антикорупционния фонд и Свободна Европа, не е ясно как ще се връщат многомилионните кредитни на Артекс към Булбанк . Ако не се връщат обаче, въпреки че все още е най-голямата банка у нас, тя със сигурност ще изпита затруднения и е много вероятно именно това да оправдава поставянето именно на нейната досегашна рискова мениджърка като нов изпълнителен директор.   Накрая само ще загатнем историята на този скандален имот, която започва със собственост на СИК и преминава през прословутото дружество Софийски имоти – всичко ще го разкажем в утрешния брой.   ", "date": "2019.03.27", "title": "€100 млн. чака Артекс от небостъргача до Маринела – теренът е на СИК"}
{"url": "http://www.classa.bg/%D1%81%D0%B2%D1%8F%D1%82/item/393964-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%81%D0%B2%D1%8F%D1%82-%D1%80%D0%B0%D0%B7%D0%B4%D0%B5%D0%BB%D0%B5%D0%BD", "text": "Консерваторите го нападнаха с аргумента, че пръстените му са натоварени с вековна символика и ако не иска да спазва традициите, може да напусне поста си Трябва ли да се целува ръката на папата? Въпросът разпали бурен дебат в католическия свят, след като Папа Франциск отказа на десетки поклоници да целунат пръстена му, предаде бТВ.    На среща с вярващи в базиликата \"Санта Каза\" в италианския град Лорето, папата упорито дърпаше ръцете си от целувките на богомолците.  Консерваторите го нападнаха с аргумента, че пръстените му са натоварени с вековна символика и ако не иска да спазва традициите, може да напусне поста си.  Поддръжници на Светия отец заявиха, че е време за реформа в образа на папата, който е божи служител, а не император.          ", "date": "2019.03.27", "title": "Католическият свят разделен"}
{"url": "http://www.classa.bg/%D1%81%D0%B2%D1%8F%D1%82/item/393965-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D0%B8%D0%B4%D0%B8-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "В интервю дни преди местните избори в неделя турският лидер заяви, че изградената през VI век сграда може отново да стане джамия Турският президент Реджеп Ердоган с думите си за \"Света София\" обиди не само християните, но и целия свят, каза гръцкият външен министър Йоргос Катругалос пред атинския в. Катемерини. Първият дипломат на Атина изрази остро несъгласие с предложението на държавния глава на съседната си държава. \"Тази сграда не е само бивш православен християнски храм. \"Света София\" принадлежи на цялото човечество. Тя е призната от ЮНЕСКО (организацията на ООН за образование, наука и култура) за част от световното културно и историческо наследство. Поради това думите на Ердоган обидиха не само християните, но и целия свят\", заяви той. Турският лидер в интервю дни преди местните избори в неделя заяви, че изградената през VI век сграда може отново да стане джамия.      \"Света София\" е функционирала като мюсюлмански храм от османското превземане на Константинопол (29 май 1453 г.) до 1935 г., когато е била превърната в музей от основателя на съвременната турска република Мустафа Кемал Ататюрк.   Накратко за катедралата \"Св. София\"    Катедралата \"Св. София\" в Истанбул Хагия София (Hagia Sophia) e главната катедрала в Константинопол (Цариград), наречена на Божията премъдрост (Св. София). Създадена е от св. равноапостолен Константин Велики (завършена в 360 г.). Разширена и възобновена от император Юстиниан Велики през 537 г. След падането на Константинопол под турско робство през 1453, Хагия София била превърната в джамия.    Юстиниановият храм \"Св. София\" е и до днес най-забележителният, най-величественият паметник на християнската архитектура от византийски стил през най-цветущия му период на развитие.  Храмът \"Св. София\" е най-внушителният паметник на Византийското изкуство. Изграден е от двама гениални архитекти - Антимий (Anthemios) от Тралес и Исидор (Isidoros) от Милет през 532-537 година. Строена по време на разцвета на византийското изкуство при Юстиниан (527-565), църквата е част от дворцовия императорски комплекс. Ето защо е градена като най-голямата \"парадна зала на двореца\". Нейните строители се справят безпогрешно с изискванията на владетеля.  Юстиниан желае църквата да бъде по-голяма от Соломоновия храм в Йерусалим и същевременно да демонстрира превъзходството на Цариград над останалият християнски и езически свят. Размерите на храма са внушителни - дължина с предверията - 120 метра, ширина - 72 метра, височина на купола - 60 метра и диаметър 30 метра. Тук архитектите съчетават двата най-използвани модела за строеж на църкви във Византия до това време - централно-куполния и базиликален.  Централният кораб представлява огромна зала с дължина 70 метра и ширина 33 метра, силно осветена от извисяващия се към небето свод с 40 прозореца, разположени в основата на купола.  Двете странични галерии са отделени от централния кораб със 110 изящни мраморни колони, които дават възможност пространството да не се разделя и благодарение на страничните прозорци да се постигне равномерно осветяване на църквата.  Украсата на \"Хагия София\" поразява със своето изящество и разкош. От всички краища на процъфтяващата по това време Византийска империя набавили разноцветни мрамори, скъпоценни камъни и злато, които, преработени от изкусните столични майстори, засияли във вътрешността на храма. Стените били покрити със стенописи и традиционните за това време златни мозайки, пресъздаващи библейски сцени.  Иконостасът се издигал върху 12 златни колони, а иконите са били обковани със злато. С подобен обков са били евангелията и другите църковни книги. Църковната утвар предстявлявала върха на приложното изкуство във Византия от това време. Едни от най-забележителните елементи от украсата на храма са шестте хиляди полюлея и свещници, които осветявали огромното вътрешно пространство и създават неповторима тайнственост на църковното богослужение.  При завземането на Цариград през 1096 и 1204 г. кръстоносците плячкосали огромните богатства на \"Св. София\".  След покоряването на Византийската империя през 1453 г., новите завоеватели премахнали иконостаса и амвоните, замазали фреските и мозайките и превърнали Великата църква в джамия; вътре изписали сури от Корана, а отвън издигнали четири високи минарета.  След обявяването на Турция за република и преместването на столицата в Анкара, с личната инициатива на Кемал Ататюрк храмът \"Св. София\" е превърнат в музей. През са проведени системни реставрационни работи.  В горната галерия са разкрити мозайки на Исус Христос, Св. Богородица, ктиторски портрети на византийски императори и съпругите им.  Над входните врати са запазени фигурите на основателя на новата столица на Римската империя - св. Константин, изобразен с макет на града, главния ктитор на храма император Юстиниян I, държащ макет на църквата, а над царските двери - на св. Богородица с Младенеца.  На страничната абсида реставраторите с трепет открили и изображения на св. архангел Михаил и светии.  От Османския период в катедралата-музей са съхранени олтар (mihrab), амвон (minbar), трона на султана (максурой), два огромни свещника подарени от Сюлейман II през 1526 г., а при Мурад III са донесени от Пергам огромните алабастрови съдове, в които е била съхранявана светена вода.      Баптистерията на църквата е била превърната в гробница (тюлбе) на Мустафа I и Ибрахим. В двора са построени три тюлбета и в тях са погребани султанските фамилии на Селим II, Мурад III и Мехмед III.     ", "date": "2019.03.27", "title": "Ердоган обиди целия свят"}
{"url": "http://www.classa.bg/%D1%81%D0%B2%D1%8F%D1%82/item/393966-%D0%BA%D0%B0%D0%BA%D0%B2%D0%BE-%D0%B5-%D0%B7%D0%B0%D0%BC%D0%B8%D1%81%D0%BB%D0%B8%D0%BB%D0%B0-%D0%BC%D0%BE%D1%81%D0%BA%D0%B2%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Русия изпраща във Венецуела самолети с войници и тежкотоварни камиони. Мнозина се питат дали Москва не се готви за военна операция в подкрепа на Мадуро. Руски медии твърдят, че нямало нищо тайнствено. Така ли е наистина?       Когато два руски военно-транспортни самолета миналата събота кацнаха на летището в Каракас, мнозина решиха, че Москва се подготвя за военна намеса в конфликта във Венецуела. Според информации в медиите, с двата самолета са пристигнали стотина униформени войници и 35 тона товари, сред които и тежкотоварни камиони. С тях е пътувал също и началник-щабът на руските сухопътни части генерал-полковник Василий Тонкошкуров.      На път за Каракас, двата руски самолета са извършили междинно кацане в Сирия, където от 2015 година Русия се ангажира военно на страната на президента Башар Асад. Означава ли това, че Кремъл сега ще подкрепи с военна сила и режима на Николас Мадуро във Венецуела? Досегашният обхват на акцията сочи, че руският ангажимент в латиноамериканската държава изобщо не може да се сравнява по обем и мащаб с руската военна операция в Сирия, а още по-малко със съветската инвазия в Афганистан. Предположения и догадки Можем само да гадаем какви са истинските мотиви за руските действия, казва за ДВ руският военен експерт Александър Голтс: \"Възможно е руснаците да подготвят извеждането на Мадуро от страната, да изнасят злато или пък да изпращат подкрепления в защита на Мадуро\". Нито една от тези опции не може да бъде изключена, убеден е Голтс. Властите в Москва се въздържат от всякакви информации по случая. А за руските медии темата за изпращането на двата военни самолета във Венецуела остава съвсем периферна. Като се позова на руски дипломат в Каракас, в понеделник агенция РИА-Новости съобщи, че руските военни са пристигнали във Венецуела за консултации във връзка със сключени по-рано договори за доставки на оръжие. Няма \"нищо тайнствено\", се казва още в информацията. От години Русия доставя на Венецуела оръжия, чиято предполагаема стойност надхвърля 10 милиарда щатски долара - изтребители, хеликоптери, системи за противоракетна отбрана и танкове. Освен това Русия изгражда във Венецуела военни заводи за производството на автомати тип \"Калашников\", както и на муниции. Продажбата на оръжие и инвестициите в петролната промишленост на Венецуела са двете основни посоки, в които вървят руските интереси в тази южноамериканска държава. През последните месеци Кремъл опровергаваше съобщенията за евентуална руска военна операция във Венецуела, обявявайки ги за празни слухове. В същото време имаше и някои спекулации, че Русия може да изпрати във Венецуела наемници от руската частна армия, известна като \"Група Вагнер\", натрупала боен опит покрай конфликтите в Източна Украйна и Сирия. В края на януари Мадуро и Путин разговаряха по телефона, а след това говорителят на Кремъл Дмитрий Песков съобщи, че не е ставало дума за искането на военна помощ. Ще се въздържи ли Русия от военен ангажимент? Досега Русия демонстрира само символична готовност да помогне с военна сила на режима в Каракас. През декември 2018 Москва изпрати два стратегически ядрени бомбардировача \"Туполев-160\" за участие в съвместно учение с венецуелските ВВС. Тези бомбардировачи, впрочем, бяха придружавани от същия тип самолети, от който са и кацналите в събота машини: един \"Илюшин-62\" и един \"Антонов-124\". През декември обаче ситуацията във Венецуела все още не беше ескалирала така силно, както днес, а и опозиционният кандидат Хуан Гуайдо не беше се обявил за временен президент на страната.      Руските медии дават две възможни обяснения защо Москва досега се въздържа от по-сериозен военен ангажимент във Венецуела: от една страна правителствената армия във Венецуела е значително по-силна от тази в Сирия, а от друга – става дума за една много по-отдалечена страна, което би направило логистичната поддръжка много по-трудна. В социалните мрежи пък се появиха спекулативни твърдения, че действията на Русия имали за цел да възпрат САЩ от евентуална военна намеса във Венецуела.    ", "date": "2019.03.27", "title": "Какво е замислила Москва във Венецуела?"}
{"url": "http://www.classa.bg/%D1%81%D0%B2%D1%8F%D1%82/item/393967-%D0%B2-%D1%8F%D0%BF%D0%BE%D0%BD%D0%B8%D1%8F-%D0%B0%D0%BA%D0%BE-%D1%81%D0%B8-%D1%82%D1%80%D0%B0%D0%BD%D1%81%D0%B4%D0%B6%D0%B5%D0%BD%D0%B4%D1%8A%D1%80-%D0%BF%D1%80%D0%B8%D0%BD%D1%83%D0%B4%D0%B8%D1%82%D0%B5%D0%BB%D0%BD%D0%B0-%D1%81%D1%82%D0%B5%D1%80%D0%B8%D0%BB%D0%B8%D0%B7%D0%B0%D1%86%D0%B8%D1%8F", "text": "За да бъдат признати за трансджендър, редица японци са принудени да се подлагат на мъчителни операции за стерилизация. Съпротивата срещу въпросния закон расте. Не само в Япония.       Въпросът е от правно естество: трябва ли хората, чиято полова идентичност е различна от вписаната при раждането им, да бъдат подлагани на стерилизация, за да бъдат признати за „трансджендър“? В началото на годината японският конституционен съд отговори на този въпрос утвърдително. Той отхвърли жалбата на Такакито Усуи. Усуи е роден като жена, но от най-ранна детска възраст се чувства мъж и настоява да бъде признат за такъв и юридически.     В Япония това е теоретично възможно, но при много строги условия. Усуи например би трябвало да се оперира, за да му бъдат отстранени яйчниците и матката. 43-годишният японец обаче смята, че подобно нещо представлява нарушение на основните му човешки права. Според него, тази практика е противоконституционна. Съдиите обаче отхвърлят жалбата му.     Директорът на правозащитната организация „Хюмън Райтс Уоч“ в Япония Канае Дои е възмутен от решението на съда. \"Япония трябва да уважава правата на трансполовите хора и да престане да ги подлага на мъчителни процедури, за да ги признае официално.      Законът на практика третира половата идентичност като психическо заболяване. Този закон трябва незабавно да бъде преработен\", казва той. Нарушение на човешките права „Хюмън Райтс Уоч“ не е единствената правозащитна организация, която протестира срещу закона. Редица международни институции критикуваха японското законодателство през последните години. Още през 2013 година бившият извънреден пълномощник на ООН по въпросите на изтезанията Хуан Ернесто Мендес отправи остри критики по повод ситуацията в Япония. \"Много японци, които са трансджендър, са принуждавани да се подлагат на стерилизиране. Фактът, че подобна операция е предварително условие за юридическото им признаване, е явно нарушение на универсалните човешки права\", заяви навремето Мендес. През последните години подходът към трансполовите хора се промени. Световната здравна организация /СЗО/ наскоро извади раздела \"полова идентичност\" от рубриката на психическите заболявания. Американската асоциация на психолозите стори това още през 2012 година. Пет години по-късно и Европейския съд за правата на човека призова всичките 47 държави, намиращи се под неговата юрисдикция, да отменят съответните закони за стерилизация. И призивът оказа въздействие. Норвегия, Франция и Швеция междувременно ги отмениха. Надежда и за Япония? В контекста на тези промени, а и под влиянието на засилващ се обществен натиск, в Япония явно също започва процес на преоценка. Двама от четиримата съдии по жалбата на Такакито Усуи все пак признаха, че съответните закони би трябвало да бъдат променени: \"Обществото като цяло трябва да се противопостави на страданията, на които са подложени трансполовите хора\".     Директорът на „Хюмън Райтс Уоч“ Канае Дои тълкува това като призив за политически действия. \"Конституционният съд изрази своите резерви относно юридическата ситуация на трансполовите хора. Сега правителството трябва да подложи на проверка законодателството и да го съобрази с изискванията на международното право и медицинските стандарти\", казва той. Шансовете за промяна не се никак лоши. Миналата години правителството на региона около Токио гласува закон, съгласно който \"гражданите не бива да бъдат поставяни в неравностойно положение заради половата идентичност или сексуалната им ориентация\".      ", "date": "2019.03.27", "title": "В Япония: ако си трансджендър - принудителна стерилизация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393968-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8%D1%82%D0%B5-%D1%82%D1%8A%D0%B6%D0%BD%D0%BE,-%D0%B3%D0%B0%D0%B4%D0%BD%D0%BE,-%D0%BD%D0%BE-%D0%B8-%D0%BC%D0%BD%D0%BE%D0%B3%D0%BE-%D1%81%D0%BC%D0%B5%D1%88%D0%BD%D0%BE", "text": "На Борисов му е много тъжно и гадно заради историята с апартаментите. И на публиката ѝ е тъжно и гадно. Защото знае, че отново я баламосват. И че на замесените отново ще им се размине.  А алтернатива всъщност има.       Този път премиерът е точен и откровен. Затова и публиката може лесно да го разбере и дори донякъде да му влезе в положението. „Много ми е и тъжно, и гадно“, казва той по повод новопридобитите апартаменти на свои партийно-правителствени съратници. Поне да беше за нещо сериозно, да не го е яд човека. А то: „Цялата гадост, която ни удря, е за нещо толкова битово, елементарно и ненужно“. И сега трябва дни наред да се обяснява и да взима \"много тежки решения\". И на публиката  ѝ  е тъжно и гадно Макар и по други причини, на широката публика също ѝ е тъжно и гадно. Не само защото малцина могат да се уредят с такива апартаменти. А и защото знае, че замесените я баламосват, при това елементарно, ненужно (и те знаят, че тя знае). Въпреки неизвестните в конкретния случай, схемите около подобни сделки са толкова банално ясни, че са се превърнали във всекидневен битовизъм. (Все едно дали става дума за осребряване на влияние, за насрещни услуги, за изповядване по данъчна оценка за сметка на фиска или за всичко това наведнъж.)     На публиката ѝ е гадно и заради това: убедена е, че най-вероятно и този път на замесените ще им се размине. Всеки би се обзаложил, че „компетентните органи“ пак няма да открият нищо незаконно. Най-много на някого да му подадат оставката и да му се наложи да се скрие, за да си ползва на спокойствие апартаментите и другите придобивки от пребиваването във властта. А политическите последствия? По друг въпрос обаче мненията са рязко разделени: ще ѝ се размине ли на партията на новодомците? \"Ние нашите последствия ще си ги понесем, дали ще е петно, дали ще е белег\", казва премиерът, на когото напоследък в политиката, за разлика от футбола, непрекъснато му се налага да играе вратар, за да спасява автоголове. Този път обаче ударите са неспасяеми и няма начин да не се отразят върху резултатите от изборите, казват мнозина. И прогнозират загуба или най-много равенство.     Аз съм по-скоро от втората група, която смята, че скандалът с апартаментите едва ли ще промени нещо толкова съществено, че да обърне класирането. Тази хипотеза, разбира се, не се основава на някакви социологически данни, а на досегашния опит и на психологическия профил на различни групи избиратели. Първо, управляващата партия вече натрупа толкова много „петна“, без това да ѝ се отрази особено, че не виждам защо да не понесе още едно. Освен това изборите са все още далеч, така че ще има достатъчно време за отклоняване на вниманието - тепърва предстоят още оставки и посипване на главата с пепел. Предстоят и ответни удари. Затова можем да сме сигурни, че в следващите дни ще научим много и за апартаментите на противниковия отбор. Избирателите: няколко профила Второ, големи групи сред избирателите на управляващата партия имат достатъчно основания да продължат да гласуват за нея, каквото и да става. Вероятно има и разколебани, но те в никакъв случай няма да преминат в противниковия лагер, а и имат достатъчно време да размислят. За 10 години във властта пряката клиентела на партията се е превърнала в многохилядна армия. За друга, още по-голяма група избиратели комунистическата заплаха продължава да е достатъчен стимул, за да простят всякакви грехове. Абсурдно е, разбира се, да се свързва и оправдава придобиването на апартаменти днес с апартаментите на „червената буржоазия в най-скъпите квартали“ („докато ние живеехме в колиби“), с лагерите и „кой уби дядо ми“. Но продължава да върши работа. Пък и да не върши, винаги може да се разчита на помощ от бойката лидерка на социалистите. А трескавите изяви на социалистическата „шпицкандидатка“ за евроизборите могат да изправят косите на човек до такава степен, че да го върнат в „правия“ път.     Освен това има една голяма група избиратели, които изобщо не се впечатляват от „петна“ като тези от евтините апартаменти. Те даже не разбират какъв е проблемът - защото стига да могат, биха направили същото. И го правят. Има, разбира се, и хора, за които не толкова моралната страна на въпроса, колкото самият факт, че някои си играят със стотици хиляди, е достатъчно силен дразнител, за да предизвика завист, злоба и омраза. Но те по принцип са контингент на други партии и затова едва ли биха предизвикали промяна в съотношението на силите между първите двама в класирането. Алтернативата Има я и онази голяма група, която въобще не влияе на класирането, понеже е отвратена и изобщо не участва в изборите. Историята с апартаментите на властта засилва това отвращение. Засилва тягостното усещане за безизходност, безнадеждност и липса на алтернатива. А алтернатива всъщност има. Но тя или остава незабелязана, или изглежда прекалено малка за онези дясноцентристки и проевропейски настроени избиратели, които гласуват за статуквото, понеже се страхуват да не бъдат изгубени гласовете им. Може би обаче има начин това да се промени. Да, историята с апартаментите наистина е тъжна и гадна. Но в същото време е и смешна. Обясненията на замесените например са не само безсрамни, но и страшно смешни. Един от тях „оценил мощната енергийна защита на сградата заради вградения в нея псалм\" - как да не му свалиш от цената. Друга пък, докато се разхождала из махалата, видяла дупка и останала запленена от нея. Тази смешна страна на нещата не остана незабелязана и интернет бе залят от остроумни майтапи. Като например: „Работейки като депутат, г-н ... пропилява таланта си на брокер на недвижими имоти“; „Как ще обезщетите хората, които са си взели апартамент в сгради с политици? Все пак да се засичаш с ... не е най-приятното нещо на света\"; \"В сградата, където си е закупил апартамент г-н ..., ще има ли търговски площи? Бих желал да отворя магазин за алкохол и цигари\".     Това, че хората са съхранили чувството си за хумор, е много оптимистичен факт. Способността да се надсмееш може да бъде много силно и същевременно градивно оръжие. Та си мисля, че алтернативата би пробила по-лесно статуквото, ако, без да се отказва от сериозните, мрачни и навяващи чувство за безнадеждност коментари, заложи и на усмивката, смеха, вица. Тогава може би ще я забележат. И може би ще успее да привлече всички онези, на които им е писнало да им е само тъжно и гадно.  ", "date": "2019.03.27", "title": "Историята с апартаментите: тъжно, гадно, но и много смешно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393969-%D1%81%D0%B2-%D0%BC%D0%B0%D1%82%D1%80%D0%BE%D0%BD%D0%B0-%D1%81%D0%BE%D0%BB%D1%83%D0%BD%D1%81%D0%BA%D0%B0", "text": "  Св. Матрона, като момиче-сираче, била слугиня в Солун, в къщата на един евреин. Жената на тоя евреин постоянно хулела Матрона заради нейната вяра в Христа и я принуждавала да се отрече от Христа и да отиде в синагогата. Но кротката Матрона вярно служела на своята господарка, без да й възразява на хулите и тайно се молела на Христа Бога. Един ден еврейката узнала, че Матрона скришом от нея отишла в църква и ядосана я запитала защо не е отишла в синагогата. Матрона кротко й отговорила: \"Защото живият Бог е в християнската Църква, а от еврейската синагога Той е отстъпил.\"     Побесняла от тоя смел отговор, еврейката жестоко я била и затворила в една мрачна стая, като при това я и вързала. На другия ден тя намерила девойката развързана чрез Божията сила. Матрона на колене се молела Богу. Господарката повторила няколко дни това наказание, докато най-после чрез глад и побой тя уморила девойката. Тогава еврейката взела тялото на светата мъченица и от горния етаж на къщата си го хвърлила на улицата. Християните взели тялото на мъченицата и с чест го погребали. Епископ Александър пък, като узнал за чудесата, които се извършват при гроба на светата мъченица, издигнал там църква в нейна чест. А злата еврейка скоро получила заслуженото: от същото място на къщата, откъдето хвърлила тялото на св. Матрона, тя паднала на камъните на улицата и се убила.    ", "date": "2019.03.27", "title": "Св. Матрона Солунска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393970-27-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 196 г. пр.н.е. Птолемей V се изкачва на трона на Египет.   През 1309 г. папа Климент V отлъчва Венеция и цялото и население.   През 1625 г. Чарлз I става крал на Англия, Шотландия и Ирландия и претендира за крал на Франция.   През 1854 г. Великобритания обявява война на Русия -Кримска война   През 1860 г. в САЩ е патентован тирбушонът.   През 1867 г. Карл Маркс завършва първия том на Капиталът, в който са формулирани икономическите закони за развитието на капиталистическото общество.   През 1899 г. италианският инженер Гилермо Маркони осъществява първата международна радиовръзка - между Англия и Франция, като използва морзовата азбука.   През 1914 г. е направено първото в света кръвопреливане, извършено в болница в Брюксел.   През 1918 г. Молдова и Бесарабия се присъединяват към Румъния.   През 1933 г. Япония напуска Обществото на народите.   През 1962 г. за първи път се чества Международният ден на театъра   През 1964 г. най-силното земетресение, регистрирано в САЩ с магнитуд 9,2 по скалата на Рихтер разтърсва южна и централна Аляска и убива 125 души.   През 1973 г. американският актьор Марлон Брандо се отказва от наградата Оскар, в знак на подкрепа на правата на индианците.   През 1976 г. влиза в експлоатация вторият реактор на АЕЦ „Козлодуй\".   През 1976 г. е открито метрото на Вашингтон.   През 1977 г. при най-голямата в историята самолетна катастрофа два самолета Боинг се сблъскват над Тенерифе (Канарски острови), при което загиват 583 души.   През 1990 г. в Лондон е открит музей на Шерлок Холмс.   През 1993 г. Дзян Дзъмин е избран за президент на Китайската народна република.            ", "date": "2019.03.27", "title": "27 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/393962-%D1%81%D1%8A%D0%B2%D0%B5%D1%82%D1%81%D0%BA%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87-%D0%BE%D0%B1%D0%B2%D0%B8%D0%BD%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA%D0%B0-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": " от Руската външна разузнавателна служба Георгий Санников обвини британските специални служби в убийството на нацисткия престъпник Рудолф Хес. Според него през 1987 г. заместникът на Хитлер в Нацистката партия не е извършил самоубийство, както се казва в официалната версия. Той е убит от специалните служби на Великобритания. При това до този момент Хес вече е прекарал 41 години в затвора.     Една от главните загадки на Втората световна война е полетът на Хес от Германия към Обединеното кралство през май 1941 г., за да убеди британците да постигнат мир между страните. Пет години по-късно той е осъден на доживотен затвор.     „Според мен това е разрешена отгоре специална операция. Е, как един човек, без помощта на някого, спокойно ще преодолее въздушната отбрана на Германия? Освен това, забелязвайки, че е в Англия, Хес свободно кореспондира със семейството си, което е останало у дома и което не е било подлагано на репресии”, отбеляза Санников. Според него официалната версия на смъртта на Хес е невярна. Смъртта на Хес е улеснена от британците, които се страхуват от силно изявление от негова страна. Градинската къща, в която тялото на Хес бе открито по странно съвпадение, е изгорена още на следващия ден.     По-рано в Германия публикуваха личен дневник на офицера от Третия Райх Егон Оленхауер, който описва местата, където нацистите са крили злато и други съкровища по време на отстъплението от Полша.", "date": "2019.03.27", "title": "Съветски разузнавач обвини Великобритания в убийството на заместника на Хитлер"}
{"url": "http://www.classa.bg/%D1%81%D0%B2%D1%8F%D1%82/item/393963-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D1%83%D0%BA%D0%B0%D0%B7-%D0%B7%D0%B0-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BD%D0%B0%D0%B4-%D0%B3%D0%BE%D0%BB%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D1%8F", "text": " президент Доналд Тръмп официално призна Голанските възвишения като територия на Израел. Тръмп подписа президентска прокламация за признаване на израелския суверенитет над Голанските възвишения.     Решението на САЩ да признаят Голанските възвишения като територия на Израел беше обявено миналата седмица. В Русия действията на американския президент бяха наречени нарушения на решенията на ООН.    ", "date": "2019.03.27", "title": "Тръмп подписа указ за признаването на суверенитета на Израел над Голанските възвишения"}
{"url": "http://www.classa.bg/%D1%81%D0%B2%D1%8F%D1%82/item/393961-%D0%B8%D0%B7%D1%80%D0%B0%D0%B5%D0%BB-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D1%88%D0%BF%D0%B8%D0%BE%D0%BD%D1%81%D0%BA%D0%B8-%D0%BF%D1%80%D0%B5%D0%B4%D0%B5%D0%BD-%D0%BF%D0%BE%D1%81%D1%82-%D0%BD%D0%B0-%D0%BA%D0%B8%D1%82%D0%B0%D0%B9", "text": "Израел обмисля създаване на механизъм за контрол върху чуждестранните инвестиции. Съветът за национална сигурност разработва за кабинета становище по този въпрос. Еврейската държава изглежда проявява интерес главно към финансовите инжекции от Китай. Експерти потвърждават: Израел се тревожи заради паричните потоци от КНР, препълнили сферата на високите технологии. Израелците споделят страховете на Европа, че зад големите финанси стоят военни амбиции.     Препоръките, подготвяни за израелското правителство, засягат отдавна известен проблем. Нуждата от преглед на чуждестранните инвестиции в еврейската държава се появи след скандал около арендата на пристанищата Хайфа и Ашдод от китайски фирми. Ръководството на Израел бе обвинено, че нехае кои чужденци получават достъп до стратегически важни пунктове. В Хайфа често се отбива Шести флот на САЩ, чието командване надали ще хареса новите си „съседи“. Серия сигнали от американците изправиха властите в Израел пред избор: да продължат политиката, насърчаваща чуждите инвестиции в икономиката, или да жертват тези инжекции в името на националната сигурност. Днес е застрашена най-деликатната сфера – израелските шпионски технологии не са застраховани срещу кражба. Още преди да станат ясни препоръките на Съвета за национална сигурност, изданието „Форин полиси“ публикува за пръв път данни на израелското разузнаване, според които китайските инвестиции в Близкия изток (не се посочват конкретни страни) са нараснали с 1700 процента от 2012 до 2017 г. Вложенията на Поднебесната империя в региона възлизат сега на 700 милиарда долара. Както изтъкват израелски разузнавачи, китайските власти инвестират най-вече в енергийния сектор (150 милиарда долара). Следват промишлеността (113 милиарда долара), транспортът (103 милиарда долара), отбранителните технологии (68 милиарда долара). Ако погледнем само Израел, от 1992 до 2017 г. обемът на двустранната търговия с Китай е нараснал от 50 милиона на 13,1 милиарда долара, което прави Китай най-големия търговски партньор на еврейската държава в Азия и трети по големина партньор в света след ЕС и САЩ. Не по-малко опасения буди сферата на отбраната. Както пише „Форин полиси“, днес китайските инвеститори се насочват към неколцина от най-големите износители на оръжия от Израел – „Израел еъроспейс индъстрийз“, „Рафаел“ и „Елбит систимз“. Първите две корпорации са държавни; и трите обаче имат дъщерни фирми в САЩ, които също разработват модерни оръжия. Разследвания на израелското контраразузнаване разкриха, че връзките на местни предприятия с доставчици за отбраната от САЩ засилено се проучват от китайски хакери. Както впрочем и прочутите из целия Персийски залив шпионски технологии, майсторени от израелците. Нищо чудно, щом Китай разглежда Израел като прозорец, през който може да получи достъп до секретни програми на САЩ. Действията на Китай, наречени „джибутийска стратегия“ в неотдавнашен доклад на американския аналитичен център „Хъдсън инститют“, са опасни, доколкото финансовите инжекции и грижите за инфраструктурата на друга страна по принцип се диктуват от военен интерес. През 2017 г. КНР се укрепи на Африканския рог, като подписа редица споразумения с властите на Джибути. Отначало Пекин говореше само, че ще гради логистичен обект, но после се разбра: Китай строи военна база. Днес Пекин постоянно буди подозрения, че се стреми да конвертира икономическото си влияние във военно. В навечерието на визитата на китайския президент Си Цзинпин в Италия лидерите на водещите страни от ЕС също изразиха опасения по повод намерението на Рим да подпише с Пекин меморандум в рамките на проекта „Един пояс, един път“. Според тях са прекалено силни шансовете Италия да стане зависима от Китай. „Китайските инвестиции в израелската икономика през последните години растат, и то с високо темпо – призна пред „Независимая газета“ израелският политолог Ариел Булщайн, оглавяващ проект за публична дипломация към Евроазиатския еврейски конгрес. – Ако погледнем основния локомотив на израелската икономика – високите технологии, през 2018 г. 12 на сто от всички инвестиции в израелски стартъп компании са били китайски; ако пък добавим и големите инвестиции, сиреч от 25 милиона долара нагоре, ще видим, че 25 на сто от всички инвестиции в израелски стартъп компании идват от Китай.      Доскоро това срещаше само положителни реакции в Израел, всяко сътрудничество се разглеждаше в позитивна светлина. Но главно заради мнението на САЩ, според които китайските инвестиции често съдържат освен икономическата съставка и възможност за придобиване на политическо влияние, израелците взеха да стават по-предпазливи.“ По препоръка на компетентни ведомства в Израел в най-близко време ще бъде формиран правителствен механизъм за контрол над инвестициите в стратегическите отрасли, прогнозира експертът.   БТА", "date": "2019.03.27", "title": "Израел може да се превърне в шпионски преден пост на Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393956-%D1%80%D0%B0%D0%B7%D0%B4%D0%B5%D0%BB%D1%8F%D1%82-%D0%BB%D0%B8-%D1%81%D0%B5-%D0%B0%D0%BD%D0%B4%D1%80%D0%B5%D0%B0-%D0%B8-%D0%BA%D0%BE%D0%B1%D1%80%D0%B0%D1%82%D0%B0", "text": "Половинката на Кубрат Пулев - Андреа, разбуни духовете в интернет с любопитни думи, които впоследствие изтри от профила си.  Фолк певицата, която по принцип е много активна след успехите на своята половинка, този път запази мълчание, с което породи слухове, че двамата са се разделили. Посланието на русокосата сексбомба дава поводи за сериозни размисли.      В него тя признава, че се е научила да приема чувството, че не знае накъде отива и че се е научила да се обича.  \"Докато летим, може все още да не знаем накъде отиваме\", пише тя. Същевременно чудесата са всяко разгъване на крилете, с които лети.     \"Може и да не знаеш накъде отиваш, но знаеш, че щом разпериш крила, ветровете ще те понесат\", добави певицата в публикация, която, уви, вече не съществува.     В същото време проверка на БЛИЦ установи, че Андреа вече не следва Кубрат Пулев, както и брат му Тервел, в социалната мрежа \"Инстаграм\". От своя страна и Кобрата не я следва.", "date": "2019.03.27", "title": "Разделят ли се Андреа и Кобрата?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393957-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0", "text": "Софи Маринова сбъдна мечтата си да се види булка. Обичаната певица се бе подготвила с две булчински рокли, с които успя да събере погледите на своите гости. А чаровната й усмивка не слезе от лицето й цяла вечер.    Ромският славей и Гринго събраха приятели и колеги на пищно сватбено тържество, за каквото са си мечтали винаги. Гостите останаха доволни от добрата организация и обявиха сватбата за събитието на годината.  Софи блесна с две уникални сватбени рокли. Първата бе изяло в диаманти и наш репортер разбра, че певицата се е бръкнала с 20 бона в джоба за бялата рокля. Тя е дело на дизайнерката София Борисова.      По стар български обичай булката ритна менчето, за да разберат каква ще е първата рожба в семейството им. Ако може да се вярва на поверия, Софи и Гринго ще имат момче. Певицата заяви, че много иска да има дъщеря, доакто Гринго се радваше на новината за мъжко дете. Водещата Жени Койчева пък им пожела близнаци. След официалната част и приключването на всички български сватбени ритуали, съвсем естетсвено купонът започна. Софи се оказа любимка на своите колеги, които я уважиха на празника. Сватба без \"Бяла роза\" не е никаква сватба, затова първа микрофона хвана Славка Калчева с китна народни песни.      След нея се изяви Тони Дачева, която уби всички с живо пеене и най-вече с неостаряващия си хит \"Бедни и богати\". Глория изпълни на живо своите \"Циганско сърце\" и \"Не сме безгрешни\". Мира, Ашли, Роксана, Илиян, Тони Стораро и Константин също изпълниха по няколко парчета за младото семейство. Най-активна се оказа Бони,      Гери-Никол пък събра погледите на всички с ултра къса рокля и уникално пеене на живо. Сред ВИП гостите наш репортер забеляза още режисьорът Люси Иларионов и половинката му Ани Хоанг, Димитър Рачков и Васил Василев-Зуека, рок изпълнителят Славин Славчев, Маги Халваджиян и т.н. Кумове на младото семейство бяха певицата Преслава и нейната половинка Павел. А купонът продължи до сутринта с много танци и добро настроение.", "date": "2019.03.27", "title": "Сватбата на Софи Маринова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393958-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%BC%D0%B0%D1%80%D1%82", "text": "ОВЕН ( 21 март - 20 април ) Не трябва да бързате, докато работите, от вашата бързина работата няма да стане по-качествена. Трябва да сте точни и акуратни, особено в дребните неща. Отлично ще се развиват ремонти в дома, на колата, изграждане на гараж или вила, както и други битови въпроси. Проблемите във финансите, ще решите по-бързо от обикновено. ТЕЛЕЦ ( 21 април - 21 май )  Възможни са неочаквани проблеми в материалната сфера. Ще почувствате какво означава думата \"криза\", когато поискате да купите нещо много скъпо. Незначително триене, може да възникне с далечен роднина. Дори по телефона, ще успеете да поспорите с някой, който е по-стар и по-мъдър. Само не преминавайте, на лична основа. БЛИЗНАЦИ ( 22 май - 21 Юни ) Днес по-добре не влизайте в директен сблъсък, с конкуренти и противници. Оставете ги \"да се пекат в собствения си огън\", а вие само гледайте и си правете заключения. В процеса на активна работа отделете време за почивка, не се претоварвайте физически и спазвайте диета. Вечерта е добре, да поплувате в басейн или релаксирате в сауна.   РАК ( 22 юни - 23 юли ) Днес бъдете по-дипломатични, за да не нарушите любовната идилия, която сте построили със собствените си ръце. Ако любимият иска да говори с вас откровено, тогава се съгласете. Освен това, е време за такъв разговор. Ситуацията с парите ще се подобри веднага, като подпишете доходоносен договор и получите добра сума. ЛЪВ ( 24 юли - 23 август ) Не трябва да се подавате на любовните страсти и да се увличате от чувствата. Жаждата за повече емоции, може да бъде катастрофална. Особено за здравето. Приемете финансовите проблеми спокойно, дори богатите имат такива. Тези които наскоро са открили свои бизнес, имат всички шансове да сключат добър договор с чужда фирма. ДЕВА ( 24-ти август - 23 септември ) Трябва да обърнете по-голямо внимание на семейството, домашните задължения и ежедневните дела. Ако днес не сте на работа, не мислете за нея. Намерете си хоби и се занимавайте с него, през свободното си време. Късмета ще се усмихне на тези, които ще се отправят на бизнес пътуване. Ще срещнете по пътя много важни и най-главното, перспективни хора. ВЕЗНИ( 24 септември - 23 октомври) Ще трябва да преглътнете гордостта си, за да хармонизирате отношенията с любимия си човек. Понякога това помага. Ако чувствата са искрени, тогава не съжалявайте за нищо. Очакват се малки затруднения във финансовия сектор. Тези, които разчитат на премия, ще я получат, но в оскъден размер.   СКОРПИОН ( 24 октомври - 22 Ноември ) Днес трябва да намерите време, както за почивка, така и за работа. Между другото, не забравяйте за здравословния начин на живот. Обещали сте си, да се занимавате със спорт? Обещанията трябва да се запазят. В любовта, може да сте малко по-капризни, за да получите своето. Но само в умерени количества, за да не изплашите новия си избраник.   СТРЕЛЕЦ ( 23 Ноември - 21 Декември ) Днес всичко ще ви се получава, но с известна интелигентност и предпазливост. Предпазните мерки, ще помогнат да избегнете нови проблеми и да съхраните здравето си. Ходът на събитията в любовната сфера, няма да се промени. Толкова сериозно сте настроени по отношение на официалните отношения, че дори убежденията и съветите на роднини, няма да ви спрат. КОЗИРОГ (22 Декември - 20 януари ) Очаква ви един спокоен ден. Толкова често се случва, след буря. Не мислете предварително, за нещо, което може да не се сбъдне. С колегите са възможни сериозни конфликти, ако започнете да се гневите и възмущавате по някаква причина. Благодарение на обаждане от дългогодишен приятел, ще успеете да балансирате емоциите си. Погрижете се за нервната си система.  ВОДОЛЕЙ ( 21 януари -  19  февруари ) Днес сами ще умножите проблемите си, когато започнете да обвинявате другите за вашите неприятности. Е, кой е виновен за това, че сте неикономични, непоследователни и небрежни? Дори в сферата на любовта, ще направите такива неща, че след това ще ви е срам да гледате в очите любимия човек. Кратко пътуване ще донесе малка, но приятна печалба.   РИБИ ( 20 февруари - 20 март ) Днес е възможна критика, от страна на шефовете. Но това няма да намали интереса ви към проектите, които са ви предложили да изпълните. Обърнете внимание на здравето си, спрете пушенето и преяждането вечерта. Възможни са трудности на пътя, ако шофирате собствен автомобил. Вечерта, ще получи добри новини свързани с пари.", "date": "2019.03.27", "title": "Дневен хороскоп 27 март"}
{"url": "http://www.classa.bg/%D1%81%D0%B2%D1%8F%D1%82/item/393959-%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%E2%80%9E%D1%80%D1%83%D1%81%D0%BA%D0%BE%D1%82%D0%BE%E2%80%9C-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%82%D1%80%D1%8A%D0%BC%D0%BF-%D0%B3%D0%BE%D1%82%D0%B2%D0%B8-%D1%80%D0%B5%D0%B2%D0%B0%D0%BD%D1%88", "text": "Доволен от заключенията на руското разследване, които отдалечават призрака на процедура по импийчмънт, Доналд Тръмп заяви гръмко вчера, че ще потърси сметка от хората, които отправяха обвинения срещу него. Въпреки че няколко съдебни фронта остават отворени, публикуването на най-важните заключения от доклада на специалния прокурор Робърт Мълър е истинска глътка въздух за американския президент преди изборите догодина. „Доволен съм, че това приключи“, заяви милиардерът републиканец от Овалния кабинет, имайки предвид доклада, според който няма доказателства за сговор между неговия екип и Москва.     Същевременно обаче, обзет от осезаем гняв, той добави: „Има много хора, които направиха наистина ужасни неща, бих казал дори неща, които представляват държавна измяна. Трябва да се обърне внимание на извършеното от тях“, каза той, видимо решен да постави опонентите си от Демократическата партия в отбранителна позиция след развръзката на това, което той от няколко месеца наричаше „лов на вещици“. Повтаряйки призивите на голям брой републиканци, които разкритикуваха поведението на медиите през двете години разследване, един от синовете на Тръмп, Ерик, предложи на няколко вестника и телевизии, сред които „Ню Йорк таймс“ и Си Ен Ен, да поднесат своите извинения. Отново в кампания от четвъртък Доналд Тръмп, който от четвъртък ще се върне на предизборната сцена в Гранд Рапидс, Мичиган (един от ключовите щати, които му позволиха да спечели изборите срещу Хилари Клинтън през 2016 г.), може да си послужи с доклада на Мълър, за да раздуха страстите на електората. Противниците му от Демократическата партия са изправени пред дилема: дали да затворят страницата с аферата Мълър и да съставят програма, позволяваща, по думите на кандидата на първичните избори Пит Бутиджидж, „да бъде сложен край на тръмпизма“, или да продължават всеки ден да напомнят за многобройните „зони на здрача“, заобикалящи това президентство. Министърът на правосъдието Бил Бар публикува в неделя вечерта резюме от четири страници на доклада на Мълър, но лидерите на демократите в Конгреса поискаха да видят целия доклад, и подчертаха, че Бар, който е назначен от Доналд Тръмп, не е безпристрастен наблюдател. Демократите наблягат най-вече върху факта, че по въпроса за възможно възпрепятстване на правосъдието от Доналд Тръмп, специалният прокурор Мълър не е стигнал до окончателно заключение. „Макар да не стига до заключението, че президентът е извършил престъпление, докладът не го оневинява“, пише бившият шеф на ФБР. Но Бил Бар, който чете документа от петък до неделя, стигна до заключението, че в него няма данни за нито едно нарушение на закона, което да доведе до съдебно преследване заради възпрепятстване на правосъдието. Президентско помилване? „Далеч от „пълното оневиняване“, за каквото твърди президентът, докладът Мълър не оневинява изрично президента“, заявиха демократите Джерълд Надлър, Адам Шиф и Илайджа Къмингс, които ръководят три влиятелни парламентарни комисии в Конгреса. Заедно с трима други председатели на парламентарни комисии от Демократическата партия, те поискаха вчера в писмо министерството на правосъдието да „предостави на Конгреса целия доклад на Мълър“, а също и документите, върху които той се основава, до 2 април. Доналд Тръмп отнася ли се благосклонно към публикуване на доклада? „Това зависи от министерството на правосъдието. За мен това не е никакъв проблем“, заяви той. Робърт Мълър приключи продължилото 675 дни разследване, което държа Съединените щати под напрежение. Обвинение за „сговор“ не бе предявено към нито един от 34-мата обвиняеми по делото, сред които шестима близки сътрудници на Тръмп.     Разследването доведе до зрелищни осъждания на бившия ръководител на предизборната кампания на Тръмп Пол Манафорт и на бившия му личен адвокат Майкъл Коен, които бяха осъдени на затвор за различни злоупотреби и лъжливи показания. Дали президентът има намерение да използва правото си да помилва някои от своите бивши сътрудници, които са днес в затвора? „Не съм мислил за това“, каза той, без изрично да изключва тази възможност. По стечение на обстоятелствата един от най-яростните му и ползващи се с медийно внимание критици, адвокатът Майкъл Авенати, бе арестуван вчера за опит за изнудване на компанията за спортна екипировка „Найки“, а също така и за други финансови злоупотреби.   БТА", "date": "2019.03.27", "title": "След края на „руското“ разследване: Тръмп готви реванш"}
{"url": "http://www.classa.bg/%D1%81%D0%B2%D1%8F%D1%82/item/393960-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B5-%D0%B8%D0%B7%D0%B2%D1%8A%D0%BD-%D0%B8%D0%B3%D1%80%D0%B0%D1%82%D0%B0-%D0%BE%D1%81%D1%82%D0%B0%D0%B2%D0%B0-%D0%BB%D0%B8%D0%B4%D0%B5%D1%80-%D1%81%D0%B0%D0%BC%D0%BE-%D0%BD%D0%B0-%D0%B4%D1%83%D0%BC%D0%B8", "text": "Брекзит е най-голямата мирновременна криза, пред която сме се изправяли, а Брекзит без сделка може да предизвика извънредна ситуация в държавата. Дълбочината и мащабът на разделенията и крехкото мнозинство в подкрепа на напускане на Европейския съюз означават, че най-разумната стъпка би била да се отложи решението, да се завършат преговорите и тогава да се произведе референдум. За съжаление този вариант е неизпълним. Но именно в следващата фаза на преговорите ще бъдат избистрени детайлите около бъдещите отношения на Великобритания с ЕС. В зависимост от онова, което се случи на тези преговори, може фактически да няма промяна на настоящия ни статут, а в такъв случай какъв е смисълът от напускането?     Или, което е много по-вероятно, привържениците на Брекзит ще поискат значителни промени, които да отразяват собствените им възгледи – виждания, които ще ужасят и изплашат по-голяма част от избирателите, когато те осъзнаят мащабите на това, което се случва. Всъщност поддръжниците на Брекзит искат да разрушат по-голяма част от онова, което смятаме за опора на цивилизования живот в съвременния свят. Произвеждане на референдум сега поне ще даде възможност на хората да реагират на осъзнаването, че лесните и лековати обещания от преди три години са се изпарили. Сумата от допълнителни 350 милиона лири на седмица за Националното здравеопазване се превърна в 39 милиарда лири като цена на Брекзит, а всяко пени от тях ще бъдат заеми, взети от сегашната политическа върхушка, но ще бъде изплащано от младото поколение, идващо след тях. Самият аз съм против всички предлагани компромиси, от варианта „Норвегия плюс“ до оставане в Общия пазар 2.0 и споразумение, подобно на това на ЕС с Канада. По един или друг начин те ще ни направят втора категория граждани във втора категория държава. Депутатите правилно отхвърлиха заплахата от Брекзит без сделка, което предотвратява катастрофален вариант. Всички други варианти и половинчати решения не устройват никого. Само нов референдум ще ни даде шанса да останем в ЕС и да продължим курса, който следвахме толкова успешно през последните 50 години. Както казах на протестиращите миналата събота на демонстрацията в Лондон, отхвърлям с презрение нашия имидж на остров, обвит в националния флаг, възхвален в прочутата фраза, вдъхновила мнозина със смелия дух на Уинстън Чърчил през 1940: „Много добре, сами сме“. Аз съм свидетел на това. Видях как армията ни се изтегля, как градовете ни са бомбардирани, конвоите ни потопявани. Чърчил направи всичко по силите си да излезе от тази изолация. Да останем сами никога не е било надеждата или желанието на Чърчил: това бе страхът му. Сега се връщам назад в годините : 70 години мир в Европа, 50 години партньорство между Великобритания и останалата част от ЕС. Фашистите са изчезнали от Испания и Португалия, полковниците – от Гърция. Сега имаме 28 демокрации, работещи заедно на основата на споделен суверенитет, които постигат много повече от онова, което бихме постигнали поотделно. Не забравяйте, че именно спомените от войната в Европа положиха основите на днешния ЕС. Маргарет Тачър би била ужасена да види Великобритания изключена от европейската общност. Тереза Мей се втурна през Ламанша миналата седмица, единствено за да бъде изключена от срещата на бившите ни партньори и да се изправи пред избора на по-малкото зло. Ето какво направиха със страната ни привържениците на Брекзит: национално унижение, произведено във Великобритания, произведено от Брекзит. Великобритания не може да избяга от днешните глобални реалности, от един все по-малък свят, заплашен от тероризъм, международно избягване на данъци, гигантски корпорации, суперсили, масова имиграция, от възхода на крайната десница, климатичните промени и цял куп други опасности. Наш дълг е да им противодействаме, като се опрем на нашите постижения в областта на мира и сигурността, които ЕС ни е дал, да запазим търговските си връзки, където е належащо и да запазим мястото си в центъра на световната сцена.     Носим отговорността да оставим и предадем на младото поколение страна, която е по-богата, по-силна и сигурна, отколкото сме я наследили. Да направим това в партньорство с Европа е наша съдба, а не да се потопим в самотния свят и заблудата, която ни предлага Доналд Тръмп като лесен изход. Камарата на общините е разделена и това отразява, случващото се във всяко селце, всяко градче и във всеки голям град във Великобритания. Но депутатите все още могат да си свършат работата и мнозина от тях ще го сторят въпреки своята партийна лоялност. Те ще направят това, което смятат за правилно. Сега те носят още по-голяма отговорност да го сторят, защото с Тереза Мей на практика е свършено. Тя остава лидер само на думи, именно защото вече няма контрол върху събитията. Аз съм скептичен към това да се „сменя коня“ по време на състезание, а състезанието за лидер на торите ще бъде още едно голямо безумие, но такива са реалностите.   БТА   *Майкъл Хезълтайн е бивш вицепремиер от Консервативната партия.", "date": "2019.03.27", "title": "Тереза Мей е извън играта. Остава лидер само на думи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393954-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D0%B8%D0%B7%D1%87%D0%B5%D1%80%D0%B2%D0%B8-%D0%B5%D1%84%D0%B8%D1%80%D0%B0", "text": "В издание на „НеСемейни войни\" в единия отбор \"Плеймейт взеха участие красавиците Джулиана Гани, Гери Райчевска, Дениз Хайрула, Гери Стаменова и Жанета Осипова. Естествено най-интересното в предаването беше облеклото и изцепките на Малката Джулка.          Русата сексбомба се появи в шоуто с бяла рокля, като небрежно постоянно се подаваха огромните й гърди. Водещият Цветомир Иванов не спираше да флиртува с красавицата, а тя се правеше, че е притеснена.          Кулминацията обаче дойде в средата на надпреварата кога въпросът към участниците бе: Кажете нещо, което е топло, меко и струва много пари? Всички състезатели започнаха да изреждат различни налудничави и грешни отговори, но Джулиана изби рибата: За мен това е дупето! Всички в студиото избухнаха в смях, а отговорът естествено се оказа грешен.    ", "date": "2019.03.27", "title": "Джулиана Гани изчерви ефира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393955-%D0%B3%D1%80%D0%B0%D1%84%D0%B0-%D1%81%D0%B5-%D0%BD%D0%B0%D1%81%D0%BE%D1%87%D0%B8-%D0%BA%D1%8A%D0%BC-%D1%86%D0%B8%D1%86%D0%B8%D1%82%D0%B5-%D0%BD%D0%B0", "text": "Една сцена буквално срази зрителите на „Гласът на България” след снощното издание на шоуто и някои от тях дори предложиха в социалните мрежи след това – „да се сложи отметка, че предаването не е подходящо за деца под 18 години”.   Треньорите в „Гласът” се шегуваха, както обикновено един с друг, докато в един момент двама от тях не си спретнаха кратка гореща сцена. В един момент от дума на дума, Графа посегна смело към… гърдите на Камелия! Това се случи след изпълнение на поредния участник в кастингите на тъмно фолк. Камелия призова колегата си с думите да й „подреди бутоните”. И действието тутакси бе приведено в ход!     Графа моментално протегна ръце към бюста й в движение, напомнящо завинтване на електрически крушки. Лечев прояви солидарност към приятеля си и също пожела да докосне деколтето на Камелия, макар и дистанционно.   Закачките между Камелия и Графа периодично раждат спекулации за близостта им. Въпросът дали между тях има искра, възникна още когато неотдавна в интервю Камелия призна, че именно Влади Ампов е бил любимата й знаменитост.     „Не знам, Графчето знаменитост ли е? Защото аз тайно си падах по него. Много харесвах баладите на Владко Баладко”, сподели пред екипа на шоуто Камелия.", "date": "2019.03.27", "title": "Графа се насочи към циците на..."}
