{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384378-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%B5%D0%B2%D1%80%D0%BE%D1%82%D0%BE-%D1%81%D0%BB%D0%B5%D0%B4-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8", "text": "България може да влезе в еврозоната три години след постъпването в т. нар. чакалня – механизма ERM II. Това заяви снощи в интервю за БТА заместник-председателят на Европейската комисия Валдис Домбровскис, отговарящ за единната валута, финансовата стабилност, финансовите услуги и капиталовите пазари. Веднъж влязла в чакалнята, страната трябва да остане там поне две години и да отговаря на изискванията от Маастрихт, преди да се присъедини към еврозоната, добави той. След двете години на изчакване се извършва оценка на готовността и практическа подготовка. Обикновено поне три години изминават между влизането в чакалнята и постъпването в еврозоната, поясни Домбровскис. Имало е случаи, в които някои държави бяха в изчакване почти десетилетие, например Литва и Латвия. Зависи от изпълнението на изискванията от Маастрихт. Засега България ги изпълнява всичките и ако това не се промени, ако продължи подобряването на фискалните и макроикономическите политики, има начин да се придвижи към еврото много по-бързо, три години след влизането в чакалнята, заяви заместник-председателят на ЕК. Цялото интервю с Валдис Домбровскис ще бъде публикувано утре, уточнява БТА. В края на миналата седмица Финансовите министри на страните от еврозоната обявиха готовност за приемането на България в механизма ERM II след около година. В изявление на Съвета на ЕС се отбелязва, че оценката ще бъде извършена от Европейската централна банка (ЕЦБ). Изявлението е разпространено съвместно с Европейската комисия, българското министерство на финансите и Българската народна банка.", "date": "2018.07.22", "title": "България може да приеме еврото след три години"}
{"url": "http://www.classa.bg/%D1%81%D0%B2%D1%8F%D1%82/item/384372-%D0%B8%D0%B7%D1%80%D0%B0%D0%B5%D0%BB-%D0%B8-%D1%85%D0%B0%D0%BC%D0%B0%D1%81-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D0%BF%D1%80%D0%B8%D0%BC%D0%B8%D1%80%D0%B8%D0%B5%D1%82%D0%BE-%D0%B2-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0", "text": "След ден на сблъсъци в ивицата Газа, Израел и Хамас се договориха да възстановят примирието на територията, заяви говорител на палестинското движение, цитиран от Ройтерс.   \"С усилията на Египет и ООН се договорихме да се върнем в ерата на спокойствие между Израел и палестинските фракции\", каза Фаузи Бархум, говорител на групата, като посочи, че примирието започна в петък в 22:00 GMT   Досега обаче Тел Авив не е предоставил официално потвърждение, че е одобрил прекратяване на огъня с Хамас. Същото се случи преди седмица, с доклада за примирие между двете страни, който не бе потвърден от Израел.   През изминалата седмица, Израел е извършил най-голям брой въздушни удари срещу Хамас от операциите през 2014 г., серия от израелски бомбардировки в продължение на седем седмици.   В ивицата Газа през онази година бе създадено безсрочно прекратяване на огъня; обаче, офанзивните действия между двете страни бяха възобновени няколко месеца по-късно и от тогава продължават.   Примирието идва ден, след като Израел извърши десетки въздушни удари срещу Газа в отговор на \"тежка атака стрелба срещу войници от израелските отбранителни сили (IDF)\", което доведе до смъртта на един войник на Израел, първата в Газа от 2014 г. насам.   Балансът на палестинска страна, междувременно, е четири смъртни случая, сред тях трима членове на движението Хамас, най-малко 120 ранени и унищожаването на 60 сгради и друга инфраструктура.   По-рано израелският министър на отбраната Авигдор Либерман заяви, че страната му може да започне \"болезнена и мащабна\" военна операция срещу Хамас. \"Лидерите на Хамас ни отвеждат със сила до ситуация, в която няма да имаме друг избор\", каза той.   От своя страна президентът на Палестинската автономия Махмуд Абас посочи като причина за тази криза дестабилизиращите действия на Израел, особено \" израелските опити и планове за изграждане на нови селища\" на Западния бряг.", "date": "2018.07.22", "title": "Израел и Хамас възобновяват примирието в ивицата Газа"}
{"url": "http://www.classa.bg/%D1%81%D0%B2%D1%8F%D1%82/item/384373-%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BA%D0%B8%D1%82%D0%B0%D0%B9-%D0%BE%D1%82-%D0%BC%D0%B8%D1%82%D0%B0%D1%82%D0%B0-%D0%B0%D0%BA%D0%BE-%D1%81%D0%B5-%D1%81%D1%8A%D0%B3%D0%BB%D0%B0%D1%81%D0%B8-%D0%B4%D0%B0-%D0%B8%D0%B3%D1%80%D0%B0%D0%B5-%D0%BF%D0%BE-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0", "text": "Американският министър на финансите, Стивън Мнучин, заяви, че администрацията на президента Доналд Тръмп е отворена за възможността за постигане на споразумение с Китай за премахване на наскоро наложените мита на много от неговите стоки.   Според Мнучин това обаче може да се осъществи, само ако Китай поеме ангажимент да въведе значителни промени в политиката си за трансфер на технологии и съвместно формиране на бизнеса между местни и чуждестранни компании.   \"Ние искаме те да играят по правилата и това означава даването на възможност на нашите компании да се състезават справедливо\", каза министерстърът на финансите пред Ройтерс. САЩ не са единствената страна, която трябва да се справя с настоящите китайски политики.   \"Това са проблеми, които съществуват последователно навсякъде в Г-7, тези проблеми се споделят съвместно\", заяви Мнучин, добавяйки, че този уикенд ще говори за това с другите представители на тази група: Великобритания, Канада, Франция, Германия , Италия и Япония.", "date": "2018.07.22", "title": "САЩ може да освободи Китай от митата \"ако се съгласи да играе по правилата\""}
{"url": "http://www.classa.bg/%D1%81%D0%B2%D1%8F%D1%82/item/384374-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B4%D0%B0-%D0%BD%D0%B0%D0%BA%D0%B0%D0%B7%D0%B2%D0%B0-%D0%B8%D0%B3%D1%80%D0%B0%D1%87%D0%B8%D1%82%D0%B5-%D0%BE%D1%82-%D0%BD%D1%84%D0%BB,-%D0%BA%D0%BE%D0%B8%D1%82%D0%BE-%D0%BA%D0%BE%D0%BB%D0%B5%D0%BD%D0%B8%D1%87%D0%B0%D1%82-%D0%BD%D0%B0-%D1%85%D0%B8%D0%BC%D0%BD%D0%B0", "text": "Американският президент Доналд Тръмп отново призова за дисквалификация на играчи от Националната футболна лига (НФЛ), които показват неуважение към американските национални символи.   \"Дебатът за националния химн по време на мачовете в NFL отново е жив, не мога да повярвам, не е ли споменато в договора, че играчите трябва да са изправени, с ръце на сърцата си? Комисарят на лигата , който печели 40 милиона долара, трябва да направи изявление: който коленичи за първи път: вън за един мач, ако коленичи за втори път: вън за сезон или без заплата! \", написа президентът в своя Twitter профил.   Жестът на колениченето на националния химн, се счита от много спортисти за начин да протестират срещу расизма и полицейската бруталност в САЩ. Инициативата беше стартирана от играча Колин Каперник миналата година, когато той отказа да се изправи по време на националния химн. \"Няма да стана, за да покажа гордост пред знамето на страна, която потиска черните и цветнокожите хора\", каза той.   Реакцията на американския президент беше незабавна и няколко пъти призова за бойкот на игрите, докато играчите \"спрат неуважението\", отказвайки да се изправят, докато се пее националния химн. Освен това той поиска от НФЛ да издаде правило за забрана на такива жестове.   През октомври миналата година вице-президентът на САЩ Майк Пенс се оттегли от футболен мач, когато някои играчи от НФЛ не се изправиха, когато звучеше националният химн. Коментирайки инцидента, Тръмп разкри, че самият той помолил Пенс да напусне стадиона, ако някой от играчите покаже такова неуважение към своята страна.", "date": "2018.07.22", "title": "Тръмп иска да наказва играчите от НФЛ, които коленичат на химна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384375-%D0%BD%D0%BE%D0%B2%D0%B0%D1%82%D0%B0-%D0%B2%D0%B8%D0%B7%D0%B8%D1%8F-%D0%BD%D0%B0-%D0%B1%D1%81%D0%BF", "text": "Държавата трябва да се върне в стратегическите сектори за живота на българите – производство, земеделие, енергетика, здравеопазване, образование, социални системи и др., защото сега балансът е нарушен. Това е една от ключовите тези в проекта на БСП „Визия за България\", който беше представен от лидера на партията Корнелия Нинова на Национално съвещание с участието на ръководните органи на левицата, депутати, кметове и общински съветници. Документът ще бъде подложен на широко обществено обсъждане, преди да се превърне в програма за действие на БСП. Не предлагаме алтернатива на ГЕРБ, а алтернатива на системата, създадена в годините на прехода, за която всички партии имаме принос, заяви Нинова в зала 3 на НДК, където се проведе съвещанието. Претенцията на ръководството на левицата е, че чрез този документ се посочва нов път за развитие на страната. При разработването на стратегията екипите са били посъветвани да не се стъписват пред имена и групировки, а да мислят за интереса на българина и за суверенитета на България, подчерта Нинова. Предложенията за промяна са основно в четири сфери – икономика и доходи, регионално развитие, здравеопазване и образование. В контекста на първата Корнелия Нинова обяви, че твърдението „държавата е лош стопанин\" се е изтъркало и трябва да спре \"разграбването на националните богатства\". От тази позиция БСП се обявява против концесионирането на стратегически обекти, които са забранени за приватизация, като БДЖ, летища и пристанища, БЕХ, ВиК сектора, плажовете, „Български пощи\", филмовата индустрия и др. Трябва да се забранят и концесиите на дървесина в държавните горски стопанства, допълни депутатът от левицата Петър Кънев. „Голяма грешка е да се смята, че мигрантите ще ни решат проблема с работната ръка\", е позицията на Нинова и БСП по повод на един от най-сериозните проблеми в страната. „Държавата върви по пътя на най-лекото съпротивление: „Нямаме – ще си внесем\". Не! Нямаме – ще си произведем български кадри и работна ръка\", призова лидерът на левицата. В областта на доходите БСП е за връщане на прогресивното облагане. Като основна цел в земеделския сектор бе посочено развитие на „собствено, родно, българско земеделие\", което не е зависимо само от европейско финансиране. Нинова призова за въвеждане на таван на земеделските субсидии (каквито вече са въведени и се обмисля допълнителното им понижаване, бел.ред.), защото „десетина фамилии в България владеят земеделската земя и получават най-високия процент от субсидиите\". Част от визията на БСП е и регионализиране на икономиката. В тази връзка се предвижда създаване на фонд за сближаване между регионите. „Не на джендър идеологията в българските училища – нека развиваме традиционно и електронно обучение, адаптирано към дигиталното поколение\", заяви още лидерът на БСП, представяйки новата стратегия на партията. Нинова допълни, че за левицата семейните ценности са по-скъпи от третия пол. Държавата се е оттеглила от образованието и науката, твърди БСП и предлага да се въведе само по един учебник за един предмет, бюджетно финансиране само за държавните и общински училища и безплатни детски градини. Идеите на БСП в сферата на здравеопазването включват обединение на лечебните заведения в холдингови структури по региони; държавно определяне на цените на лекарствата и медицинските изделия, които се заплащат изцяло или частично от Здравната каса; забрана за реекспорта на лекарства; промяна на статута на лечебните заведения. От БСП предлагат още да се намали ДДС за лекарствата и за храните. В сферата на външната политика, българският национален интерес изисква да се нормализират отношенията с Русия, според Нинова. Лидерът на БСП призова и за по-тесни контакти на България със страните от Вишеградската четворка.", "date": "2018.07.22", "title": "Новата визия на БСП"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/384376-%D0%BF%D1%80%D0%B5%D0%B7-%D1%87%D0%B5%D1%80%D0%B2%D0%B5%D0%B5%D0%B2%D0%B0-%D0%B4%D1%83%D0%BF%D0%BA%D0%B0", "text": "ървото пътуване през червеева дупка беше преди 50 години в „2001: Космическа одисея\". Идеята заплени общественото въображение. Едно малко чудо, червеевите дупки са съвършеният начин за пътуване в Космоса – чрез тях бихме могли да се стрелкаме между галактиките само за миг. Удивителният факт е, че червеевите дупки са естествено последствие от приетите теории за гравитацията и са изследвани от Айнщайн преди повече от 80 години. Сега е осъществен и основен пробив – започваме да разбираме какво точно е нужно, за да създадем истинска червеева дупка. Айнщайн първо проучил качествата на червеевите дупки с колегата си Натан Розен през 1935 г., като използвал теорията си за гравитацията. Те открили, че явлението, което днес наричаме черна дупка, може да бъде свързано с друга черна дупка посредством нещо, подобно на тръба. Тази „тръба\" се нарича мост на Айнщайн-Розен и сякаш отваря преки пътища през пространството и времето, като навлиза в черна дупка в една част на Вселената и излиза в друга, вероятно на светлинни години. Изминаването на това разстояние обаче не отнема милиони години, а пътуването е със скорост над тази на светлината. В началото на 60-те години на миналия век идеята понесла сериозен удар от американския физик Джон Уилър, който създал термините „черна дупка\" и „червеева дупка\". Уилър показал, че мостът на Айнщайн-Розен би се срутил почти в мига на образуването си. Д-р Даниел Джаферис, професор по физика в Харвардския университет, е един от елитна група теоретици от цял свят, които търсят начин да избегнат проблема. От години най-обещаващата идея е мостът да се поддържа с някакъв тип „екзотична материя\" с отрицателна енергия. Днес обаче беше открит начин мостът да се запази здрав благодарение на изненадваща връзка между червеевите дупки и квантовата теория (законите на субатомния свят). Решението се появило при опити да се намери отговорът на задачата, поглъщала вниманието на едни от най-великите теоретици на нашето време, включително и на починалия наскоро Стивън Хокинг: какво се случва с обект, попаднал в черна дупка? Всеки знае, че попаднеш ли в черна дупка, връщане назад няма. Гравитационното привличане е толкова силно, че дори и светлината не може да се спаси. Но Хокинг показа, че черната дупка не е вечна и накрая избухва, като изхвърля силна радиация, но не оставя и следа от попадналите в нея обекти. Един от ключовите принципи на квантовата теория твърди, че информацията не може да бъде унищожена, а черните дупки изглеждат напълно способни да го правят. Това е известният „парадокс за информацията и черните дупки\". От десетилетия Хокинг и мнозина други учени са се опитвали да решат парадокса, но безуспешно. Днес все повече теоретици смятат, че отговорът е открит. Той се крие в способността на червеевите дупки да осигуряват изход от черните дупки. Казано просто, според теоретиците т.нар. хоризонт на събитията (това е границата на доближаване на обект до черна дупка, преди да го погълне) е изпъстрен с мънички червееви дупки, които позволяват на информацията да се измъкне заедно с лъчение, за което Хокинг е доказал, че унищожава черни дупки. До момента единственият известен начин за преминаване през червеева дупка беше подсилване на моста на Айнщайн-Розен чрез отрицателната енергия от екзотична материя. Проф. Джаферис и колегите му д-р Пин Гао и д-р Арон Уол смятат, че са открили вариант за освобождаването й: „Директното взаимодействие между черните дупки в двата края на червеева дупка, през която не може да се мине, може да доведе до освобождаване на отрицателна енергия\" – обяснява Джаферис. Полученият антигравитационен ефект не позволява на моста на Айнщайн-Розен да се разруши и през дупката може да се минава. Проф Робърт Матис", "date": "2018.07.22", "title": "През червеева дупка"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/384377-%D1%81%D1%8A%D0%B2%D0%B5%D1%82%D0%B8%D1%82%D0%B5-%D0%BD%D0%B0-%D1%83%D0%BE%D1%80%D1%8A%D0%BD-%D0%B1%D1%8A%D1%84%D0%B5%D1%82", "text": "„Когато човек с пари се срещне с човек с опит, този с опита завършва с парите, а този с парите остава с опита.\" Така Уорън Бъфет отговаря на 87-ия си рожден ден на въпроса кой е най-добрият инвестиционен съвет, който може да даде. За начинаещите инвеститори без опит обаче сп. „Бизнес инсайдър\" представя някои от най-важните съвети на Бъфет: 1.Диверсификацията невинаги е добра идея Много добри инвеститори подчертават значението на диверсификацията на средствата в различни акции. Но Уорън Бъфет е склонен да не се съгласи с идеята, защото колкото е по-диверсифициран портфейлът, толкова по-трудно става за инвеститора да следи събитията, които засягат всяка една компания в портфолиото. Така че диверсифицикацията може да намали нестабилността на инвестицонния портфейл, но намалява и фокуса върху индивидуалните инвестиции. Тактиката на Бъфет е да изчака възможност да купи добри акции и да се възползва напълно от нея. Репликата му в случая е: „Когато вали златото, извадете кофата, не напръстника\". 2. Инвестирайте първо в себе си „Най-добрата инвестиция, която можете да направите, е във вашите собствени способности – всичко, което можете да направите, за да развиете своите способности или бизнес.\" Уорън Бъфет казва, че повечето хора няма да спечелят повечето си пари от фондовия пазар, а от кариерата си. Така че съветът му е – поставете собственото си самоусъвършенстване на първо място. Подобна мисъл има и партньорът на Бъфет Чарли Мънгър: „Продавайте си по един час всеки ден и използвайте този час, за да се усъвършенствате\". 3. Повярвайте, че сте успешен Най-трудното нещо е да се доверите на собствените си инвестиционни решения, казва Бъфет. Обикновено мислите, че другите са прави, а вие грешите. Вместо това трябва да се учите и да вярвате в себе си. За да бъдете успешни, трябва да преодолеете страха. Натрупайте знания и взимайте самостоятелно инвестиционни решения, за да се отделите от тълпата и да сте победител. 4. Правете само инвестиции, които разбирате Според Уорън Бъфет не трябва да инвестирате в бизнеси, които не разбирате напълно. Той казва, че преди да инвестира в акциите на определена компания, се опитва за 10 минути да разбере как тя печели парите си и кои са основните фактори, които оказват влияние върху този бизнес. Ако не успее за 10 минути, се прехвърля на друга компания. 5. Уверете се, че сте се фокусирали в правилните новини Един от най-добрите инвестиционни съвети от Уорън Бъфет е да не реагирате с прекалено много акции на всяко заглавие в новините. Според него повечето инвеститори предприемат действия въз основа само на 1% от финансовите новини, които стигат до тях. В резултат бързо продават акциите си, когато се появят лоши новини – напр. приходите на компанията са намалели с 10%. Но ако въпросната компания е на пазара от много години, то определено е в състояние да устои на такова събитие. Или съветът е: Не реагирайте прекалено бързо. 6. Купуването на акции е купуване на бизнес Представете си, че сте купили дял от собствеността на магазина зад ъгъла. Веднага ще започнете да мислите за конкуренцията, доставчиците, цените и т.н. Когато купувате акции, трябва да мислите за същите тези неща, защото купувате не просто лист хартия, а дял от собствеността в конкретния бизнес. 7. Не бъдете „дневен\" търговец Според Уорън Бъфет тайната за по-добра възвръщаемост на инвестициите е да се купят акции и да се забрави за тях. За него времето е приятел на добрия бизнес, а съветът му е: „Ако не желаете да притежавате акции в продължение на 10 години, дори не мислете да ги притежавате за десет минути\". Най-малкото, защото ако постоянно купувате и продавате акции, комисионите за търговия и данъците ще отнемат значителен процент от възвръщаемостта им.", "date": "2018.07.22", "title": "Съветите на Уорън Бъфет"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384369-%D1%82%D0%BE%D0%B2%D0%B0-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B2%D0%BB%D0%B0%D0%B4%D0%B8%D0%BC%D0%B8%D1%80,-%D1%81%D1%82%D0%B0%D0%BD%D0%B0%D0%BB-%D0%B5%D0%B4%D0%B8%D0%BD-%D0%BE%D1%82-11-%D0%BD%D0%BE%D0%B2%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8-%D0%BF%D1%80%D0%B5%D0%B7-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BC%D1%83-%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%BD%D0%B0", "text": "Успехът на основателите на платформата за търговия с акции и криптовалути Robinhood им спечели ново признание, поставяйки ги редом до лидери като основателя на Facebook Марк Закърбърг. В най-новата годишна класация на Fortune „40 под 40\" за най-влиятелни млади хора в света на бизнеса Тенев и Бат попадат на 24-то място.    „Какво би било, ако можехте да купите акции чрез смартфона си, избягвайки досадните такси за търговия? Точно по този начин милиони млади инвеститори използват Robinhood\", пише за двамата предприемачи в класацията \"40 под 40\". Компанията на Тенев и Бат стартира през 2013 година в САЩ.    Пет години по-късно компанията вече струва 5.6 млрд. долара. През тази година Robinhood увеличи броя криптовалути, достъпни чрез платформата, превръщайки се все повече в нещо като дигитална банка.    Първото място в „40 под 40\" се споделя от съоснователя на Instagram Кевин Систром и съоснователя и изпълнителен директор на Facebook Марк Закърбърг. Зад Владимир Тенев и Байджу Бат остават знаменитости като основателя на Telegram Павел Дуров и други.", "date": "2018.07.22", "title": "Това е българинът Владимир, станал един от 11 нови милиардери през тази година! Историята му е повече от феноменална"}
{"url": "http://www.classa.bg/%D1%81%D0%B2%D1%8F%D1%82/item/384370-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-farc-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BA%D0%B0%D1%82%D0%BE-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD%D0%B8-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "От вчера заработиха десет членове на политическата партия Fuerza Alternativa Revolucionaria del Común (FARC), избрани като конгресмени през март, след подписването на мирното споразумение през ноември 2016 г.   От местата, предложени на новите парламентаристи, пет ще бъдат в Сената и пет в Камарата на представителите.   Включването на членовете на бившите партизани бележи безпрецедентен исторически успех за Колумбия и по-конкретно за новия конгрес на Републиката, който се откри вчера. На този ден се проведе първата сесия с включването на представители на тази партия в Националния Капитолий.   Президентът на Колумбия, Хуан Мануел Сантос, говори в залата на законодателите и отбеляза присъствието на партията FARC в един Конгрес \"по-разнообразен, по-пълен, по-активен и по-приобщаващ\". Той подчерта, че въпреки че не е съгласен с политическата им идеология, демокрацията се състои в \"решаване на различията чрез дебати за идеите, а не чрез насилие\".   \"Новите конгресмени и членове на партията на ФАРК изпълнят обещанието, толкова много пъти изразено от лидера им Родриго Лодроньо: Отсега нататък, единственото им оръжие ще е словото \", заяви Сантос. Това стана възможно благодарение на сключения пакт, който сложи край на 50 години конфликт.   В допълнение към членовете на FARC, колумбийският законодател ще включва Демократичен център (с 19 места), Радикална промяна (с 16), консерватори, либерали и партии U, всеки с 14; Зелен алианс (с 9), Демократичен полюс (5) и Списъка на достойнството, MIRA и Colombia Justa-Libres, с по трима.", "date": "2018.07.22", "title": "Членове на FARC - за първи път като конгресмени в Колумбия"}
{"url": "http://www.classa.bg/%D1%81%D0%B2%D1%8F%D1%82/item/384371-%D0%B4%D0%B8%D1%81%D0%BD%D0%B8-%D1%83%D0%B2%D0%BE%D0%BB%D0%BD%D0%B8-%D1%80%D0%B5%D0%B6%D0%B8%D1%81%D1%8C%D0%BE%D1%80%D0%B0-%D0%BD%D0%B0-%D0%BF%D0%B0%D0%B7%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0%D1%82%D0%B0-%D0%B7%D0%B0-%D0%BE%D0%B1%D0%B8%D0%B4%D0%BD%D0%B8-%D1%82%D1%83%D0%B8%D1%82%D0%BE%D0%B2%D0%B5", "text": "За стари туитове, в която той се подиграва с педофилията и изнасилването, Джеймс Гън бе уволнен от продуцентската компания Disney като режисьор на \"Пазителите на Галактиката\" в третото си издание.   Това съобщи Алън Хорн, президент на Walt Disney Studios, който заяви, че нагласите и изявленията му, открити в Twitter, вървят срещу \"ценностите на нашето дело, така че ние прекратихме работните си взаимоотношения\".   След освобождаването си, Гън се извини и каза, че това, което бе изразено преди почти десетилетие, са били неуспешните и жалки негови усилия да бъде провокативен.   \"Съжалявам от много години - каза той. \"Те не отразяват личността, която съм днес и то от много време\", каза той в изявление.   Той също така каза, че приема \"корпоративното решение, взето днес. Дори и след всички тези години поемам пълната отговорност за начина, по който се държах тогава\".   Акаунтът на Гън в Twitter е пълен с леви политически послания и някои десни потребители са намерили и разпространили неговите туитове, направени между 2008 и 2011 г., което доведе до неговото уволнение.   Дисни не обяви заместник на режисьора, а Гън е и сценарист и не е ясно колко е напреднал и дали ще бъдат наети нови автори, за да довършат сценария. Очаква се филмът да бъде завършен до 2020 г.", "date": "2018.07.22", "title": "Дисни уволни режисьора на \"Пазителите на галактиката\" за обидни туитове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384366-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%8F-%D0%BD%D0%B0-%D0%BE%D1%80%D0%B3%D0%B0%D0%B7%D0%BC%D0%B8%D1%82%D0%B5", "text": "Дамите често симулират оргазъм, което може да влоши отношенията с партньора или да се превърне в пречка за интимния им живот, сочи ново изследване. В него са участвали 1683 семейни двойки. Резултатите показват, че 43% от съпрузите не се интересуват дали тяхната жена достига до кулминацията на сексуалната възбуда. 87% от мъжете достигат до оргазъм по време на полов акт, докато само 49% от дамите изпитват тази наслада.    Но 25% от мъжете мислят, че съпругите им достигат до оргазъм много по-често, отколкото показват реално резултатите от направеното изследване. Кейт Мойле, която е сексуален терапевт на семейни двойки, казва, че обикновено влюбените отделят внимание на половия акт и по-малко на стимулирането на клитора.      Друго изследване, което е направено през 2014-а, показва, че жените симулират оргазъм основно поради четири причини. Първо - те го правят само и само да се стигне до края на половия акт, второ - по този начин се опитват да увеличат собствената си възбуда.    Трета причина са страхът и несигурността, че не могат да достигнат до оргазъм и четвърто, симулират, за да не наранят чувствата на партньора си. Терапевтът Мойле казва още, че ако жените дълго време симулират оргазъм, това ще се превърне в норма. Новото проучване показва, че 17% от съпрузите подценяват удоволствието на техните съпруги. Затова Мойле съветва, че най-подходящият момент да поговорите с партньора си за секс е, когато не го правите.    Тя казва, че разговорът трябва да се приеме положително и от двете страни, а не критично и в никакъв случай да няма елемент на обвинение, че някой не прави нещо, както трябва. Реплика от типа на: \"Нека да опитаме да направим нещо по-различно\" е едно добро начало за това да промените нещо в любовния си живот.", "date": "2018.07.22", "title": "Психология на оргазмите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384367-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%BD%D0%B0-21-%D0%B2%D0%B8-%D0%B2%D0%B5%D0%BA-%E2%80%93-%D0%BB%D1%8E%D0%B1%D0%BE%D0%B2%D0%BD%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B8-%D0%B1%D0%B5%D0%B7-%D1%81%D0%B5%D0%BA%D1%81", "text": "Все повече млади жени избират един нестандартен формат на връзка с мъж – без секс и съвместен живот. За какво са нужни тези илюзорни любовни отношения? Една руска блогърка е намерила отговора на този въпрос. „Той ми изпрати букет!\". Само за една сутрин Лена успя да съобщи за това велико събитие както на мен, така и на целия свят.  Тя публикува набързо направената снимка на девствено-белите орхидеи във Фейсбук, а за по-сигурно я разпрати и на приятелките си по телефона. Лена говореше така, сякаш беше преживяла съдбовен момент. Че как иначе! Та букетът – от Него (!) – за нея беше дългоочакваното веществено доказателство за съществуването на тяхната любов. Други улики почти нямаше.  Лена и N бяха заедно от половин година, но без особена динамика. Не живееха под един покрив, нито веднъж не бяха правили секс и дори не се бяха целували. Не, аз не пиша за плахите отношения на двама души, които току що са навършили 12 години.  И Лена, и N бяха вече на близо 30. Какво са правили заедно през цялото това време? Обменяли са си съобщения по 20 пъти на ден, говорили са си вечер по телефона, ходили са на кафе и на кино, пътували са заедно. На почивка са резервирали една хотелска стая за двамата и са спали в едно легло. В което отново не са стигали до интимност. Веднъж в Прованса след дълга и, както си мислела Лена, много романтична вечеря, полята обилно с отлежало „бордо\", тя направила опит... Безрезултатен. Напилият се N се обърнал на другата страна и захъркал в спокойния си сън.  Сутринта Лена не събрала смелост да повтори опита си. В тази история ще сте в пълното си право да попитате за какво са им нужни тези отношения – особено на партньорката? Зададох този въпрос на Лена, и неведнъж. Парадоксално, но факт – тя е... щастлива! По свой си начин, разбира се, но е щастлива.  Тя чака. Очаква първата целувка, първия сексуален акт, предложението за брак. Всъщност ги чака в обратен ред – тя неизвестно защо е сигурна, че първо - много скоро - ще дойде предложението, тъй като любимият й N й се струва човек с високи морални принципи. Толкова високи, че сексът в „неузаконена\" връзка за него е нещо неприемливо. Именно така си обяснява Лена случващото се. Попитах я какво я спира да обсъди въпроса с приятеля си, да сподели с него поне част от фантазиите си по негов адрес, но тя отсече „Жената не бива да притиска мъжа\". Тонът й не допускаше възражения и аз реших да не споря с нея.  Ситуацията на Лена би ми се сторила пример за образцово-показателен мазохизъм, ако напоследък не наблюдавах същински бум на подобни илюзорни връзки. Подчертавам – тук не става дума за момиченца, влюбени в недостижима звезда, нито за жени, избрали съзнателно положението „втора жена\" на женен мъж. Говоря за външно зрели, абсолютно свободни хора, на които сякаш нищо не им пречи да бъдат заедно. Изглежда за много хора илюзорните отношения се превръщат в нов формат на близост. Лена впрочем с пяна на уста твърди, че с N са в невиждано близки отношения. По-близка била само с майка си.   Моята приятелка Катя ми разказва за своя Мишо подобни неща. Някога в първи курс те били двойка, а после се разделили – за десет години, но през цялото време поддържали приятелска връзка. Преди три години Катя напусна тогавашния си партньор и свободното място беше заето много скоро от Мишо.    Двамата са неразделни, въпреки че живеят в различни близко разположени градове. Нямат тайни помежду си, помагат си всеотдайно (Мишо дори се е бил един-два пъти заради Катя), редовно си гостуват през уикендите, постоянно пътуват заедно.      Секс обаче – никакъв. Катя си няма друг, освен Мишо, според нея и той си няма друга – защото двамата прекарват твърде много време заедно. И двамата са вече на НАД 30 години. Катя иска да се омъжи за Мишо и чака търпеливо.    Нощем сънува бъдещите им деца. По време на скорошна дълга почивка в Бали Катя, която с мъка гледала влюбените двойки на меден месец, събрала смелост и попитала Мишо дали той я желае. Той отговорил заобиколно. Нещо от сорта на „Аз съм здрав нормален мъж, но не искам да подлагам на риск прекрасните отношения, които имаме сега\". И бързо сменил темата. Но историята на Катя, колкото и да е странно това, не е най-фрапиращата.      Друга моя позната прекарала в подобна връзка цели 6 години. През цялото това време тя си имала партньор – условно. Живеели едва ли не блок до блок, той по собствено желание я посрещал по всяко време на денонощието на летището след командировки, пазарувал продукти за нея, сглобявал й мебели от Икея, помагал й да прави ремонти, понякога я подпомагал финансово, всеки петък и събота идвал на вечеря.      Но интимната им близост почти веднага се свела до нула. Познатата ми решила да не настоява. Щом подхванела някоя поне отдалечено откровена тема, приятелят й веднага се сещал за свои неотложни задачи, ставал и си тръгвал.      А след няколко дни се връщал. Не изключвам вероятността да е имал друга партньорка през цялото време, но моята позната, прехвърлила балзаковата възраст, въпреки това го приемала. Смятала, че двамата имат Връзка. И също чакала. Мъжът имал прекрасно образование, успешен бизнес, формално се грижел добре за нея. „Той ще бъде прекрасен съпруг\", си мислела тя, горката, мечтаейки в поредния плик с продукти от супермаркета, между плодовете, пастетите и френските сирена да намери пръстен. Пръстенът не се намирал.      И ако предните две истории са уравнение с неизвестни, то тази вече има завършек. Не много щастлив, но поне някакъв. В даден момент, след като приятелят й за пореден път си тръгнал внезапно и мълчаливо, уморената от сексуална и емоционална незадоволеност негова партньорка се записала на курс сеанси при психотерапевт. Първият сеанс бил достатъчен, за да се обади на любимия си по телефона и да му каже, че всичко е приключило.      Той прекъснал разговора и изчезнал от живота й завинаги. Ровейки се из душевните вътрешности на онези, които поддържат илюзорни връзки, психоаналитиците често откриват там куп латентни неврози. Тези неврози могат да се обединят под една дума – „интимофобия\". Това е хроничен страх от близост – не повърхностната близост, която дават задушевните разговори, разходките из Лувъра и нощните гледания на артхаус-филми, а истинската близост, с истинска връзка, със секс, съвместен бит и деца. Връзка, в която рискуваш да се опариш, да изпиташ разочарование, загуба и болка. Връзка, в която е необходимо да поемаш отговорност и да взимаш решения. Всеки от нас, разбира се, си има своята история, своята степен на доверие към света и своите слоеве психологическа защита.    Всеки от нас на подсъзнателно ниво определя доколко дълбоко е готов да допусне околните в интимното си пространство. Но, както твърдят много специалисти, нашето поколение, наричано Generation X и Millennials, поради неизвестна причина се пази особено много от сближаване. Не всички, разбира се, но мнозина го правят, без дори да го осъзнават.    Много от нас като деца не са имали изпълнени с доверие отношения с родителите си – последните са били или твърде заети през бурната „перестройка\" и тежкия капитализъм на 90-те, или са били представени само от един родител (спомняте ли си бума на разводите след падането на комунизма и социализма?) и са били в постоянна невроза, опитвайки се отчаяно да бъдат майка и баща в едно лице. Някои проучвания потвърждават, че момчетата, възпитани от самотни майки, на зряла възраст често не изпитват силно сексуално влечение към момичетата.    Не, тези момчета не стават гейове, просто са доста равнодушни към жените като към еротичен обект. За тях жената не е загадка, която да искат да разкрият и завоюват.Противоположният пол не им се струва чак толкова различен – виждали са майка си в какъв ли не вид, а по какво се различава тя от бащата са разбрали, чак след като са пораснали. А човек не спи с представители на своя пол, по-точно – не прави любов с тях.    Отново повтарям – те не са гейове! Но половите роли в подсъзнанието на такива момчета могат да са толкова объркани, че тъй нареченият „сексуален радикал\" при тях е силно занижен – дотолкова, че да им се струва нормално години наред да спят в едно легло с жена и да не правят нищо интимно с нея. Дългосвирещата дружба с елементи на платонична любов за тях е съвсем разбираема и приятна форма на връзка. (Впрочем, направих си труда да уточня с какви майки са израсли партньорите на дамите от трите споменати случая – и в трите семейства майката е била доминираща, контролираща стриктно мъжа си, ако е имало такъв, и синовете си.) Тъй като в живота подобното привлича подобно, тези странни студени момчета често привличат момичета с нечовешки запас от търпение и мазохистични наклонности.    А тоест с добре прикрита форма на интимофобия. Освен това много хора днес имат зависимост към „адреналиновите\" (а тоест незавършени) връзки – което всъщност е още един заобиколен начин да се избегне реалната близост. Непредсказуемост на ситуацията, недостъпност на обекта на желанието, периодични изненади под вид на изпратен в офиса букет цветя и блудкаво признание в любов – и пътят към целта вече изглежда по-интересен и желан от самата цел.Впрочем илюзорните връзки понякога завършват щастливо, макар и рядко да се случва.    Друга моя позната, Вики, се „мотала\" (както тя самата казва) с настоящия си мъж близо две години. Той вяло я ухажвал, носел й подаръци от пътуванията си, редовно хапвал от храната й и пиел от коняка й. Близостта им се ограничавала до малко повече от приятелски прегръдки и пространни признания от негова страна от типа \"много ми е хубаво с теб\".    Двамата наистина можели да си говорят часове наред – когато Вики забравяла за биологическия си часовник, тя искрено се смеела на шегите му, разбирали се неочаквано добре и имали общи интереси. Тя също давала воля на бурната си фантазия за него – в някои моменти й се струвало, че са перфектната двойка. Но фантазиите не й стигали, тя искала семейство. Какво искал партньорът й не било твърде ясно. В крайна сметка Вики го поставила в позицията на кандидат – по-точно на един от кандидатите. Вместо да се прави на недостъпна, тя започнала наистина да излиза с други мъже.    Партньорът й надушил, че има конкуренти. Страхът да изгуби жената, която го разбирала, се оказал по-силен от страха от сближаване. Сексуалният радикал се повишил рязко. Вики и кандидат №1 най-сетне преспали. И на двамата им харесало – дотолкова, че и до ден днешен живеят заедно. Но животът показва, че много по-често се случва илюзорните връзки да не приключат – или по-точно да приключат с нищо. Затова ако сте открили себе си или някой от познатите ви в описаната симптоматика, може би ще е полезно да забравите за тихите радости на въображаемата връзка и да се запитате честно „От това ли имам нужда?\".Ето и експертно мнение от психолог:    „Спомням си много добре и от личен опит какво означава да бъда „нелюбим влюбен приятел\". Но тук става дума не за мъже, експлоатирани от жените във „френдзоната\", а за жени, подлагани от мъже на неинвазивното мъчение „изпитание чрез приятелство\". Но какво представляват илюзорните връзки? В Москва има един интересен киносалон - „Илюзион\". Много приятно място. Защо е нужно да различаваме илюзорните отношения от реалните? Да кажем, че сте се научили да поддържате илюзията. Приятелките ви ще повтарят едно и също:    „Той не те обича! Зарежи го! Отвори си очите! Виж колко мъже има наоколо!\". И аз, ако ми позволите, ще се присъединя към тях. Но това означава ли нещо за вас? Променя ли нещо? Намирайки се в „Илюзион\", вие тотално забравяте как се нарича киносалонът. Цялата сила на изкуството се свежда до това да усетите реалността на случващото се на екрана. Любовниците ги свързва сексът. Влюбените – обикновено собственическото чувство един към друг. А приятелите не ги свързва нищо освен любовта. Те имат симетрия и свобода във всичко.    Но ако един от двойката е влюбен, а другият „дружи\" с него – това е експлоатираща връзка. Защо жените го допускат? Заради редица механизми за психологическа защита – проекция („приписвам му чувствата, които аз самата изпитвам към него\"), идеализация („той е по-възвишен и добър от останалите, не иска да принизява нещата до секс\"), рационализация („някакви обстоятелства му пречат\"), сублимация („ние творим заедно\") и т.н.    Илюзорните връзки могат да бъдат опасни – губи се ценно време от живота, личността се застоява и зацикля, чувствата, ако не се изразяват, отшумяват и умират (връзката между мъртъв и жив в едно пространство е лошо нещо). От друга страна за някои балансирането на границата на надеждата и разочарованието е източник на емоции, важни преживявания. Няма да давам съвети какво да правите в такава ситуация. Това е много личен избор. Добре е да се направи с осъзнаване на цялата ситуация и на последствията от нея.    Полезно ще е да съберете кураж да действате въз основа на осъзнаване на реалното положение на нещата. От свой опит мога да кажа, че илюзорната връзка може да стане реална само в онзи случай, когато жената искрено казва на мъжа „Не, не искам такива отношения\". Тогава може и да има шанса да реализира фантазиите си.\"  ", "date": "2018.07.22", "title": "Проклятието на 21-ви век – любовните връзки без секс"}
{"url": "http://www.classa.bg/%D1%81%D0%B2%D1%8F%D1%82/item/384368-facebook-%D0%BF%D1%80%D0%B5%D0%BA%D1%80%D0%B0%D1%82%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81-%D1%84%D0%B8%D1%80%D0%BC%D0%B0,-%D0%BA%D0%BE%D1%8F%D1%82%D0%BE-%D1%81%D0%BF%D0%BE%D0%B4%D0%B5%D0%BB%D1%8F-%D0%B4%D0%B0%D0%BD%D0%BD%D0%B8-%D1%81-%D1%82%D1%80%D0%B5%D1%82%D0%B8-%D1%81%D1%82%D1%80%D0%B0%D0%BD%D0%B8", "text": "Facebook е спряла сътрудничеството си с базираната в САЩ \"Crimson Hexagon\", базирана в Бостън (Масачузетс), защото има договори с американското правителство, съобщава The Wall Street Journal.   През последните години фирмата е подписала договори за анализ на обществените данни на потребителите на Facebook. Според публикацията, сред клиентите на аналитичната фирма са по-специално няколко правителствени отдели на САЩ и Турция, както и руска организация с нестопанска цел, специализирана в изследванията в областта на политиката.   Crimson Hexagon работи с малък надзор от Facebook, след като е извлекла обществени данни от социалната мрежа, съобщава списанието, цитирайки повече от дузина хора, запознати с въпроса. Правителствените договори не са били предварително одобрени от Facebook.   В петък Facebook прекъсна приложенията на Crimson Hexagon от социалната мрежа и Instagram и започна широко проучване за използването на лична информация на потребителите от фирмата. Представители на Facebook планират да се срещнат с екипа на Crimson Hexagon през следващите дни, за да анализират случая.   През март тази година, известната социална мрежа бе в окото на урагана, когато се разкри, че консултантската фирма Кеймбридж Аналитика е използвала личните данни, за да изгради профили на американските избиратели и по този начин да повлияе на президентските избори през 2016 г., в които победител стана Доналд Тръмп. Това предизвика вълна на недоверие, довела до загубата на милиони долари за компанията. В допълнение, това принуди Зукърбърг да се извинява и да свидетелства пред американските депутати.", "date": "2018.07.22", "title": "Facebook прекрати сътрудничеството с фирма, която споделя данни с трети страни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384359-%D0%B8%D0%BB%D1%8E%D1%81%D1%82%D1%80%D0%B0%D1%82%D0%B8%D0%B2%D0%BD%D0%BE-%D1%84%D0%BE%D1%82%D0%BE-%D0%BA%D1%8A%D0%BC-%E2%80%9C%D0%BF%D1%80%D0%B8%D0%BA%D0%B0%D0%B7%D0%BA%D0%B0-%D0%B7%D0%B0-%D1%81%D1%82%D1%8A%D0%BB%D0%B1%D0%B0%D1%82%D0%B0%E2%80%9D", "text": "Сидеров и Цв. Цв. – любовно глава до глава договарят общ законопроект.    Истеричният черноризец се прероди в системе н политик в “Армани”. Вече не размахва юмруци по площадите, а козирува на господарите.  Ето как еволюира катерещият се по стълбата на властта атакист:    От смъртен противник на Цв. Цв. – в негов персонален пудел!  От разобличител на магистралната труженичка на “Дондуков” 1 – в премиерско жиголо.  От бесен туркофоб – в автор на фразата “България е мост между Турция и ЕС”.  От яростен русофил – в кротък рублофил!  От дрипав еврофоб – в излъскан еврофил!  От враг на НАТО – в лобист на пакта!  От борец против щатските бази – в техен защитник!  От площаден душманин на олигарсите – в парламентарен адвокат на Домусчиев и Златев!  Готов за нова кариера – я за евродепутат, я за български представител в НАТО.  Който е гласувал за него, да пие една студена вода.  Който още му вярва, спешно да се прегледа – на очен, ушен и психиатър.", "date": "2018.07.22", "title": "Илюстративно фото към “приказка за стълбата”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384360-%D0%BE%D0%B1%D1%81%D1%8A%D0%B6%D0%B4%D0%B0-%D1%81%D0%B5-%E2%80%9E%D1%80%D0%B5%D0%BC%D0%BE%D0%BD%D1%82%E2%80%9C-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0", "text": "Възможно е да има „ремонт“ на кабинета. Това заяви зам.-председателят на парламентарната група ан ГЕРБ Красимир Велчев. . Според него напрежението в парламента не е случайно и БСП тактиката явно е такава, от сега започва подготовката.   \"Идеята на БСП е заедно с евроизборите, да има и парламентарни такива\", обясни той. Има хора, които от опозицията ги наблюдаваме от няколко месеца, непрекъснато държат под напрежение отношенията в парламента и то затова и работата трудно върви, заяви още Велчев.", "date": "2018.07.22", "title": "Обсъжда се „ремонт“ на кабинета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384361-%D1%81%D0%BF%D0%B0%D1%81-%D0%B3%D1%8A%D1%80%D0%BD%D0%B5%D0%B2%D1%81%D0%BA%D0%B8-%D0%BE%D0%BF%D0%B8%D1%82%D0%B8%D1%82%D0%B5-%D0%B7%D0%B0-%D0%BF%D1%8A%D0%BB%D0%B7%D1%8F%D1%89-%D0%BF%D1%80%D0%B5%D0%B2%D1%80%D0%B0%D1%82-%D1%83-%D0%BD%D0%B0%D1%81-%D1%81%D0%B0-%D0%BD%D0%B0%D0%BB%D0%B8%D1%86%D0%B5", "text": "Очевидно опитите за пълзящ преврат в страната са налице - като тръгнем от изявленията на президента по всякакви поводи, да се стигне до президентска власт и оттам с отстраняване на ГЕРБ от власт при някакви избори. Което 75% от хората знаят, че е невъзможно. Така е от година и половина, атака от първия ден - преди председателството, по време, след председателството.    Това заяви депутатът от ГЕРБ Спас Гърневски, цитиран от Канал 3. По повод новия проект на БСП, наречен Визия за България, който социалистите показаха в НДК днес, бившия кмет на Пловдив отсече: \"Комунизмът се пребоядиса, направи 20-годишен криминален преход, комунистите приватизираха и разграбиха държавата, сега искат нов китайски тип социализъм\".    По думите му управляващите изпълняват много добре програмата си, която е подписана и от коалиционния партньор Обединени патриоти. \"Според мен коалиционните партньори са подписали един много сериозен договор за 4-годишно управление и те трябва да го спазват\", каза Спас Гърневски по повод прехвърчащите искри сред ОП.    \"Във финансово състояние държавата е изключително добре - и като дългове, които имаме, и като фискален резерв. Така че ако продължи по този път и с успешно привличане на нови инвеститори, със запазване на данъчната ни политика, данните показват, че към 2022 г. със сегашната данъчна политика тенденцията е да имаме 77% икономика на светло в България\", изтъкна Спас Гърневски, като цитира данни на бизнеса.    \"Защото основата на една данъчна политика е да даде онзи индекс на осветляването на икономиката. Светлата икономика, а не сивата, дава развитието. При 64% икономика на светло към 2010 имаме спад само при управлението на Орешарки\", допълни депутатът от ГЕРБ.", "date": "2018.07.22", "title": "Спас Гърневски: Опитите за пълзящ преврат у нас са налице"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384362-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D0%B1%D0%B0%D0%B1%D0%B0%D1%82%D0%B0-%D1%81-6-%D1%82%D0%B8-%D1%80%D0%B0%D0%B7%D0%BC%D0%B5%D1%80", "text": "47-годишната Джина Стюард от Австралия стана известна, след като зае 12-то място в престижния конкурс Miss Maxim, побеждавайки много по-млади участнички. Джина има четири деца и една внучка, но това не й пречи да претендира за титлата най-секси баба в света. Тя обаче разказва, че животът й се превърнал в кошмар. По думите на Джина, тя прибегнала до услугите на пластичен хирург веднъж преди 10 години.  \r\n   \r\n   Направила си гърди шести размер, за което платила 7 000 долара. И сега дълбоко съжалява за това. Заради гръдните импланти започнали проблеми със здравето: гадене, хронична умора, пристъпи на паника и загуба на коса. \"Тези токсични пластмасови торбички в гърдите ми ме тровят, никога не съм бил толкова болна преди, но през последната година имах грип шест пъти, чувствам се сякаш умирам всеки ден,\" казва Джина. \r\n   \r\n    Освен това, жената научила, че такива импланти могат да причинят рак. Тази информация е потвърдена от Австралийската администрация по лекарствата. И сега Джина се страхува да не се разболее. Тя се присъедини към групата във Facebook, която е посветена на този проблем. И внимателно следи диетата си и не употребява храна и вода от пластмасови съдове. \r\n   \r\n    \"Много съжалявам, че увеличих гърдите си, можех да прекарам последните десет години от живота си здрава, вместо да се чувствам зле през цялото време,\" казва тя. \"Аз не знам как да реагирам на това, че ще се събудя отново с малки гърди ... Но те (имплантите) убиват хора, вече не се вълнувам от големи цици, просто искам да бъда здрава.\" \r\n   \r\n        ", "date": "2018.07.22", "title": "\"Най-секси бабата\" с 6-ти размер"}
{"url": "http://www.classa.bg/%D1%81%D0%B2%D1%8F%D1%82/item/384363-%D0%BF%D1%83%D1%82%D0%B8%D0%BD-%D0%BD%D0%B5-%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D0%B2%D0%B4%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%B2-%D1%80%D1%83%D1%81%D0%B8%D1%8F", "text": "Руският президент Владимир Путин за първи път публично коментира сегашния проект за пенсионна реформа, като заяви, че не харесва идеята за вдигане на възрастовата граница.   “Когато ме питат кой от различните варианти ми харесва, ще кажа, че не ми харесва нито един от тях, свързан с увеличението на пенсионната възраст. Уверявам ви, че и в правителството няма хора, които харесват това”.     В същото време Путин каза, че ако сега се пренебрегнат проблемите на пенсионната реформа, след време хората могат да се окажат излъгани. Той припомни, че сегашните прагове – 60 години за мъжете и 55 за жените са били приети преди повече от 60 години.   Ден преди изказването на Путин, руските депутати приеха на първо четене предложената от премиера Дмитрий Медведев реформа, която беше посрещната с масово недоволство и протести в цялата страна. Тя увеличава пенсионната възраст за мъжете до 65 години, а за жените до 63 години.", "date": "2018.07.22", "title": "Путин не одобрява вдигането на пенсионната възраст в Русия"}
{"url": "http://www.classa.bg/%D1%81%D0%B2%D1%8F%D1%82/item/384364-%D0%BD%D0%B8%D0%BA%D0%BE%D1%81-%D0%BA%D0%BE%D0%B4%D0%B7%D0%B8%D1%8F%D1%81-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D1%81%D0%BA%D0%BE%D0%BF%D0%B8%D0%B5-%D0%B0%D1%82%D0%B8%D0%BD%D0%B0-%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D1%81%D1%8A%D0%BD%D0%B8%D1%89%D0%B0%D1%82%D0%B0-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8", "text": "Той подчерта, че опозицията и в Република Македония, и в Гърция използва езика на омразата. И двете опозиционни формации в тези страни - ВМРО-ДПМНЕ и Нова демокрация, живеят от проблемите, а ние от тяхното разрешаване.     Той подчерта, че опозицията и в Република Македония, и в Гърция използва езика на омразата. И двете опозиционни формации в тези страни - ВМРО-ДПМНЕ и Нова демокрация, живеят от проблемите, а ние от тяхното разрешаване. \"Това, което ме безпокои около Договора за името, не е самият факт на несъгласие, защото това е нещо нормално. Това, обаче, което силно ме притеснява, е разпространението и легализацията и в двете държави на крайния десен екстремизъм и на езика на омразата\", подчертава Кодзияс. \"Опозицията и в двете държави използва по един и същи начин езика на омразата. Те използват омразата във всяка една политическа форма, както във вътрешен, така и в международен план. Нова демокрация отхвърля Договора с твърдението, че ние сме предали всичко на Скопие.   Македонският президент Иванов и неговата партия (ВМРО-ДПМНЕ) отхвърлят Договора, защото неговата страна, според тях, се подчинявала на Гърция. Ако свържем тези неща, много лесно може да стигнем до заключението, че в тези две държави, опозицията живее от една и съща риторика, от нерешените проблеми, чрез бездействие\", казва дипломат №1 на Атина и призовава \"всички гръцки граждани, които не приемат Договора, да го прочетат внимателно и сами да проверят дали са верни опасностите, за които говори опозицията\".   По отношение на Русия, обвинена, че чрез свързани с Москва бизнесмени са финансирани улични протести на футболни агитки срещу Договора и в Скопие, и в Атина, външният министър заяви, че \"Москва трябва да зачита гръцките национални интереси\".   \"Критериите в нашата външна политика са продиктувани от националните ни интереси. Русия трябва да осъзнае, че не може да не зачита националните интереси на друга държава, само защото се чувства по-силна от нея. Подобно поведение няма да приемем\", казва още Никос Кодзияс.    ", "date": "2018.07.22", "title": "Никос Кодзияс: Договорът Скопие - Атина е краят на сънищата на сръбските националисти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384365-%D0%BD%D0%B0%D0%BB%D0%B5%D0%B9-%D0%BC%D1%83-%D0%B1%D0%B8%D1%80%D0%B0%D1%82%D0%B0-%D0%B3%D0%BE-%D0%BF%D1%80%D0%B0%D0%B2%D0%B8-%D0%B1%D0%BE%D0%B3-%D0%B2-%D0%BB%D0%B5%D0%B3%D0%BB%D0%BE%D1%82%D0%BE", "text": "Известно е, че бирата е едно от най-старите питиета и още в древен Шумер и Египет са й отдавали голямо уважение и почит. Не на последно място трябва да се отбележи, че пивото е една от напитките, които хората консумират с удоволствие през последните 30 века.      Най-новите данни в изследване на италиански учени показва, че просто не бива да спираме да я пием. Защо ли? Ами защото прави и мъжете и жените по-щастливи.      Оказва се, че мъжете, които пият по една бира на ден, произвеждат повече сперма! В изследването на италиански учени са участвали 323 мъже, които пиели различни количества алкохол. Финалните данни показали, че тези, които пият повече, имат по-висококачествена сперма. Това пък означава, че правят и повече и по-качествен секс.      Ето защо, момичета - не се цупете следващия път, когато любимият ви посегне към хладилника с бира. Напротив. Най-добре му предложете сама да му налеете.", "date": "2018.07.22", "title": "Налей му: Бирата го прави бог в леглото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384358-%D1%87%D1%83%D0%BC%D0%BE%D1%81%D0%B2%D0%B0%D0%BD%D0%B5-%D0%BF%D1%80%D0%BE%D1%81%D1%8F%D1%82-%D1%81%D0%B8-%D0%B1%D0%BE%D1%8F", "text": "Телевизионните репортери все се чудят, защо искат да ги бият или поне да счупят камерите им.  Отговорът е лесен: защото обикновените хора ги приемат като адвокати на Властта.  Никога обаче един министър или депутат няма да им посегне, защото само им се мазнят.   Тия дни имаше чудесен повод някой репортер да си изпроси боя от вицепремиера Валери Симеонов – и така да стане герой поне за един ден. Но пропуснаха и този златен шанс. В новините на Би Ти Ви показаха, как изгониха от заседание на Тристранния съвет омбудсмана на Републиката Мая Манолова.  Всички зрители видяха този резил.  Но след това взе думата Симеонов – и репортерите покорно го слушаха, докато той ги назидаваше, че това е фалшива новина.  Никой от тях дори не гъкна.   Този епизод бе ново свидетелство за разпадното веселие във Властта.  Някои хора там очевидно здраво се стараят да оглавим класацията за най-идиотска държавна администрация в света. Преди време Симеонов даде на прокуратурата свой колега министър, сега гонят омбудсмана, утре като нищо ще изгонят и Падишаха от заседание на кабинета, засега го пощипват по всеки повод, сетне му се извиняват – Майтап бе, Пади, патриотите говорят вече на три езика – един или двама от тях плюят, третият маже.   Отлични условия за репортери, които наистина си търсят боя.  Обаче те се репчат на очумените селяни-бедняци.   Те пък пак изгониха телевизионен екип – не им вярват, това е единствената причина. И са прави хората.  Не са сигурни, какво ще остане от думите им, как ще ги омачкат, дали изобщо ще ги разберат.   Грозен беше натискът на репортер на Би Ти Ви да научи, кой организира протеста на потърпевшите от евтаназията на заразени животни.  Какво значение има, кой е – който ще да е, хората трябва да бъдат чути.  Сега и цензори на протестите ли ще ставате?   Понеже се страхуват от Властта, медиите все гледат да заметат някак Истината.  Напоследък се изхитриха да прилагат един нов номер: просто огласяват поредния факт/скандал, набързо го претупват и хукват към следващия.  Така малките истини не могат да прераснат в Голяма.   Например, повтарят като папагали, че контрабандата на цигари е почти нулева.  И, след известно време, без да им мигне окото, съобщават, че през миналата година над 200 /двеста/ милиона лева са загубите на държавата от нелегален внос на цигари.  Оставят двата факта в насипно състояние и хукват към следващата правда.   Или съобщават, че над 40% от българите не биха подали сигнал за корупция.  Пак по същото време научаваме, че 25% е делът на сивата икономика у нас. И никой не си прави труда да направи връзка между едното и другото. Всяко нещо, което изисква усилие, по-голямо от това за една прозявка, ги оставя безразлични.   Сивата икономика, извън всичко останало, превръща и обикновените хорица в съучастници в престъпление, разяжда морала им, заразява ги с чума, не по-малко страшна от оная по животните.  Какво сега, и хората ли ще евтаназират?  Искам да кажа, извън традиционните методи, с които ги морят – безпаричие, недолекуване и целият останал репертоар.   Врявата около чумата даде възможност да се замете още един позорен факт: според проучване на Евростат, 42% от смъртните случаи у нас е можело да бъдат предотвратени. 42 процента!  Ако свържем този факт с срамната ни лидерска позиция в различни класации за смъртност, ще се изправим пред нещо нечувано.   Проблемът е, че ония репортери, които уж си търсят боя, гледат на Народа като на един прост пълнеж към мизерните си новини, като на ненужен миманс, който се натрапва в „Историческите“ дела на Властта.  А за нея отделният Човек отдавна е загубил цената си – забелязват го, колкото да нагласят поредния водевил.   И опозицията търкаля постни игрички.  Последният Вот на недоверие предизвика само иронични подмятания, заради липсата изобщо на смислени дебати – и съвсем справедливо, защото опозицията се държи като някакъв канцеларски плъх, който записва единствено прегрешенията на Властта, тя е някакъв усърден летописец на претенции, толкова.  Удобно и за едните, и за другите.   И никой не брои Народа като опозиция – а не е ли тъкмо той същинската опозиция?  Гласът му обаче се чува като нещо нечленоразделно – писъци по избити животни, плач от издавени села и пр. – всичко това се слива в протяжният вой на един обезверен и дори анимализиран Народ – няма кой да го преведе обаче този вой на езика на Разума.   Когато не се чува Народа, тогава всичко може да се изговори.  Отдавна не съществува мярка за приличие.  Някой може да надува перки край автомобила „Бугати“ за пет милиона, който току-що си е купил.  Но и през ум не му минава, че това е безтактно, парвенюшко, истински големите пари не крещят, те шепнат – както казваше един автор. Друг богаташ ни съобщава, че от неговата камбанария България била цъфнала и вързала, така му изглеждала.  Само от вестник „Галерия“ му казаха да си наляга парцалите – и защо.  Другите медии си замълчаха, понеже той им подхвърля по някоя наградка.  България е цъфнала и вързала, но тук-там все се намира по някой несретник – като онзи клошар от село Балван, който изведнъж се оказа собственик на фирма с милионни задължения, принадлежала по-рано на онзи от камбанарията.  Е, да, когато си се отървал по толкова артистичен начин от борчовете си, можеш да говориш, каквото ти падне, пък и да подхвърляш по някой кокал и на гладниците от медиите.   Изтърбушиха публичното говорене, оскотиха го, държат се с него като серийни изнасилвачи.   Бъчварова, например, казва: „Не сме имали по-подготвени министри“. Това не се нуждае от коментар. Тя пък направо се гаври с публиката.   Мнозина са в плен на екзалтацията – обаче най-често тя е принудена, притворна.  Най-тежката й форма е, когато екзалтантът е повярвал на собствените си недомислици.  Все едно, че говорят сами на себе си.  Хвалят се като неизлечими комплексари.  Да полудееш от изсилванията им.   „България промени имиджа си, повярваха и се вслушаха в нас“ – казва Лиляна Павлова.  Сякаш България до Председателството е била някакво диво място, катун за примитивни, недонаправени хора.   Според Радев, вътрешният министър, изобщо не личало, че охраняват Председателството – стотици хиляди софиянци са свидетели и потърпевши тъкмо от обратното.  В същото време, стана ясно, че 114 лица, издирвани от Интерпол, са получили български паспорти.  Това не го казва някой недобит от тукашната свобода на словото репортер, а авторитетния „Нувел обсерватьор“.  Споменава се още, че поне един министър и един вицепремиер са в схема за придобиване на българско гражданство – но никой не намери време да се похвали и с тази афера.   И да ви кажа, добре, че Юн-кяр все е подпийнал.  С някой трезвеник щяхме да имаме доста по-големи ядове.   Всеки повод да се измъкнат от Чумата, във всичките й проявления, им е добре дошъл на телевизиите.  Сега пък се заплеснаха по Тръмп – не ви дават да припарите до едни мъртви овце – а вие все се бутате там, където не ви е мястото.   Чоплиха общата пресконференцията на Тръмп и Путин, повече от чумата.  Набутаха и психолог в една емисия – според него, езикът на тялото на двамата президенти говорел, че нищо не са постигнали.  Въпросните психолози сякаш оглушават, докато ги облизва телесния език.  Тръмп и Путин бяха повече от ясни: отношенията ни са добри, няма руска намеса при избора на Тръмп.  „Не – казват нашите гарги.– Имаше“.  На една от тях дори й се прииска импийчмънт на Тръмп, а ако е възможно – направо евтаназия.  Дори Путин се наложи да каже, че също е работил в разузнавателна служба и знае как се правят понякога „досиета“, като това за руската връзка на американския президент.   И, разбира се, в Би Ти Ви не минаха без любимия спец на Теодора Енчева – Стефан Тафров.  Той ще спаси демокрацията в САЩ.  Добре, че никой не обръща внимание на гаргите.  ", "date": "2018.07.22", "title": "Чумосване. Просят си боя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384353-%D0%BF%D1%80%D0%BE%D1%84-%D0%B1%D0%BE%D1%8F%D0%BD-%D0%B4%D1%83%D1%80%D0%B0%D0%BD%D0%BA%D0%B5%D0%B2-%D0%BA%D0%BE%D0%BA%D0%BE%D1%88%D0%BA%D0%B0%D1%82%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%BF%D0%B8%D0%BB%D0%B5%D1%88%D0%BA%D0%B8-%D0%B1%D1%83%D0%BB%D1%8C%D0%BE%D0%BD-%D0%B8%D0%BB%D0%B8-%D0%B7%D0%BB%D0%B0%D1%82%D0%BD%D0%B8-%D1%8F%D0%B9%D1%86%D0%B0", "text": "На основание чл. 71, ал. 1 и чл. 72 от Закона за концесиите и чл. 43б, ал. 1 и ал. 3 от Закона за гражданското въздухоплаване, с Решение № РК-1 от 02.07.2018 г. министърът на транспорта, информационните технологии и съобщенията откри процедура за определяне на концесионер и възлагане на концесия за строителство на обект „Гражданско летище за обществено ползване София” – публична държавна собственост (1). С посоченото решение на министъра е одобрено обявлението за откриване на процедурата, както и документацията за концесията. Обявлението за откриване на процедурата е публикувано в „Официален вестник“ на Европейския съюз под № 2018/S 127-290417 на 5 юли 2018 г (2). На 5 юли 2018 г. решението за откриване на процедурата, обявлението за концесията, обосновката на концесията и документацията за концесията са публикувани по партидата на процедурата в Националния концесионен регистър под номер 111-2/05.07.2018. Настоящата процедура за концесия се открива в съответствие със Закона за концесиите и Директива 2014/23/ЕС на Европейския парламент и на Съвета от 26 февруари 2014 г. за възлагане на договори за концесия. Летище София е най-голямото летище, разположено на територията на Република България, което с Решение на Министерски съвет № 885 от 29.12.2002 г. е обявено за летище за обслужване на международни превози. През 2017 г. Летище София е обслужило 6 490 096 пътници. Летище София разполага с два пътнически терминала – Терминал 1 и Терминал 2. Към момента Летище София се управлява от „Летище София” ЕАД, еднолично търговско дружество със  100% държавна собственост на капитала , в което правата на едноличен собственик на капитала се упражняват от министъра на транспорта, информационните технологии и съобщенията. Общи изисквания за концесията. Наименование:  Възлагане на концесия за строителство на обект „Гражданско летище за обществено ползване София“ Обект на концесията  е гражданско летище за обществено ползване София с концесионна територия 5 128 460 м2, подробно описан в документацията за концесията и включващ: С допълнително споразумение към концесионния договор като част от обекта на концесия могат да бъдат включени и други имоти при определени условия съгласно документацията за концесията. Прогнозна обща стойност : Стойност, без да се включва ДДС: 3 898 229 907.50 EUR (111 377 997 евро годишно) – 7 621 001 383, 46 лв. Прогнозна цена по видове такси в EUR, описани в документацията: — такса за кацане 14,30 (3—25 т); — такса за паркиране 0,171/0,064 (ден/нощ); — такса за пътници 5,46/2,73 (възрастен/дете); — такса за ползване на пътнически ръкав 95 (до 60 мин); — такса за сигурност 5,50; — такса за шум 0,30 (тон, кат. 3); Срок на концесията . Продължителност в месеци: 420. Ако началото е 2019 г., то концесията ще е до 2054 г. включително. Основен въпрос № 1 : дали да заколим кокошката, за да си направим в момента вкусна пилешка супа заедно с концесионера, или да я запазим, за да може през следващите 35 години да ни снася златни яйца? Подвъпрос № 2:  в момент, когато по примера на САЩ и Русия, Унгария и Полша, усилията на държавниците да насочени към деглобализация и ограничаване влиянието на външните икономически сили, дали е приемливо да се продължава с неолибералната латерна за „отворени свободни пазари“ и „който и инвеститор да дойде, добре е дошъл“?! Впрочем,  „кокошката“ не ни е разход, а е на печалба . За 2016 г. летището има приходи 131.4 милиона лева, за 2017 г. приходите са нараснали с 26 %, т.е. и са близо 170 милиона. При този вид дейност разходите са около една втора – една трета от приходите. Т.е. сега летището трябва да печели около 100 милиона лева годишно. За 35 години – минимум 3,5 млрд. лв. – при неизменни други условия. Други разчети показват още по-интересни варианти (данните не са „пресилени“, а са умерени) Прогнозни печалби на ½ от приходите на Летище „София“ 2019-2054 г. поземлени имоти и сгради — публична държавна собственост; съоръжения и прилежаща инфраструктура; имоти и вещи — публична държавна собственост, представляващи сгради, съоръжения и системи на визуалните аеронавигационни средства (светотехническо осигуряване), намиращи се на територията на летище София; сградите, съоръженията и оборудването, които ще бъдат изградени и/или монтирани от концесионера на негов риск и с негови средства при условия и по ред, определени в концесионния договор.     Песимистичен сценарий.  Да допуснем че следващите 10 години се изгражда Терминал 3. Оборотът ще нарасне поне двойно след това. Т.е. първите 10 г. – 1 млрд. лв. печалба; следващите 25 години – по 200 млн. лв. – още 5 млрд. лв.; сумарно – 6 млрд. лв. печалба ако е държавна собственост при песимистичен сценарий! Спрямо концесионната такса обаче пропуснатите ползи ще са за -2 221 001 383 лв. При реалистичен сценарий  – с нарастване на 5% средногодишно: първите 10 години и с константни приходи през следващите 25 години – разликата спрямо концесионните плащания ще е 787 998 617 лв. в полза на държавата. И то при акумулирани средства за изграждането на Терминал 3! При оптимистичен сценарий , очертаващ 10% растеж на печалбата през първите 10 г. на 35-годишния период се очертават 5 171 998 617 лв. печалба за държавата спрямо концесионните плащания. С други думи, ще е най-добре кокошката да не бъде заклана за пилешкия бульон на концесионера, а да бъде оставена да снася още 35 години златни яйца за България. Срокът за подаване на оферти от кандидатите e 22 октомври 2018 г. Мисли, българино, мисли!    ", "date": "2018.07.22", "title": "Проф. Боян Дуранкев: Кокошката на летище София. Пилешки бульон или златни яйца?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384354-%D1%81%D0%B2-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB%D0%BD%D0%B0-%D0%BC%D0%B8%D1%80%D0%BE%D0%BD%D0%BE%D1%81%D0%B8%D1%86%D0%B0-%D0%BC%D0%B0%D1%80%D0%B8%D1%8F-%D0%BC%D0%B0%D0%B3%D0%B4%D0%B0%D0%BBe%D0%BD%D0%B0", "text": "    Когато Господ Иисус Христос ходел по Галилея  и чрез Своята Божествена сила извършвал личби и чудеса, към него пристъпила жена на има Мария Магдалина (от гр. Магдала). Тя го молила за помощ. Господ изгонил из нея седем бесове ( ) и напълно я изцерил от болестта, от която тя страдала. Оттогава благодарната Мария служила непрестанно на Господа, слушала неговото учение и вървяла след него до самата Негова кръстна смърт. Заедно с други свети жени, тя гледала страданията на Христа и плачела за Него. Заедно с майката на Спасителя тя стояла при кръста и видяла, как положили Господа в гроба.     Тъгувайки за смъртта на Спасителя, светите жени приготвили благовонно миро  (виж  , бел.ред.) , за да помажат с него, според юдейския обичай, тялото на Иисус Христос. И след като минала съботата, рано сутринта отишли на гроба. Но по-рано от всички, още до разсъмване, дошла на гроба Мария Магдалина. За голямо свое учудване тя видяла, че камъкът е отвален и гробът празен.   Смутена от видяното, Мария Магдалина бързо се затекла при апостолите Йоан и Петър и им казала:   ( ). Йоан и Петър веднага тръгнали подир нея и като влезли в пещерата, видели, че тялото на Иисуса го няма и че в ъгъла лежат само повивките, с които то било обвито. Те се върнали, а Мария останала на гроба, стояла и плачела. И както плачела, надникнала в гроба и ето видяла два ангела в бяло облекло да седят – единият при главата, а другият при нозете, гдето било лежало тялото Иисусово. Те й казали:    – Вдигнали Господа моего – отговорила тя – и не зная где са Го положили.   Като казала това, тя се обърнала назад и видяла Самия Иисус, но не Го познала и мислила, че е градинарят.   – Жено – казал й Той – защо плачеш, кого търсиш ?   – Ако си Го ти изнесъл – казала тя, – кажи ми где си Го положил и аз ще Го взема.   – Марийо! – казал й тогава Спасителят.   Едва сега Мария Го познала и радостно извикала: \"Учителю!\"   – Не се допирай до мене – казал й Господ, – но иди при братята Ми и им кажи, че възлизам при Моя Отец и при вашия Отец, и при Моя Бог и вашия Бог!  [Вж.  ] .   В това време и другите жени, които вече се връщали от гроба, срещнали по пътя Спасителя, Който им казал:  Те паднали пред нозете Му и Му се поклонили.   По такъв начин светите жени, които ревностно служели на Господа по време на земния Му живот, се удостоили да бъдат първи благовестници на Неговото славно възкресение. Мария Магдалина, която първа видяла възкръсналия Господ, утешила скърбящите ученици с радостните думи:  Като първа благовестница на възкресението, тя е призната от църквата за  .       След Възнесението Господне Мария Магдалина прекарвала с пресвета Богородица и апостолите в постоянна молитва и била свидетелка на първите успехи на християнското учение в Йерусалим. Пълна с усърдие и вяра, тя сама проповядвала словото Божие и за туй посещавала разни страни. Църковното предание говори, че посетила и Рим, и че поднесла на императора Тиберий червено яйце, като му казала: \"Христос възкресе!\" и му разказала за кръстната смърт на Господа.   Още от старо време имало обичай у юдеите, особено у бедните, да поднасят яйца на свои познати, приятели и покровители в деня на рождението им и на Нова година. Това се смятало като израз на радост и уважение от людете, които не са могли да поднесат по-скъпоценен дар. По примера на св. Мария Магдалина у християните влязло в обичай да се даряват един другиму червени яйца за спомен на Христовото Възкресение.", "date": "2018.07.22", "title": "Св. равноапостолна мироносица Мария Магдалeна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384355-22-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "168 г. пр.н.е. - Битка при Пидна: Римляните предвождани от Луций Емилий Павел Македоник побеждават и залавят македонския цар Персей, с което приключва Третата македонска война.   813 г. - Битка при Версиникия: Българската войска, водена от хан Крум побеждава армията на Византия край дн. село Маломирово (Ямболско).   1377 г. - Ричард II става крал на Англия на 10-годишна възраст.   1671 г. - Османската империя обявява война на Полша.   1675 г. - Кралят на Англия Чарлз II основава обсерваторията в Гринуич, приемайки меридианът, който минава над обсерваторията за нулев (това става международна норма едва в края на 19 век).   1772 г. - В Англия е отменено робството.   1815 г. - След загубата на френската армия в битката при Ватерлоо Наполеон Бонапарт абдикира.   1876 г. - В Испания е приета нова конституция.   1889 г. - Германия въвежда първите в Европа пенсии.   1910 г. - В Германия е открита първата в Европа редовна въздушна пътническа линия - между Дюселдорф и Фридрихсхафен, по която лети дирижабъл.   1916 г. - Първата световна война: Германската армия използва за първи път отровен газ (БОВ) - фосген.   1933 г. - С декрет на канцлера на Германия Адолф Хитлер са забранени опозиционните политически партии.   1940 г. - Втора световна война: Франция е принудена да подпише второ Компиенско примирие с Нацистка Германия.   1941 г. - Втора световна война: Нацистка Германия напада СССР в Операция Барбароса.   1948 г. - Съветската окупационна власт в Източна Германия провежда парична реформа.   1957 г. - От полигона Капустин Яр Съветският съюз изстрелва за първи път балистичната ракета Р-12 Двина.   1960 г. - Настъпва разривът между СССР и Китай, след като Никита Хрушчов нарича публично Мао Дзъдун „сталинист\".   1973 г. - ГДР и ФРГ стават членове на ООН.   1978 г. - Американският астроном Джеймс Кристи открива Харон, естествен спътник на планетата-джудже Плутон.   1981 г. - Състои се премиерата на български игрален драматичен филм \"Адаптация\".   1986 г. - По време на четвъртфиналите на Световното първенство по футбол на стадион Ацтека в Мексико, аржентинският футболист Диего Марадона отбелязва в рамките на три минути срещу Англия два гола, първият от които с ръка (наречена по-късно от него \"Божията ръка\"), а вторият като гол-шедьовър е определен за \"Голът на века\". Англия успява да върне само едно попадение чрез Гари Линекер,а Аржентина печели втората си футболна корона.  ", "date": "2018.07.22", "title": "22 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384356-%D0%B3%D0%B5%D1%80%D0%B1-%D1%83%D0%BB%D0%B8%D1%87%D0%B8-%D0%B1%D1%81%D0%BF-%D0%B2-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%88%D0%B0%D1%80%D0%BA%D0%BE%D0%B2%D0%BE", "text": "Тома Биков и Антон Тодоров от ГЕРБ уличиха ръководството на БСП във връзки с организаторите на протестите в Шарково, които не допускат евтаназията на животни в района на чумната епидемия.   Те показаха видеоклип, свален от Facebook-профила на човек на име Тодор Атанасов, който участва в протестите в селото и когото определиха като \"активен провокатор\". Според информацията на ГЕРБ - клипът е пуснат на 19 юли, четвъртък. В момента записа не е наличен на профила.   В краткото видео, което и бТВ разпространи, Атанасов се обръща със следните думи: \"На всички, които пътувате натам, спирате по пътищата. Току-що говорих с Корнелия Нинова, тя каза - който където го спрат, там да остава. Не трябва да се връщате. Всички да остават там, където ги спрат. Тъй казва тя. Това е\".   Биков поиска Корнелия Нинова да отговори дали се познава и дали е общувала с него, когато е била в Странджа, и дали поддържа контакти и дава указания на \"хора от провокаторите, външни лица за това село, които възпрепятстваха дейностите\".   Депутатът от ГЕРБ обяви, че в партията обмислят дали да сезират прокуратурата заради ситуацията в селото, която сравниха с \"провокация срещу националната сигурност на България\".   Пресконференцията на Биков и Тодоров съвпадна със заседанието на БСП за обсъждане на новата партийна програма \"Визия за България\". На въпрос как би отговорила на обвиненията на ГЕРБ за подстрекаване на напрежението в Шарково, Корнелия Нинова отговаря пред \"Фокус\": \"Извинете много, заседанието тече, днешната ни тема е бъдещето на България. Нищо повече от това\".", "date": "2018.07.22", "title": "ГЕРБ уличи БСП в провокация заради Шарково"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384357-%D0%BD%D0%B8%D0%BD%D0%BE%D0%B2%D0%B0-%D0%BD%D0%B5-%D0%BD%D0%B0-%D0%B4%D0%B6%D0%B5%D0%BD%D0%B4%D1%8A%D1%80-%D0%B8%D0%B4%D0%B5%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B8-%D0%B5-%D0%BF%D0%BE-%D0%BC%D0%B8%D0%BB%D0%BE-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB", "text": "Не се обръщаме към политическите си опоненти. Обръщаме се към народа си, заяви лидерът на БСП. Социалистите обсъждат \"Визия за България\" на национално съвещание в НДК. Ревизия на решението на конгреса за влизане в еврозоната, поиска Нинова \"Не на джендър идеологията. Ботев ни е по-скъп от Робинзон Крузо. Семейните ценности са ни по-скъпи от третия пол. България и българското общество не приема тази идеология. Не я вкарвайте в училищата. Губим децата си. Промиват им главичките с псевдоценности. Трябва да дадем отпор на това с истинските ни ценности. Призовавам за образователна система, адаптирана и обърната към дигиталното поколение\".   Това заяви лидерът на БСП по време на разширеното съвещание на Националния съвет, на което тя представя алтернативата за управление на страната \"Визия за България\". Залата избухна в аплаузи.   \"БСП започва разговор за бъдещето на България. Ние поставяме началото на един процес, който няма да бъде лек. Днес ние предлагаме алтернатива не на ГЕРБ, а на системата на прехода. Днес ние се обръщаме към народа си. - да сложим край на прехода и да посочим друг път за развитие на България. Чуйте идеите ни, ако има желание - по Вазовски, който с каквито идеи, може да си включи в този процес. Знаем, че ще има съпротива\", посочи в началото на своето експозе Нинова и подчерта, че тази система ни убива, както са казали майките на деца с увреждания, и тя не може да бъде кърпена повече.   По думите й тази система е създадена в годините на прехода, за което всички партии имат принос.   „Можем ли да събудим и обединим националната си енергия, да сложим край на прехода и да очертаем хоризонт, друг път за развитие на България. Имаме ли сили да се освободим от разделението от миналото - българи срещу българи и да се обединим българи за бъдещето\", попита Нинова.   Тя посочи, че БСП не претендира, че са най-умните, всезнаещи и единствени. „Днес се обръщаме към всеки наш сънародник. Чуйте идеите ни. Ако имате желание, по Иван-Вазовски, който с каквито сили и компетенции разполага, да се включи в този процес. Някои от идеите ни ще бъдат оспорвани и нека да бъде така. Някои от идеите ни ще ядосат определени кръгове и интереси. Ще има съпротива. Предупреждаваха ни за това. През цялото време казвах на екипите, които работеха: „Не се стъписвайте пред имена и групировки\", каза Нинова. Тя посочи, че им е казала да мислят за интереса на българина и за суверенитета на България.   В обстойното си изложение Нинова предложи да се спре с разграбването на националните богатства - стратегически предприятия да бъдат забранени не само за приватизация, но и за концесии.   БСП предлагат промени в четири ключови сфери - икономика и доходи, регионално развитие, здравеопазване и образование. \"Предлагаме да спрем разграбването на националните богатства\", заяви Нинова и допълни, че в момента не обществото, а малцина се възползват от тях. Тя каза, че БСП не е против концесионирането, но балансът е бил нарушен и трябва да се възстанови.   От БСП предлагат онези стратегически обекти, които са забранени за приватизация, да бъдат забранени и за концесия. \"Да не се дават на концесия БДЖ, летища и пристанища, \"Български пощи\", многопрофилни болници, плажовете, ВиК сектора, НДК, филмова индустрия, БЕХ и др. Тези предприятия да не се управляват на партиен, квотен принцип, а на конкурсно начало, настояват от левицата.   България да развива с участието на държавата стратегически отрасли на икономиката като енергетика, електроника, земеделие, машиностроене, фармация, химическа промишленост.   Голяма грешка да смятаме, че мигрантите могат да решат кадровия проблем на бизнеса, не- трябва да си създаде кадри, посочи Нинова.   Нинова се обяви да намаляване на ДДС върху храните, поиска таван на субсидиите и насочване на субсидии към производството на зеленчуци, плодове и месо.   Соцлидерът не скри, че е притеснена от демографската криза, от грешната система на образование и др. Тази система ни убива, подчерта Нинова. Икономически кръгове си купили политици от всички цветове и това е скритата държава. Да спрем разграбването на националните богатства, призова лидерът на червените.   Тя атакува новия закон за концесиите, който е скрита приватизация. Лидерът на червените поздрави КЗК за забраната на сделката на \"Инерком\" с ЧЕЗ.   Каква икономика искаме да развиваме, пита тя. Лидерът е против икономиката на парче и се обяви за родното производство.   Безплатни детски градини, един учебник на един клас, са част от идеите в сферата на образованието.   Обръщайкии се специално към Сергей Станишен лидерът на БСП поиска дебат за ревизия на решението ня конгреса на БСП за членството на България в Еврозоната.   Нинова подчерта, че България не е готова, че по милост да ни пратили в чакалнята на чакалнята на Еврозоната и че редица икономически светила ни съветват да не влизаме в този клуб на богатите държави.   „За еврозоната и приемането на еврото нашата партия на конгреса е решила – да, но виждате какво се случва в момента. Оставете това, че Европа ни отряза. Нека да проведем разговора за България, за българката икономика и за стандарта на живот, за българските цени и живота на обикновения човек, коментира лидерът на БСП. Ако в обсъжданията се установи, че не сме готови, трябва да се събере червения конгрес и да ревизира решението си, обясни Нинова.   Трябва да сме адекватни към промяната, каза още Нинова.   Според Нинова страната трябва да има външна политика с характер, стъпила на националния интерес. Тя каза, че българският национален интерес изисква да нормализираме отношенията си Русия. \"Българският национален интерес диктува балансирана политика със САЩ, Европа, Русия и Китай\", коментира лидерът на БСП.   Нинова предложи за дискусия темата за Висшеградска четворка. \"Сигурна съм, че сега ще има много бурна реакция срещу това, но ви уверявам, че само след една година две противниците на този вид политики ще се убедят, че съм права\", поясни Нинова.   Защо правим това по този различен начин?   Защото 29 години политически грешки, грабеж на национални богатства, сговор между власт и пари, между леви и десни ни доведоха до стряскащите думи на доц. Петър Иванов, директор на Демографския институт към БАН: „България е в клинична демографска смърт\". България изчезва\", заяви още Нинова.   От БСП аргументират изготвения проектодокумент с нуждата от нова перспектива за страната. Според опозицията изтъкваните като успешни макроикономически достижения не само не представят реалното състояние на страната, но и крият системни проблеми, които трябва да се решават.   „Един от най-големите проблеми на страната ни са регионалните различия, довели до обезлюдяване на цели региони и струпване на населението в големите градове. Със всички тежки последици за това – пустеещи земеделски земи и напускащи страната българи. Ето защо, оттук нататък, предлагаме всички политики да пречупваме през регионите\", допълни лидерът на БСП.   От левицата настояват страната ни да поеме нов път към устойчив икономически растеж, базиран на потребление и износ. Според визията на левицата той включва инвестиции в нови и с висока добавена стойност производства, както и прилагане на секторна стратегия за привличане на инвестиции в страната. Анализирана е още необходимостта от благоприятна бизнес среда и развитието на „зелена\" икономика, която да намали екологичните рискове.   От БСП обръщат специално внимание на кадрите и работната ръка, като предпоставка за развитието на икономиката. „Голяма грешка е да се смята, че мигрантите ще ни решат проблема с работната ръка. Държавата върви по пътя на най-лекото съпротивление: „Нямаме – ще си внесем\". Не! Нямаме – ще си произведем\", призова Нинова.   В проекта „Визия за България\" се обръща внимание на българското производство, избягването на двойния стандарт при храните, както и необходимостта от намаляването на ДДС при храните. В сферата на здравеопазването на БСП предлагат гарантиран достъп до безплатно и навременно медицинско обслужване на здравноосигурените лица, както и държавно гарантиран базов пакет от медицински услуги, заплащан с публични средства, за неосигурените.   Сред една от първите и неотложни задачи, според левицата, е спасяването на българското училище. Те настояват за улесняване на достъпа да образование на децата в малките селища и от бедните семейства, както и разширявания на персонализирания учебен процес, съобразен с отделния ученик и с неговите възможности. Приоритет е поставен и в областта на вътрешната сигурност, обществения ред и борбата с корупцията. „Пари има, но много се краде. Политиката се храни от кражбите\", смята лидерът на БСП.   Край на бягството на държавата, смяна на договорените правила между политическите субекти, за това настоява още Нинова. Тя предупреди, че тези идеи ще срещнат жесток отпор - това ще е отпор т на 10 млрд лева на паралелната държава. Пожелавам смелост и неподкупност, завърши накрая Нинова.", "date": "2018.07.22", "title": "Нинова: Не на джендър-идеологията в българските училища! Семейството ни е по мило от третия пол!"}
{"url": "http://www.classa.bg/%D1%81%D0%B2%D1%8F%D1%82/item/384349-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D1%8A%D0%BC-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0", "text": "Когато пристигнал навремето в Берлин, евреинът Йорай Файнберг се чувствал добре приет. Но напоследък все по-често се сблъсква с враждебност и обиди. Омразата срещу евреи се радикализира,  потвърждава актуално изследване.             \"Лудвиг Фишер\" пак се е изказал. Берлинският съдържател на ресторант Йорай Файнберг вече е свикнал с това, че през няколко дни получава мейли от човек, който се подписва с името на известен началник от страховития \"Щурмови отряд\" (Sturmabteilung, SA) на Хитлер. В последния си мейл въпросният \"щурмовак\" нарича Файнберг \"мръсен плъх\", твърди, че Холокостът бил \"измама\" и че така или иначе всички евреи щели да отидат в газовите камери.   Дотук Файнберг е събрал 60 такива мейла на омразата само от \"Лудвиг Фишер\" - цели 60 страници с обиди, твърдения, отричащи Холокоста, и заплахи. \"Вече не го възприемам толкова лично. Нито пък вземам насериозно всичко това\", казва Файнберг.   Още с идването си в Германия преди шест години израелският гражданин разбрал, че се чувства добре тук. \"В Берлин ме приеха много добре\", казва той. Преди това Файнберг е живял във Виена, където отношението към евреите и израелците не е така дружелюбно, както в Германия. И веднага обаче добавя: \"Междувременно нещата малко се промениха\".   Пада прагът на позволеното   Напоследък в Германия зачестиха антисемитските нападения срещу евреи. Последният случай е срещу американски професор от Бон, който беше атакуван от германец с палестински корени. През април пък посред бял ден в Берлин беше нападнат израелски гражданин заради това, че носел кипа. Но най-вече в интернет зачестяват словесните атаки и обидите срещу евреи и израелски граждани.   До този извод стига екип от Техническия университет в Берлин, провел изследване по темата. Изследователите са проучили 300 хиляди текста, обикновено анонимни, публикувани в социалните мрежи. Изводът, който се налага: коментарите на омразата срещу евреи не само зачестяват, но и звучат все по-радикално. \"Наблюдаваме снижаване на прага на позволеното\", казва по този повод Моника Шварц-Фризел, ръководителка на изследването от Института за езика и комуникациите в Берлин. И добавя, че хората използват анонимността в интернет, за да постват антисемитски коментари.   Йорай Файнберг през ден получава мейли на омразата   Йорай Файнберг за първи път се сблъскал с тази враждебност през 2017 година, когато пред ресторанта му в Берлин някакъв мъж изливал върху него обиди в продължение на няколко минути. След като качил в интернет видеото, хора от цяла Германия се солидаризирали с него. Оттогава обаче зачестили и нападките. \"Не в това е проблемът, че има отделни лоши хора, а че те имат много последователи\", казва Файнберг.   Това се потвърждава и от изследването на Техническия университет. \"Антисемитизмът се проявява не само в дясноекстремистките и популистките среди. Най-опасен е антисемитизмът, който срещаме в ежедневието и който идва от центъра на обществото\", посочва Шварц-Фризел. Радикалните коментари се отминават като налудничави писания. Но когато така се държат образовани хора, това се възприема от другите.   Стари предразсъдъци   Нападките срещу Йорай Файнберг идват основно от хора от крайнодесния политически спектър. Това личи от псевдоними като \"Лудвиг Фишер\", или пък от това, че самите мейли следват определен образец: техните автори отричат Холокоста и твърдят, че концентрационните лагери са измислица. Според тези хора, евреите били виновни за масовото изтребление на хора по време на Втората световна война, а не националсоциалистите. Файнберг смята, че вината за това развитие трябва да се търси на различни места: \"Атмосферата в Германия генерално се влошава и това идва от всички страни: десните стават по-крайни, а левите реагират, като на свой ред също се радикализират\", посочва Файнберг. По думите му, нарасналата миграция към Европа също играе роля за това.     Тази графика показва ръста на религиозно мотивираните престъпления в Германия: делът на престъпленията с антисемитски мотив е най-висок   Що се отнася до съдържанието на обидите и нападките, почти няма промяна. Аргументите на антисемитите, които виждат в евреите \"всичкото зло на света\", почти не се различават от тези от 16-и век, подчертава Моника Шварц-Фризел. Но днес наблюдаваме по-често как старите предразсъдъци се смесват с критики срещу Израел, добавя изследователката.   Няма наказани за нападенията   Йорай Файнберг е решен да се бори срещу набиращата скорост омраза - независимо дали тя се дължи на стари предразсъдъци или на антисемитизъм, замаскиран като критика срещу Израел. Макар че невинаги това му се удава лесно. Така например когато той публикувал във Фейсбук първите заплашителни мейли на \"Лудвиг Фишер\", от Фейсбук блокирали неговия личен профил. Защото алгоритмите на тази платформа не правят разлика между лица, които отправят заплахи, и техните жертви. Файнберг твърди, че правосъдието се отнася много сериозно към темата, но досега почти нищо не е направено: \"Нито един от извършителите не е наказан. Включително на мен са ми се случвали неща, за които смятам, че извършителите трябва да бъдат наказани\", посочва той.   \"Ако нещата продължат така, скоро антисемитизмът ще се пренесе от интернет в реалния живот\", предупреждава изследователката Шварц-Фризел. В наши дни мрежата и действителността са все по-свързани помежду си, допълва тя. Йорай Файнберг пък се надява, че въпреки това обстановката ще се поуспокои през следващите години. \"Няма да напусна Германия само заради една малка и незначителна чат от тукашното общество\", уверява той.", "date": "2018.07.22", "title": "Антисемитизъм в Германия: омразата се разраства"}
{"url": "http://www.classa.bg/%D1%81%D0%B2%D1%8F%D1%82/item/384350-%D1%81%D0%B8%D1%80%D0%B8%D0%B9%D1%86%D0%B8%D1%82%D0%B5-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0%D1%82-%D1%81%D0%B0%D0%BC%D0%BE-%D0%BD%D1%8F%D0%BA%D0%BE%D0%B8", "text": "Добра новина: за шест месеца 750 хиляди сирийци са се завърнали по домовете си. Сред тях обаче почти няма бежанци, намерили убежище в чужбина, сочат данните на ООН.         По приблизителни оценки, през първите шест месеца на тази година около 750 хиляди вътрешносирийски бежанци са се върнали обратно по домовете си, съобщи Върховният комисариат на ООН за бежанците. Точно толкова са били завърналите се през цялата минала година.     Това обаче съсем не означава, че бежанската криза, породена от кървавата гражданска война в страната, започва да отшумява, посочват още от организацията в Женева и добавят, че в същото време в други райони на Сирия много хора продължават да бъдат прокуждани. През юни Бюрото на ООН за координация на хуманитарните помощи съобщи, че само през първите 4 месеца на годината нови 920 хиляди сирийци са напуснали родните си места - рекорд от началото на войната преди седем години.   Хомс, Алепо и районът около Дамаск   Най-много хора се завръщат в районите, които напоследък бяха превзети от сирийската армия, посочват още от ООН. Става въпрос за градовете Хомс и Алепо, както и за района около столицата Дамаск, откъдето правителствените войски напоследък изтласкаха бунтовническите отряди.   Проверка на документите по пътя на завръщащите се от ливанския град Арзал към Сирия   От друга страна избухналите нови сражения в Източна Гута и в провинция Идлиб, превърнати в крепост на бунтовниците, продължават да предизвиват масово бягство на хора от тези райони. На този фон Върховният комисариат на ООН за бежанците е решен да преговаря със сирийското правителство и неговия съюзник Русия за завръщането на бежанците. Това трябва да става на доброволна основа, а властите трябва да осигурят сигурни коридори за придвижването на бежанците, е позицията на Върховния комисариат. 13 хиляди бежанци от чужбина   Също по данни на ООН, засега почти няма завръщащи се сирийски бежанци от чужбина. През първото полугодие на 2018 едва 13 хиляди са предприели този ход.   Бежанската вълна, причинена от гражданската война в Сирия, е най-голямата хуманитарна криза в наши дни, са категорични от ООН. Близо 12 милиона сирийци са избягали от войната. От тях 5, 6 милиона се намират в чужди държави, а други 6 милиона са вътрешносирийски бежанци, сочат данните.", "date": "2018.07.22", "title": "Сирийците се завръщат - само някои"}
{"url": "http://www.classa.bg/%D1%81%D0%B2%D1%8F%D1%82/item/384351-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Войната в Корея остава една от големите травми за американците. Тя отнема живота на 33 хиляди американски войници. Подновено е издирването на тленните останки на безследно изчезналите,  за да бъдат върнати в САЩ.             Високопоставени американски и севернокорейски военни обсъждат споразумение за връщане на тленните останки на американски войници, паднали в Корейската война (1950 - 1953 г.) По информации в медиите, дотук е било постигнато съгласие да бъде подновено издирването на костите на около 5300 безследно изчезнали американски войници, съобщиха от Държавния департамент. По този начин ще бъде изпълнена една от договореностите от срещата на президента Доналд Тръмп със севернокорейския лидер Ким Чен-ун на 12 юни в Сингапур.     Войната в Корея отнема живота на 33 хиляди американски войници, от които 8 хиляди и до днес се смятат за безследно изчезнали. Американците се сражават на страната на Южна Корея срещу севернокорейската армия, подкрепяна от Съветския съюз. Сега това досие ще бъде отново отворено.    \"Разговорите протекоха много продуктивно и приключиха с поети твърди ангажименти\", съобщиха от Държавния департамент. Те ще продължат със срещи на работно ниво, за да бъдат координирани по-нататъшните стъпки. Към тях се отнася също и прехвърлянето в САЩ на ексхумираните тленни останки на паднали войници. За техните близки и роднини това е много окуражителен сигнал, макар че никой не знае още каква част от безследно изчезналите жертви на войната могат да бъдат открити и идентифицирани.   Войници и бежанци от войната в Кореа през юли 1950 година   Както съобщават някои южнокорейски издания, американската делегация е водена от генерал-майор Майкъл Минихан, началник на щаба на Командването на ООН в Южна Корея. Другата делегация също е оглавявана от генерал. Разговорите в граничното селце Панминджон са първата среща на толкова високо военно ниво от над девет години насам.   Все още много детайли около разговорите не са известни. Но американската страна вече е изпратила 100 дървени ковчези за прехвърлянето на първите тленни останки за тяхното идентифициране в САЩ.   Между 1996 и 2005 година американски екипи ексхумираха останките на повече от 220 американски войници в Северна Корея. От съображения за сигурност, през 2005 г. САЩ прекратиха операцията и чак до срещата Тръмп - Ким нямаше никакъв напредък, припомнят агенциите ДПА и Ройтерс.", "date": "2018.07.22", "title": "\"Забравената война\" на Америка"}
{"url": "http://www.classa.bg/%D1%81%D0%B2%D1%8F%D1%82/item/384352-%D0%BF%D1%83%D1%82%D0%B8%D0%BD-%D0%B8-%D0%BC%D0%B0%D0%BA%D1%80%D0%BE%D0%BD-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8%D1%82%D0%B5-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B8-%D1%83%D1%81%D0%B8%D0%BB%D0%B8%D1%8F-%D0%B2-%D1%81%D0%B8%D1%80%D0%B8%D1%8F", "text": "Франция изпрати 50 тона медицинска помощ до Източна Гута, след като Русия се съгласи да подпомогне доставката Руският президент Владимир Путин е обсъдил в телефонен разговор с френския си колега Еманюел Макрон съвместните хуманитарни усилия в Сирия, особено в провинция Източна Гута.   Вчера Франция изпрати 50 тона медицинска помощ до контролирания от правителството район, след като Русия се съгласи да подпомогне доставката, което породи надежди за бъдещи хуманитарни операции, отбелязва Ройтерс, цитирана от БНР.", "date": "2018.07.22", "title": "Путин и Макрон обсъдиха съвместните хуманитарни усилия в Сирия"}
{"url": "http://www.classa.bg/%D1%81%D0%B2%D1%8F%D1%82/item/384348-%D1%82%D1%80%D1%8A%D0%BC%D0%BF-%D0%B8-%D0%BC%D0%B8%D1%82%D0%B0%D1%82%D0%B0-%D0%BE%D0%BF%D0%B0%D1%81%D0%BD%D0%B0-%D0%B8%D0%BB%D1%8E%D0%B7%D0%B8%D1%8F-%D0%B8%D0%BB%D0%B8-%D0%BD%D0%B0%D0%BF%D1%80%D0%BE%D1%82%D0%B8%D0%B2", "text": "Преди републиканците бяха за свободната търговия, днес Тръмп ги дърпа към лагера на противниците й. Докато твърдият електорат е на негова страна, Тръмп ще продължи със своята деструктивна политика.             Ако Доналд Тръмп смята митата за чудодейното средство, което ще направи \"Америка отново велика\" и ще съживи старите индустриални зони в страната, е редно да се запитаме дали това не е някаква опасна негова илюзия? Или пък е точно обратното - може би е нещо наистина добро?   В търсене на отговора нека погледнем неговите избиратели: три четвърти от републиканските избиратели смятат митата за нещо, което е добро за страната им. Също толкова избиратели на демократите смятат точно обратното - че митата не са добри за Америка.   Докато твърдият електорат е на страната на Тръмп, той ще продължи със своята политика на наказателните мита. И тук не бива да храним никаки фалшиви надежди.   Същото, впрочем, важи и за политиката на Тръмп спрямо Русия: неговите избиратели са доволни от резултатите от срещата на върха в Хелзинки. Значи той спокойно може дори да покани Путин във Вашингтон - напук на възмущението, което това ще предизвика у опозицията, и независимо от това, че дори най-близките му сътрудници все още не знаят какво точно са се договорили двамата президенти.     Що се отнася до търговията, прави впечатление смяната на местата: преди точно републиканците бяха партията на свободната търговия, а демократите проявяваха склонност към протекционизъм. Днес Тръмп все по-уверено дърпа републиканците към лагера на противниците на свободната търговия - \"колкото повече, толкова повече\".    ", "date": "2018.07.22", "title": "Тръмп и митата - опасна илюзия или напротив"}
{"url": "http://www.classa.bg/%D1%81%D0%B2%D1%8F%D1%82/item/384344-%D0%B7%D0%B0%D1%89%D0%BE-%D0%BC%D0%B0%D0%BB%D1%82%D0%B0-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%B1%D0%BB%D0%BE%D0%BA%D1%87%D0%B5%D0%B9%D0%BD-%D0%BE%D1%81%D1%82%D1%80%D0%BE%D0%B2", "text": "Малкият средиземноморски остров Малта има мечта: да стане глобален център на блокчейн технологии. В стремежа си правителството отваря врати за всички технологии с т.нар. \"разпределен регистър\".   Тези технологии позволяват бързо извършване на транзакции между хора, без намеса или контрол от трети страни. Блокчейн обещава да подобри сигурността и да намали стойността на транзакциите.   Малта вярва, че островът може да се превърне в спокойно убежище за криптовалути като биткойните (най-известното приложение на технологиите за разпределен регистър). Също така вярва, че блокчейн решенията могат да спомогнат за подобряването на транспортната и образователната система на страната.   Законодателни действия   На 4 юли малтийският парламент гласува три закона, чрез които да установи регулаторна рамка и да стимулира иновации в технологии, свързани с блокчейн. Правителството се надява тези закони да привлекат чуждестранни финансово-технологични компании, които да се установят в страната.   Тези законодателни постижения правят Малта \"първата световна юрисдикция, осигуряваща законова сигурност на тази ниша,\" както каза Силвио Скремби, отговорник по въпросите на финансовите услуги, дигиталната икономика и иновациите в правителството.   Анализатори казват, че този ход е пример за пионерския подход на Малта към блокчейн решенията.   \"Малта е приела факта, че блокчейн технологиите и криптовалутите неизбежно ще стават все по-популярни,\" коментира Йозеф Борг, ръководител на консултантския отдел по въпросите на блокчейн в правната компания WH Partners. \"Чрез тази стъпка Малка става хъб за иновативни технологични стартъпи и утвърдени базирани на блокчейн компании, които процъфтяват, като същевременно предизвикват икономически растеж на острова.\"   В Европейския съюз Малта изпреварва другите в създаването на законова рамка за блокчейн, въпреки че не е първата европейска държава, която го приема охотно. Литва също се превръща в център на бизнеса с криптовалути, а Естония е близо до въвеждането на дигитална национална валута, наречена Estcoin. Извън ЕС, Швейцария е направила кантона Цуг \"крипто-долина.\"   По-широко приложение на блокчейн решенията   Борг обаче казва, че разликата е в подхода. Докато другите държави се фокусират върху криптовалутите, вниманието на Малта е насочено към самата блокчейн технология, и по-масовото й приложение.   \"Блокчейн технологията е ключова част от нашата цялостна национална стратегия, с която целим да преобразим различни сектори в управлението,\" казва малтийският министър на транспорта.   През май правителството оповести партньорство с британската платформа Omnitude, чрез което да подобри обществената транспортна мрежа на острова.   От 2017, правителството си партнира с Learning Machine Technologies по пилотна програма, позволяваща на малтийските гимназисти и студенти с професионална ориентация достъп и получаване на образователни записи и документи чрез блокчейн технология.   Страната знае, че има още повече потенциал в други сектори. В официална регулация, кабинетът на премиера заявява, че блокчейн може да се използва и за гласуване от смартфони и защита на личните данни в системите на здравеопазването.   Приветстване на финансовите технологии   Стремежът към иновации е превърнал острова в привлекателна локация и за финансово-технологичните компании. Binance, най-голямата борса за криптовалути в света, наскоро премести централния си офис от Хонконг в Малта, след възникването на регулаторни пречки в Далечния Изток.   Сега има планове Малта да се превърне в дом на първата децентрализирана банка в света. Founders Bank няма да има централно управление; вместо това тя ще е притежавана от общността на всичките й клиенти. Binance подкрепя банката, като е сред първите й инвеститори.   Йозеф Борг твърди, че е твърде рано да кажем дали това начинание ще се окаже успешно. И все пак той остава оптимист.   \"Ако бъде успешно реализирана, концепцията гарантирано ще разшири и подобри блокчейн екосистемата в малтийска юрисдикция.\"", "date": "2018.07.22", "title": "Защо Малта иска да стане блокчейн остров"}
{"url": "http://www.classa.bg/%D1%81%D0%B2%D1%8F%D1%82/item/384345-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D0%BD%D0%B0%D1%82%D0%BE-%D0%B5-%D1%81%D0%B8%D0%BD%D0%BE%D0%BD%D0%B8%D0%BC-%D0%BD%D0%B0-%D0%B2%D0%BE%D0%B9%D0%BD%D0%B0-%D0%B8-%D1%80%D0%B0%D0%B7%D0%B3%D1%80%D0%B0%D0%B1%D0%B2%D0%B0%D0%BD%D0%B5-%D0%BD%D0%B0-%D1%80%D0%B5%D1%81%D1%83%D1%80%D1%81%D0%B8%D1%82%D0%B5", "text": "Войнственият северноатлантически алианс отдавна е подложен на критика от страна на световната общественост. И в много случаи тези обвинения са напълно оправдани. Работата е там, че вместо да осигури военна сигурност на страните-участнички, коалицията много често просто нагнетява ситуацията.     В частност, относно НАТО се изказа боливийският лидер Ево Моралес, който нарече Алианса синоним на война и разграбване на ресурсите. Такова заявление президентът направи в хода на речта си на 24-тото заседание на Форума Сан Пауло в Хавана. Моралес е уверен, че нито една страна от Южна Америка няма да поиска да влезе в НАТО, което се занимава с разграбване на природните ресурси на техния регион. Та нали за капиталистическите страни, според президента на Боливия, войната стана най-добрия начин да се спечелят пари.   Да разширят сферата си на влияние, да получат повече пари – всичко това е причината, поради която НАТО постоянно нагнетява обстановката. Например, може да анализираме заглавия от вестниците през последните няколко години. През 2015 година бяха популярни видеата с названия „САЩ и НАТО срещу Русия, скоро ще има трета световна война“. Налице е нагнетяване смесено с провокиране на населението. Нещо повече, именно през това време на особено силно влияние са подложени страните от Балтика: „Прибалтийските пъзели се събират в зловеща картина“. В държавите се провеждат военни учения, жителите им са в паника от предстоящата война, въпреки че в действителност обстановката продължава да остава мирна. През 2016-2017 години НАТО готвеше своите страни за голяма и дълга война с главния враг.   Последно време за алианса говорят в съвсем друг ключ. В пресата се обсъжда техният забележим разкол, страните-участнички в коалицията все по-често не споделят позицията на НАТО по различни международни въпроси. Вероятно, след време държавите ще стигнат до позицията, която изказа Ево Моралес относно това, че Алиансът е синоним на война и разграбване на ресурсите.    ", "date": "2018.07.22", "title": "Ево Моралес: НАТО е синоним на война и разграбване на ресурсите"}
{"url": "http://www.classa.bg/%D1%81%D0%B2%D1%8F%D1%82/item/384346-%D0%B1%D0%B8%D0%B2%D1%88-%D0%B2%D0%B8%D1%81%D0%BE%D0%BA%D0%BE%D0%BF%D0%BE%D1%81%D1%82%D0%B0%D0%B2%D0%B5%D0%BD-%D1%81%D1%8A%D1%82%D1%80%D1%83%D0%B4%D0%BD%D0%B8%D0%BA-%D0%BD%D0%B0-%D1%86%D1%80%D1%83-%D0%B8-%D1%84%D0%B1%D1%80-%D0%BE%D1%82%D0%BA%D1%80%D0%B8%D1%82%D0%BE-%D0%BF%D1%80%D0%B8%D0%B7%D0%BE%D0%B2%D0%B0-%E2%80%9C%D0%B4%D1%8A%D0%BB%D0%B1%D0%BE%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D-%D0%B4%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81-%D1%82%D1%80%D1%8A%D0%BC%D0%BF", "text": "Филип Мад, републиканец, бивш ръководител на съвета на ЦРУ по борбата с тероризма и изпълнителен директор на департамента по вътрешната сигурност във ФБР, днес експерт на множество американски телевизионни канали и щатен аналитик на CNN, говори в ефира на този телевизионен канал в хода на осветляване на срещата на президентите на САЩ и Русия.     Става дума за думите на сенатор Джон Маккейн, който нарече срещата и съвместната пресконференция „най-позорното от всичко, което е извършвал американски президент“. Коментирайки това изказване Мад заяви, че Доналд Тръмп и неговото обкръжение неприкрито действат в ущърб на страната. Той си зададе въпроса за това, кога американското правителство в сянка (тоест deep state, дълбинната държава) ще се изправи пред явното правителство. И да приключи с Тръмп.     Толкова гръмки слова са забележителни с това, че изхождат от влиятелен сътрудник на специалните служби (който съвсем точно разбира въпроса къде по-добре от останалите експерти на CNN), а също пълната липса на реакция от големите средства за масова информация. Колегите на Мад по ефир възприеха думите му като нещо, което се разбира от само себе си. Интересно е и това, че въпреки че всички важни предавания от ефира на CNN се слагат на канала им в YouTube, думите на известния аналитик от обсъждането на най-важната среща на месеца не попаднаха там.   Само преди година публичното споменаване на deep state в американското медийно пространство се считаше за признак на лош тон. За Тръмп, декларирал намерението си „да пресуши вашингтонското блато“ влиятелните медии говореха, че той се опитва „да угоди на идиотите с шапчици от станиол“. Днес за съществуването на дълбинната държава говорят открито по един от главните телевизионни канали на САЩ, призовавайки тези скрити структури да започнат реална борба против Тръмп.    ", "date": "2018.07.22", "title": "Бивш високопоставен сътрудник на ЦРУ и ФБР открито призова “дълбоката държава” да приключи с Тръмп"}
{"url": "http://www.classa.bg/%D1%81%D0%B2%D1%8F%D1%82/item/384347-%D1%8E%D0%B0%D0%BD%D1%8A%D1%82-%D1%80%D1%8F%D0%B7%D0%BA%D0%BE-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0,-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D0%B5-%D1%81%D0%BC%D0%B5%D0%BA%D1%87%D0%B0%D0%B2%D0%B0", "text": "Китайската валута силно поевтиня, достигайки най-ниската си стойност през последната година за голямо облекчение на износители от Поднебесната империя, но криейки риск да разпали гнева на Доналд Тръмп в разгара на китайско-американската търговска война.   От април червената банкнота с лика на Мао Цзедун е изгубила 10% от стойността си спрямо долара, давайки с толкова предимство на китайските производители на американския пазар. Това е рязко поевтиняване, което става точно в момент, когато Вашингтон току що е наложил наказателни мита върху близо 7% от продуктите, които внася от Китай всяка година (в стойностно изражение).   Понижението на курса на юана предлага „компенсация, която не е за пренебрегване, на китайските износители заради намалената им конкурентоспособност, свързана с повишаването на американските мита“, посочва Раджив Бисвас, икономист от IHS Markit.   САЩ наложиха на 6 юли мита от 25% върху китайски стоки, отговарящи на 34 милиарда долара годишен внос. Китай отвърна със същата мярка за същия обем американски внос. Само че президентът на САЩ заяви, че е готов да удари по целя китайски износ или по стоки за 500 милиарда долара.   Доналд Тръмп обвинява Китай в нелоялна конкуренция и сочи с пръст търговския дефицит от 375 милиарда долара, който САЩ отчетоха миналата година в стокообмена си с азиатския гигант.   На 19 юли, нарушавайки традицията, президентът на САЩ отправи критика и към валутната политика на Управлението за федерален резерв на САЩ, заявявайки, че тя е довела до повишение на курса на долара (вредно за американските износители) и най-вече спрямо юана, който, по думите му, е в състояние „на свободно падане“.   „Валутни войни“   Валутата на Пекин не е изцяло конвертируема и китайската централна банка всеки ден определя коридор на отклонение от 2% около водещия курс. Така в петък тя определи курс от 6,7671 юана за 1 долар, а това бе спад с близо 1% спрямо предишния ден.   Това е най-голямото понижение за един ден от две години и то казва на анализаторите, че Пекин изглежда засега се задоволява със спада на курса на юана и се въздържа от интервенции на валутния пазар, при които би могъл да продава долари.   Поведението на китайската централна банка прилича „на начало на валутна война“, отбелязва Джаспър Лоулър, експерт от London Capital Group. „Само преди един месец Китай отричаше, че иска да води валутна война в отговор на действията на Тръмп. Само че с Тръмп много неща могат да се променят за един месец“.   В по-далечна перспектива обаче рязкото поевтиняване на юана все пак крие рискове за самата китайска икономика, предупреждава Кен Чеунг от банката Mizuho в Хонконг.   „Едно толкова силно и бързо понижение би могло да доведе до изтичане на капитали и да заплаши финансовата стабилност. Китай би могъл скоро да направи устна интервенция“ в подкрепа на валутата си, заявява той пред агенция Блумбърг нюз.   Китайската валута изгуби позиции от лятото на 2015 година и заради борсовата криза, която накара мнозина вложители да инвестират в чужбина. Само че, изправен пред това изтичане на капитали, Пекин след това се постара да защити валутата си, която редовно се възстановяваше през цялата минала година.   Тенденцията се преобърна от началото на годината на фона на заплаха от търговска война, забавянето на икономическия растеж и паричното и бюджетното съживяване.   В петък сутринта курсът на юана спадна до 6,7943 юана за 1 долар, понижение от 0,28% спрямо предишния ден, а след това леко се възстанови до близо 6,78 юана в края на деня, пораждайки слухове, че централната банка може да се намеси на валутния пазар. Спрямо еврото юанът отстъпи с до 0,75%, разменяйки се при курс от 7,9173 юана за 1 евро.   В крайна сметка до две години, според Майкъл Евъри от Rabobank, китайската валута ще поевтинее до 7 юана за 1 долар, безпрецедентно равнище от много години, та дори и до 8 юана.", "date": "2018.07.22", "title": "Юанът рязко поевтинява, търговската война се смекчава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384339-%D1%81%D0%B8%D0%BB%D0%B8%D0%BA%D0%BE%D0%BD%D0%BE%D0%B2%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0", "text": "Силиконовата кралица и героиня от различни риалити формати Кортни Стодън зарадва абонатите си в Инстаграм, като качи снимка, на която е 100% гола.      Това пише \"Дейли Стар\". 23-годишната моделка едва едва покриваше огромните си гърди с ръце. Заглавието на фотоса гласи: \"#OffTheRoacrd моето истинско аз...      Напълно уязвима и свободна...\". Феновете останаха очаровани от снимката и обявиха силиконката за една от най-добре изглеждащите жени в мрежата.", "date": "2018.07.22", "title": "Силиконовата кралица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384340-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%BF%D1%80%D0%B8%D0%B7%D0%BD%D0%B0-%D0%B7%D0%B0", "text": "Аз съм това, което съм си. Това, че съм взела на Хриси фамилията, не значи, че ще се променя, като човек. Аз още не мога да свикна, че съм Гущерова. Това заяви пред Ива Софианска Светлана Гущерова, която миналата седмица сключи брак с бизнесмена Християн Гущеров.      \"Обичам да карам колело и ролери. Обичам кучета. Имах в Търговище, откъдето съм, куче, но то почина. Искам да направя приют за кучета\", призна Василева. Светлана разкри, че \"ВИП Брадър\" много я е променил, като човек и характер.      \"Вече не позволявам някой да ме мачка\", добави тя. \"Първата ми фотосесия за \"Плейбой\" беше скришна за родителите ми. Естествено те разбраха. Баща ми беше много щастлив, майка ми не толкова\", каза Светлана. \"В началото, когато излезе фотосесията, майка ми се срамуваше. Баща ми пък се хвалеше с него на всички в квартала и разнасяше списанието\", добави Светлана. \"Била съм близка с Мария, но когато започнах да се виждам с нея, тя вече беше разделена с него.      Запозна ни общ приятел и беше малко нагласено, искаше да ни сватоса. Ние сме много еднакви като характери, много се разбираме. Забавен е, има чувство за хумор. В него намерих това, което съм търсила\", добави тя. \"Грабна ме с това, че много обича кучета и с готвенето си. Първата ни целувка бе след 5-6 дни. Постоянно си пишехме или бяхме заедно.      След първата целувка заживяхме заедно, всичко се случи много бързо. Много пътуваме. Ходим често на кино\", призна Василева. Светлана за първи път разкри, че е имала проблеми с Гущеров след повторното си влизане през 2017 в Брадъра: \"Очаквах да ми предложи брак.      След \"Биг Брадър\" имахме много кратка раздяла заради риалитито. Той не беше много съгласен да влизам, но аз го бях решила. Извика ме по време на една фотосесия, дни след това, и ми падна на колене, отвори ми една кутийка с пръстен. Каза ми колко много ме обича. Бях много щастлива\", разкри Гущерова.Сватбата организирахме за 2 месеца. Бяхме 90 човека, най-близките.      Винаги съм си мечтала да изглеждам така като булка. Малка кукленска сватба. Всичко беше точно мой стил. Не искахме много да се снима, но няма как да кажеш на 90 човека да не го правят. Васил Найденов пя там. На Устата много се зарадваха гостите, на Илиян също. Кумове ни бяха най-близките хора. Като бях по-малка, бях по-романтична.      Хриси на моменти е романтичен. Много ме ревнува, аз също\", каза тя. Гущерова призна и причината двамата да нямат църковен брак: \"Той много държи на традициите, но все пак нямаме църковен брак. Аз не обичам да ходя в църква.      Не че не обичам, просто като отида и ми се случват много лоши неща. Последния път, като бях в църква, катастрофирах с кола. Казала съм, че в църква няма да вляза. Хриси все пак иска да ходи всяка неделя\", добави Гущерова. \"С Хриси искаме да имаме деца. Искахме още преди да се оженим. Надявам се да имаме 3\", завърши тя.            ", "date": "2018.07.22", "title": "Светлана призна за...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384341-%D0%BC%D0%B0%D1%80%D0%B8%D1%8F-%D1%85%D0%B2%D1%8A%D1%80%D0%BB%D0%B8-%D0%B3%D0%BE%D1%80%D0%BD%D0%B8%D1%89%D0%B5%D1%82%D0%BE-%D0%B8", "text": "Фолк певицата Мария отново отпраши на море, този път на родното Черноморие. Мария показа сочни извивки и шоколадов тен, отсядайки в комплекс в Слънчев бряг. Именно там всяко лято звездата обича да релаксира с нейното семейство, още повече, че изпълнителката съчетавала почивката и участията си по морето с лекота.      Всяка година Мария отбелязва рождения ден на малката Марая именно в луксозния комплекс, което го прави още по-любимо място за секси миньончето.    Миналата година Мария направи уникален рожден ден на дъщеря си с Криско, Ради Шоу, аниматори и пищна заря. Тази година амбициозната майка също се е заканила да вдигне най-пищното тържество за Марая, твърдят запознати.", "date": "2018.07.22", "title": "Мария хвърли горнището и...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384342-%D0%BC%D0%BE%D0%B4%D0%B5%D0%BB%D0%BA%D0%B0-%D1%81%D1%8A%D1%81-180-%D1%81%D0%B0%D0%BD%D1%82%D0%B8%D0%BC%D0%B5%D1%82%D1%80%D0%BE%D0%B2%D0%BE-%D0%B4%D1%83%D0%BF%D0%B5", "text": "Наташа Краун прекарва времето си в ядене на пица, тестени изделия и шест килограма Нутела месечно, за да придобие тялото на мечтите си. Лекарите разкриха, че тя ще трябва да ги задържи, за да преразпредели мазнините и да стане задницата й, която в момента е 178 см, още по-голяма. Наташа, която е висока 155 см и тежи 133 кг, печели от продажбите на видеоклипове и снимки на бомбастичните й форми, пише \"Дейли Стар\".      Woman wants world's biggest bum \"Колкото повече печеля, толкова по-добре. Ще направя всичко, което е необходимо, за да имам най-големата задница на света\", казва тя. \"Може би имам телесна дисморфия или нещо подобно, но не ми се струва, че дупето ми дори не е толкова голямо. Определено искам да е по-голямо\", споделя Наташа.     Шведката е била само на 20 години, когато е претърпяла първата си козметична процедура и признава, че сега е пристрастена към това да ляга под ножа. \"Когато бях тийнейджърка и тялото ми започна да се променя - да имам гърди и дупе, започнах да обичам тялото си.      Аз просто обичам чувството да имам голямо дупе. Когато се разхождам, чувствам, че се подрусва и подрусва... Така започвам да се чувствам възбудена от себе си. Моето дупе ме ме кара да се чувствам секси и силна\", добавя Наташа.", "date": "2018.07.22", "title": "Моделка със 180-сантиметрово дупе"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384343-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D1%8E%D0%BB%D0%B8", "text": "ОВЕН ( 21 март - 20 април ) Ще има много нови и стари неща, които ще трябва да бъдат свършени навреме. Ще откриете в себе си, талантите на организатора и реформатора, които вече водят до повишение в кариерата. Похвалните ви постижения, ще бъдат забелязани от приятели и роднини. С любовния роман, ще трябва да изчакате малко, за да не объркате чувствата с мечтите. ТЕЛЕЦ ( 21 април - 21 май )  Днес не се препоръчва, да поемате ангажименти към човек, който дори не знае думата \"благодаря\". Вече сте се забърквали в такива абсурдни истории, затова бъдете по-мъдри. Ако откриете нови начини, да използвате вашите таланти, ще се окажете пред останалите си колеги. Вечерта внимавайте, стари приятели да не ви вкарат в конфликт. БЛИЗНАЦИ ( 22 май - 21 Юни ) Трябва да бъдете нащрек, за да не пропуснете възможностите в професионалната сфера. Не поемайте никакви рискове и не правете инвестиции, за да не се окажете зависими от отрицателни личности. Богатия опит, решителността и знанията, ще ви помогнат да заемете високо място в голяма и обещаваща фирма, ако разбира се, преди това изпратите автобиографията си.   РАК ( 22 юни - 23 юли ) Хармонизирайте бизнес контактите си и грамотно изграждайте отношенията с близките хора. От всичко това, ще зависи, работното ви настроение. Един добър ден, за да обърнете внимание на дребните неща, да почистите дома и да направите вътрешно преструктуриране. Постъпващата информация в личната сфера, трябва да бъде проверявана и проследявана. ЛЪВ ( 24 юли - 23 август ) Днес е добре да се занимавате със спорт или да се движите колкото се може повече. Ако нямате специална страст към такава активна почивка, тогава е по-добре, просто да се отпуснете в домашна обстановка. Разгледайте отблизо, всички предложения, свързани с текущата си работа. Може кардинално да промените професията си, ако пожелаете. ДЕВА ( 24-ти август - 23 септември ) Препоръчително е, във всяка ситуация да разчитате само на себе си. Не е необходимо да се надявате, че помощ, ще дойде от приятели или колеги. Възможна е неочаквана среща с човек, който ще помогне да разрешите финансов проблем. Само не давайте и не вземайте пари на заем. Вечерта, може да се наложи, да обикаляте из града. ВЕЗНИ( 24 септември - 23 октомври) Без съмнения планирайте бъдещите си дела, както и организирайте семейни събития. Не разчитайте само на интуицията си, защото и здравия разум също има значение. Страхотен ден за творческа дейност и издигане в кариерата. От дълго пътуване с кола, е по-добре да се откажете.   СКОРПИОН ( 24 октомври - 22 Ноември ) Очаква ви активна почивка с приятели или роднини. Вие сте планирали всичко това, от дълго време, така че лесно може да поемете организацията по пътуването. На работното място, е възможно съкращение на персонала, така че, бъдете изключително отговорни към вашите задължения. Вечерта, трябва внимателно да следите за здравословното си състояние.   СТРЕЛЕЦ ( 23 Ноември - 21 Декември ) Ще намерите всякакви начини, за да съхраните стабилността на финансите си. Имате силата и търпението, да се справите с всичко, с което се заемете. Особено, ако ситуацията с получаването на пари, влезе в задънена улица. В любовната сфера, не трябва да бъдете прекалено чувствителни и уязвими. В противен случай, сами ще сте виновни, за глупавите си действия. КОЗИРОГ (22 Декември - 20 януари ) Възможни са затруднения и ще се наложи сериозно да разговаряте с шефа, за бъдещите перспективи. Някой от колегите, искрено ще ви подкрепят. В процеса на активна работа, трябва да почивате. Почивката, ще ви позволи, не само да се отвлечете от рутината, но и ще ви предпази от много негативни аспекти в професионалната сфера.  ВОДОЛЕЙ ( 21 януари -  19  февруари ) Ще имате много шансове за успех в бизнеса, но за любовта временно ще трябва да забравите. В противен случай, ако преследвате две цели, ще влезете в задънена улица Опитайте се да запазите всичко на нивото, на което сте в момента. Вечерта, ще трябва да преговаряте по телефона или по електронната поща. Във всичко, докажете себе си по достоен и благороден начин.   РИБИ ( 20 февруари - 20 март ) Очаква ви забавно парти, по време на което ще се запознаете с очарователен човек. Възможно е чувството да се окаже искрено, ако сами не се настроите против него психически. По време на публични изяви или в колектива, трябва да бъдете изключително кратки. Обяснявайте всичко само по същество, без излишни думи.", "date": "2018.07.22", "title": "Дневен хороскоп 22 юли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384338-%D1%85%D0%B2%D0%B0%D0%BD%D0%B0%D1%85%D0%B0-%D0%BB%D0%B8-%D0%B4%D0%B6%D0%BE%D0%BA%D0%BE%D0%B2%D0%B8%D1%87-%D0%B2-%D0%BA%D1%80%D0%B0%D1%87%D0%BA%D0%B0", "text": "Победителят на тазгодишното издание на \"Уимбълдън\" Новак Джокович бе награбен от шоколадовото изкушение и диетоложка Лорън Ван Дер Пуул.    Двамата запечатаха този момент, а Ван Дер Пуул качи снимката в социалните мрежи, към която прибави следния текст: \"Благодаря ти за това, че беше страхотен. Много съм щастлива, че продължаваш да пиеш сок от плодове и кокосова вода.\"   Веднага след този пост, слуховете за раздяла между бившия номер 1 и неговата съпруга Йелена, която очаква второ дете от него, започнаха.    Припомняме, че не за първи път Джокера е обвинен в изневяра, след като преди няколко години дълго бе свързван с прелюбодейство със сръбския модел Нина Сеницар, както и поп звездата Наташа Беквалац.                                  ", "date": "2018.07.22", "title": "Хванаха ли Джокович в крачка?"}
