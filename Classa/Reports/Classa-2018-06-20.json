{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383227-63-%D0%BC%D0%BB%D0%BD-%D0%B4%D0%B5%D1%84%D0%B8%D1%86%D0%B8%D1%82-%D0%BF%D0%BE-%D0%BF%D0%BB%D0%B0%D1%82%D0%B5%D0%B6%D0%BD%D0%B8%D1%8F-%D0%B1%D0%B0%D0%BB%D0%B0%D0%BD%D1%81", "text": "През април 2018 година платежният баланс на България е на дефицит за втори пореден месец, като от началото на годината отрицателното салдо по текущата сметка е по-голям от това за същия период на предходната година, показват данни на Българската централна банка. Балансът по текущата и капиталова сметка на България през април е положителен, но в размер на едва 14,2 млн. евро спрямо дефицит за 77,6 млн. евро точно преди година (през април 2017-а). В рамките на първите четири месеца на настоящата година салдото по текущата и капиталова сметка е също отрицателно и в размер на 123,1 млн. евро (0,2% от прогнозния БВП) спрямо дефицит за 61,8 млн. евро (или 0,1% от БВП) през януари – април 2017-а година. Салдото само по текущата сметка през април е също отрицателно и възлиза на 63,1 млн. евро при дефицит за 86,0 млн. евро година по-рано, като в рамките на първите четири месеца на 2018-а година текущата сметка е отрицателна и в размер на 201,6 млн. евро (0,4% от БВП) спрямо дефицит за 183,5 млн. евро през същия период на предходната година (0,4% от БВП). Търговското салдо на нашата страна през април е отрицателно и възлиза на 289,7 млн. евро спрямо дефицит за 266,5 млн. евро преди година, като износът на стоки се повишава с 210,7 млн. евро (с 10,9% спрямо април 2017-а) до 2,1438 млрд. евро, но в същото време вносът нараства с 233,9 млн. евро (повишение с 10,6% спрямо четвъртия месец на предходната година), достигайки размер от 2,4335 млрд. евро. Търговското салдо за първите четири месеца на годината също остава на дефицит в размер от 1,1545 млрд. евро (2,2% от БВП) спрямо дефицит за 869,3 млн. евро преди година (1,7% от БВП), като за периода януари – април износът на стоки нараства с 374,4 млн. евро (с 4,8% годишно) до 8,2524 млрд. евро спрямо износ за 7,878 млрд. евро през първите четири месеца на 2017-а година, докато вносът за същия период се увеличи с 659,6 млн. евро (със 7,5%) до 9,4069 млрд. евро от 8,7473 млрд. евро преди година. Априлското салдо по услугите е положително и в размер на 81,0 млн. евро спрямо положително салдо за 57,8 млн. евро преди година, като за първите четири месеца на 2018-а година салдото по услугите е положително и за 417,1 млн. евро спрямо 246,7 млн. евро преди година. Според данни на БНБ финансовата сметка през април е положителна в размер на 320,3 млн. евро при отрицателна стойност от 197,9 млн. евро точно година по-рано, като през първите четири месеца на настоящата година финансовата сметка е на излишък от 656,5 млн. евро спрямо дефицит за 456,7 млн. евро преди година. Преките чуждестранни инвестиции в страната се повишават през април почти символично с едва 4,5 млн. евро, но при тяхно намаление с 43,9 млн. евро за април 2017-а. От началото на годината преките чуждестранни инвестиции са в размер на 113 млн. евро, като се понижават с цели 50,6% спрямо януари – април 2017-а година, когато те бяха в размер на 229,2 млн. евро. Най-големите нетни преки инвестиции в нашата страна за първите четири месеца на настоящата година са дошли от Холандия (за 149,1 млн. евро), следвана от Германия (119,0 млн. евро) и Русия (116,7 млн. евро). През април резервите на БНБ намаляват със 10,15 млн. евро при тяхно понижение с 379,5 млн. евро точно година по-рано, като за първите четири месеца на настоящата година се понижават с 1,1368 млрд. евро при понижение с 302,4 млн. евро за същия период на 2017-а година.", "date": "2018.06.20", "title": "63 млн дефицит по платежния баланс"}
{"url": "http://www.classa.bg/%D1%81%D0%B2%D1%8F%D1%82/item/383223-%D1%82%D1%80%D1%8A%D0%BC%D0%BF-%D0%BD%D0%B0%D1%80%D0%B5%D0%B4%D0%B8-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%BD%D0%B0-%D0%BD%D0%BE%D0%B2%D0%B8-%D0%BC%D0%B8%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%B7%D0%B0-200-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Президентът на САЩ Доналд Тръмп е поръчал подготовката на нови мита за китайски продукти на стойност 200 милиарда долара, мярка, оправдана с \"неприемливите\" политики на азиатската страна. Президентът обясни, че допълнителните такси ще влязат в сила, ако Китай увеличи митата за стоки от северноамериканската страна.   \"Нито Китай, нито други страни ще се възползват от САЩ в търговията. Ще продължим да използваме всички налични инструменти, за да се създаде система за търговия, по-добра и по-справедлив, за всички американци\", заяви Тръмп, цитиран от Bloomberg.   \"Изглежда, че Китай не възнамерява да промени несправедливите практики, свързани с придобиването на американската интелектуална собственост и технологии. Вместо да се променят тези практики, сега заплашва компаниите, работниците и фермерите ни. Те не са направили нищо лошо \", каза Тръмп.   \"Тези мита ще влязат в сила, ако Китай отказва да промени практиките си, и ако настоява да продължи с новите мита, обявени наскоро\", заплаши американският президент.   Тарифните митнически ставки, наложени от Тръмп за стоки, внесени от Китай, ще влязат в сила на 6 юли.", "date": "2018.06.20", "title": "Тръмп нареди  подготовка на нови мита за китайски продукти за 200 милиарда долара"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383224-%D0%BC%D0%B0%D0%BA%D1%80%D0%BE%D0%BD-%D0%B8-%D0%BC%D0%B5%D1%80%D0%BA%D0%B5%D0%BB-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%BE%D0%B1%D1%89-%D0%B1%D1%8E%D0%B4%D0%B6%D0%B5%D1%82", "text": "Канцлерът на Германия Ангела Меркел заяви, че тя и френският президент Еманюел Макрон са успели да се споразумеят за създаването на отделен бюджет за еврозоната, който да допринесе за инвестициите в единния валутен блок и да насърчи икономическото сближаване между 19-те държави-членки, съобщава агенция Ройтерс. „Отворихме нова глава\", посочи Меркел след днешните разговори с Макрон в двореца „Мезеберг\" край Берлин, визирайки реформите в Европа преди срещата на върха на ЕС на 28-и и 29-и юни. Германският канцлер допълни, че реформата в еврозоната е представлявала най-трудният въпрос по време на днешните преговори. „Ще продължим работим, за да сме сигурни, че бюджетът на еврозоната ще бъде използван както за засилване на инвестициите, така и за засилване на сближаването в еврозоната\", отбеляза Ангела Меркел и допълни, че част от този бюджет ще бъде повишавана ежегодно. Според нея, двамата лидери са постигнали съгласие и по въпроса за намаляване на броя на европейските комисари. Еманюел Макрон също коментира договореният отделен бюджет на еврозоната, отбелязвайки, че той ще бъде напълно реален и ще включва ежегодни приходи и разходи. Според Макрон новият бюджет в рамките на страните, споделящи общата валута, ще стартира от 2021-а година. Френският президент обаче отбеляза, че ще трябва да бъде свършена още работа до края на настоящата година по въпроса за общия бюджет на еврозоната. Еманюел Макрон отбеляза, че Франция и Германия не искат да бъдат прекалено прецизни по отношение на конкретните бюджетни детайли, за да оставят място за преговори и с останалите членове на еврозоната. Според него бюджетът на еврозоната ще може да оказва помощ на страни – членки, намиращи се в затруднение, като това ще става в съответствие с правила, които обаче все още не са определени.", "date": "2018.06.20", "title": "Макрон и Меркел се договориха за общ бюджет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383225-%D1%87%D0%B5%D1%85%D0%B8%D1%8F-%D0%B5-%D0%BF%D1%80%D0%BE%D1%82%D0%B8%D0%B2-%D0%B7%D0%B0%D1%82%D0%B2%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5", "text": "Чехия се обяви против затваряне на границите в ЕС, съобщи\"Ройтерс\". Искането на баварските съюзници на германския канцлер Ангела Меркел за гранични проверки в ЕС за спиране на миграцията към Германия е неприемливо за съседна Чехия, обяви чешкият премиер Андрей Бабиш. Бабиш поясни, че Европейският съюз все още има възможност да направи много неща по отношение на казуса с миграцията, но не трябва да забравя основните си принципи, включително свободата на движение. Чехия е член на Шенген. „Последните спорове за миграцията в Германия доведоха до предложения за затваряне на границите и подновяване на граничния контрол, което е неприемливо за нас\", подчерта премиерът на конференция за ЕС в Прага.", "date": "2018.06.20", "title": "Чехия е против затварянето на границите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383226-%D1%81%D0%BF%D0%B0%D0%B4%D0%BD%D0%B0%D1%85%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%81%D1%82%D0%BE%D0%BC%D0%B0%D0%BD%D0%B0%D1%82%D0%B0", "text": "На фона на ескалацията на опасенията за започване на търговска война спадът на цените на стоманата и на желязната руда във вторник е рекордно в сравнение с март тази година. В понеделник президентът на САЩ Доналд Тръмп обяви, че е готов за по-нататъшната ескалация на търговския конфликт с Китай и за облагане с мита от 10 % на китайски стоки а сума от още 200 млрд. долара. Фючърсите за стоманата поевтиняха във вторник в Шанхай с 4,3%, което е рекорд спрямо падането на цените от 29 март, съобщи днес Bloomberg. Според данните от търговията, понижението е 3,4 %, а цените при затварянето – 3,769 хил. юана (585 долара) за тон. Желязната руда на Dalian Commodity Exchange (DCE) загуби от цената си 6,4 % (най-големия спад от 23 март) като при затварянето спадът се изчислява на 5 %. Горещо валцуваната стомана във вторник в Шанхай поевтинява с 3,1 %.", "date": "2018.06.20", "title": "Спаднаха цените на стоманата"}
{"url": "http://www.classa.bg/%D1%81%D0%B2%D1%8F%D1%82/item/383218-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%80%D0%B0%D0%BF%D1%8A%D1%80-xxxtentacion-%D0%B5-%D1%83%D0%B1%D0%B8%D1%82-%D0%B2-%D0%BC%D0%B0%D1%8F%D0%BC%D0%B8", "text": "Американският рапър Jahseh Dwayne Onfroy, известен с прякора XXXTentacion, бе убит в понеделник в Маями, Флорида (САЩ), съобщава TMZ с препратка към местните правоохранителни органи.   Според уебсайта, неизвестен маскиран мъж открил огън, когато 20-годишният рапър се качвал в колата си, след като напуснал магазин за мотоциклети. Тялото му, според свидетелите на инцидента, е намерено в превозното средство.   Съобщава се, че нападателите вероятно са няколко, а след извършване на престъплението те са избягали от местопрестъплението в черен автомобил. Малко преди да бъде застрелян рапърът XXXTentacion е публикувал на своя профил в Instagram послание, съобщаващо плановете му да организира благотворително събитие.   „Флорида, планирам благотворително събитие за този уикенд!\" написал той на повече от осемте си милиона последователи.", "date": "2018.06.20", "title": "Американският рапър XXXTentacion е убит в Маями"}
{"url": "http://www.classa.bg/%D1%81%D0%B2%D1%8F%D1%82/item/383219-%D1%81%D0%B0%D1%89-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%80%D0%B5%D1%88%D0%B8%D1%85%D0%B0-%D0%B4%D0%B0-%D1%81%D0%BF%D1%80%D0%B0%D1%82-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BC%D0%B0%D0%BD%D0%B5%D0%B2%D1%80%D0%B8", "text": "Вашингтон и Сеул се съгласиха да спрат плановете си за провеждане на съвместни военни учения през август, съобщава южнокорейското министерство на отбраната. Става дума за \" Ulchi Freedom Guardian \" (UFG), провеждани ежегодно на Корейския полуостров.   \"След тясно сътрудничество, Южна Корея и САЩ решиха да преустановят всички планирани дейности за отбранителните маневри UFG, планирани за август\", цитира Yonhap.   Пресцентърът на Пентагона, чрез Дана Уайт, потвърди в изявление суспендирането на тези маневри. От своя страна Белият дом посочи, че тази мярка става възможна благодарение на напредъка на Пхенян в преговорите за премахване на ядреното оръжие.   \"Разговорите [за суспендирането] ще продължават, докато севернокорейците продължават да действат добросъвестно\", каза говорителката Сара Сандърс. Длъжностни лица от Южна Корея, обаче, казват, че все още не е взето решение по отношение на други военни учения като Key Resolve и Foal Eagle, но заявиха, че двете страни \"планират да продължат консултиране на допълнителни мерки\".   След срещата на върха 12 юни между Доналд Тръмп и лидера на Северна Корея Ким Чен-ун, президентът на САЩ обеща да спре тези военни учения, като същевременно продължават преговорите с Пхенян в \"правилната\" посока.", "date": "2018.06.20", "title": "САЩ и Южна Корея решиха да спрат съвместните военни маневри"}
{"url": "http://www.classa.bg/%D1%81%D0%B2%D1%8F%D1%82/item/383220-%D0%B5%D0%BB%D0%BE%D0%BD-%D0%BC%D1%8A%D1%81%D0%BA-%D1%81%D1%87%D0%B8%D1%82%D0%B0,-%D1%87%D0%B5-%D0%BF%D0%BE%D0%B6%D0%B0%D1%80%D1%8A%D1%82-%D0%B2-%D0%B7%D0%B0%D0%B2%D0%BE%D0%B4%D0%B0-%D0%BD%D0%B0-%D1%82%D0%B5%D1%81%D0%BB%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B5-%D1%81%D0%B0%D0%B1%D0%BE%D1%82%D0%B0%D0%B6", "text": "Пожар, който за кратко прекъсна операциите в завод на компанията Tesla във Фримонт (Калифорния, САЩ), накара неговия собственик, Елон Мъск, да предполага, че това е зловреден акт.   В електронно писмо, изпратено от Мъск на служителите му - разкрито от CNBC - магнатът казва \"странна катастрофа е настъпила в производствената линия и е спряла операциите за няколко часа. \" Той също така приканва своите работници да \"бъдат бдителни за всичко, което не е в интерес на компанията\".   \"Това може да е просто случайно събитие, но както съоснователят на Intel, Анди Гроув, каза:\" Само параноичните хора оцеляват \", се казва в бележката. Пожарът не причини наранявания, тъй като в този момент до линията нямаше никой, нито значителни щети на оборудването. Но това беше епизод, подобен на случилото се през април, когато пожар в бояджийския цех в същия завод във Фремонт, спря производство за поне една работна смяна.   Този инцидент се случва по време на опитите на Тесла да произведе 5000 автомобила от новия Модел 3 само за една седмица до края на юни и след намаляване на персонала с 9%. Съкращенията, които не засягат работните места свързани с производството, целят намаляване на разходите за запазване на капитала и постигане на целта.", "date": "2018.06.20", "title": "Елон Мъск счита, че пожарът в завода на Тесла може да е саботаж"}
{"url": "http://www.classa.bg/%D1%81%D0%B2%D1%8F%D1%82/item/383221-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B8%D0%BB%D0%B8", "text": "\"Не е достатъчно просто да имаме американско присъствие в космоса, трябва да постигнем господство на САЩ в космоса\", заяви д президентът Доналд Тръмп.   За да постигне тази цел, президентът нареди на Пентагона да разработи \"Космически сили\", които ще бъдат създадени като шести клон на националните въоръжени сили.   \"Аз поръчах на Министерството на отбраната и Пентагона да започнат веднага необходимото за създаване на космически сили, като шести клон на въоръжените ни сили\", каза Тръмп. \"Имаме Военновъздушни сили и ще имаме Космически сили, разделени, но равнопоставени\", подчерта президентът.   В началото на май миналата година Тръмп разкри плановете си за създаване на Космически сили на САЩ. \"Те ще бъдат част от петте горди клонове на Въоръжените сили на САЩ: Войската, Военноморските сили, Морските пехотинци, Военновъздушните сили и Бреговата охрана\", каза Тръмп.   Президентът на САЩ лансира същата идея през март, по време на реч във въздушната база в Калифорния. По това време Тръмп каза, че националната му стратегия вижда Космоса като \"военно поле, точно както са земята, въздухът и морето\".", "date": "2018.06.20", "title": "Тръмп обяви създаването на космически сили"}
{"url": "http://www.classa.bg/%D1%81%D0%B2%D1%8F%D1%82/item/383222-%D0%BA%D0%B8%D1%82%D0%B0%D0%B9-%D0%BE%D0%B1%D0%B5%D1%89%D0%B0-%D1%80%D0%B5%D0%BF%D1%80%D0%B5%D1%81%D0%B8%D0%B8,-%D0%B0%D0%BA%D0%BE-%D1%81%D0%B0%D1%89-%D1%81%D0%B8-%D0%B7%D0%B0%D0%B3%D1%83%D0%B1%D1%8F%D1%82-%D1%83%D0%BC%D0%B0-%D1%81-%D0%BD%D0%BE%D0%B2%D0%B8-%D0%BC%D0%B8%D1%82%D0%B0", "text": "Китай обяви прилагането на симетрични мерки, в случай, че САЩ стартират новите мита, които току-що обявиха, съобщават от Министерството на търговията на азиатската страна.   \"Ако САЩ загубят ума си и наложат нови мита, Китай ще приеме силни репресии и всеобхватни мерки, които съчетават количество и качество\", се казва в изявлението, цитирано от Financial Times.   Пекин ще предприеме такива мерки, за да \"се бори твърдо\", след като американският президент Доналд Тръмп заповяда да се подготвят нови мита за китайски стоки на стойност 200 милиарда долара.   \"САЩ започнаха търговска война, нарушиха пазарните регулации и навредиха на интересите не само на китайския и американския народи, но и на света\", заяви пред Ройтерс китайското министерство на търговията.   \"Такава практика на екстремен натиск и изнудване, се отклонява от консенсуса, постигнат от двете страни многократно и това е разочарование за международната общност\", добавиха китайските официални   Миналата седмица Китай отговори на решението на Тръмп да наложи мита срещу китайския внос в размер на 50 милиарда долара.", "date": "2018.06.20", "title": "Китай обеща репресии, ако САЩ си загубят ума с нови мита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383217-%D0%BA%D0%B0%D0%BA%D0%B2%D0%BE-%D0%BA%D0%B0%D1%84%D0%B5-%D0%BF%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%E2%80%93-%D0%BC%D0%B5%D0%BD%D1%82%D0%B5%D1%82%D0%B0,-%D0%BE%D1%80%D0%B8%D0%B3%D0%B8%D0%BD%D0%B0%D0%BB%D0%B8-%D0%B8-%D0%B4%D0%B0%D0%BD%D1%87%D0%BE-%D1%84%D0%B8%D0%B7%D0%B8%D0%BA%D0%B0", "text": "  М инаха почти две години, с Данчо Физика станахме като съзаклятници и се виждахме от време на време, коментирахме какво става на пазара на кафе. Пазар на ментета и нискокачествени кафета в продължение на почти 10 години след падането на комунизма. Но една след друга започнаха да навлизат нови марки и фирми. Запомнил съм го да казва – „Ако сравним различните качества кафе с 8-етажна сграда, ние в България сме стигнали само до втория етаж”. И обясняваше, че дори от бразилските сортове арабика у нас се внасят най-евтините Рио Минас и Сантош.   Когато „Крафт Якубс Сушард” купи „Нова Бразилия”, неин шеф коментира пред „Капитал”, че фирмата им разработва пазара като пирамида, в основата на триъгълника са масовите кафета. На върха на пирамидата у нас били онези кафета на „Крафтс Якубс”, които в други страни са в основата (виж  ). Нещо такова. Сам да се сеща потребителят къде сме и какво сме.      И Данчо се смееше – народът така беше свикнал с индонезийската робуста „Нова Бразилия”, че не харесваше марки от чиста арабика. Даже някои видове на мнозина им бяха неприятни – „Абе, кисело е”, казваха и пред мен познати за някои видове арабика.   Данчо Физика вече беше почнал работа в една набираща скорост фирма за кафе. Бяха го взели като един от малкото експерти, с опит в технология, в търговия и инвестиции. Златен човек за този бизнес. Направили го съдружник със символично участие, но и подписали документ на събрание на акционерите, че ако бизнесът се разрасне до някаква там степен, ще му отстъпят дялове до 30% от фирмата. Бизнесът се разрасна неимоверно, тази фирма стана от най-големите за кафе в България. Снабдяваше (и досега) над 5000 обекта с насипно кафе. Над половината от насипното кафе у нас се внасяше, печеше и продаваше на едро от тази фирма. Има и собствени марки пакетирано кафе в различни ценови класове, от най-евтини до най-висококачествени кафета, продава се кажи речи във всеки магазин или кафене в страната. И повечето рецепти, смески Данчо ги беше разработил. Да не влизам в подробности какво точно направи, но за мнозина беше ясно, че той е в основата на успеха.    Основните собственици бяха двама. Вторият, П. Ю., се появи впоследствие, някъде нещо от студентска кооперация, бил в комсомола по-рано. И се изявяваше като голям шеф, караше скъпи коли. По едно време се беше скарал с другия съдружник, който се оттегли временно от фирмата и остави П. Ю. да я управлява. Данчо беше между тях двамата като между чука и наковалнята. После пък П. Ю. се оттегли от фирмата и влезе в политиката, стана шеф на партия по едно време. Тогава пък другия съдружник се хвана на работа, после разправяше, че изплащал ДДС-та и други задължения за почти година назад, човек можеше да се усъмни, че е имало нещо като източване. По едно време и двамата бяха вдигнали ръце и казали на Данчо – „Каквото кажеш ти, това е”. И Данчо крепеше положението.   В  края на 1997 г., след много опит с писане за ментета, реших, че е време да направя справочно списание и да отворя на хората очите как ги лъжат. И да печеля от това. Така се роди списание „Менте и оригинали”. В първия брой значително място заеха кафето и цигарите. Дадох да изследват в Центъра по хигиена 10 вида кафета от пазара за съдържание на метали и кофеин – показатели, по които се следеше кафето. Оказа се, че всичките имат почти еднакво съдържание на кофеин – 2,2%, също и на метали. Някои съвсем различни марки бяха с напълно еднакво съдържание. Тоест – не само бяха една и съща индонезийска робуста, ами от една реколта, че и от един кораб доставени.  Пуснах в списанието и снимки на кафените зърна, от които се виждаше, че от различни пакетчета излиза едно и също.  Тогава пък друга групировка се развълнува от моите публикации, не разбрах за коя марка точно. Но Любчо Дилов ме спаси, той на два-три пъти ме отървава след разни публикации – като известна личност от „Каналето” даваше да се разбере в разни среди, че сме приятели и ме подкрепя. Демек, ако нещо ми се случи, ще се разшуми, ще стане кофти. Размина се, а на пазара започнаха да излизат и нови, и известни западни марки по-качествено кафе. Може би вече сме стигнали до третия или четвъртия етаж…   Данчо Физика пак се смееше – идва тук голяма западна фирма, разказва ми той, и правят тестове с доброволци от различен пол и възрастови групи, дават им на сляпо да опитват разни смески кафе, подбрани, премислени и замислени да превземат пазара. И доброволците най-харесват онези смески, в които има най-много индонезийска робуста или чиста „Нова Бразилия”. Човек като си свикне с бълвоча, не харесва друго… И кандидатите да превземат пазара с някоя хубава смеска кафе увесят нос, не знаят какво да правят.   Разказваше Данчо и как веднъж довели тук голям експерт по кафето от Бразилия, той поискал да види кое е най-продаваното кафе у нас, те му дали да опита „Нова Бразилия” и човекът останал като гръмнат. Данчо викаше, че го било срам да обсъжда с него този въпрос въобще. Не могъл да обясни разумно как се е стигнало дотам. Ей това е, български феномен.  И се стигна дотам, че известни западни марки за българския пазар продават не онова, което продават в Европа, а смески със съдържание на индонезийска робуста. Да съобразят вкуса с българския…   В еднъж бях отишъл при Данчо Физика в нещо като лаборатория към пекарната. Той се разхожда като алхимик сред стъкленици със сурово кафе от Гватемала, Етиопия, Колумбия, Бразилия и т. н. И по едно време извади от чантата си купен преди това нов пакет от 1 кг скъпо кафе на зърна от прочута марка. Разкъса го пред мен и изсипа половината съдържание на плота. После почна с пръсти да отделя по-едрите зърна – „Ей това – вика – е индонезийска робуста”. Отделя, отделя, повече от една трета, близо половината от зърната бяха индонезийска робуста, пакетирани като много известна марка. Не е някакво менте, самият производител прави такава смеска за българския пазар. Така им излиза по-евтино, а и повече пасва на масовия български вкус… Трудно ми беше да повярвам, ама го видях с очите си – кафе за 36 лв. килограма.  Когато някой каже, че една и съща марка кафе от Западна Европа и от тукашния пазар нямат нищо общо, вярвайте. Поне за някои марки е така, и аз се убедих.   Минаха още години. На пазара вече имаше много видове кафета. Данчо Физика си работеше, фирмата му беше стабилна, въпреки караниците между двамата основни собственици. Той не караше някакви скъпи джипове или лимузини като тях, едно старо голямо пежо, някакви други подобни, служебни. Единствената му придобивка за толкова години беше един хубав апартамент, стария остави на дъщеря си. И единственото, по което по накакъв начин можеше да го причислиш към средите на успелите в бизнеса, беше голфът. Къде и как се научи, не знам, но непрекъснато ходеше да играе голф. И един път пак се смееше с беззвучния си смях пред мен – „В България – вика – хората, които наистина играем голф, сме не повече от 50 души. И скоро за всеки от нас ще има построено по едно голф игрище…”   Е дин ден ме повика на среща в махалата, където си се срещахме. Данчо винаги черпеше, пиеше избрани малцови уискита. Появи се слаб и блед и ми заяви, че са го оперирали от рак на дебелото черво. Спешно. Бил на голф, изведнъж му прилошало, отишъл на преглед, казали му, че веднага трябва да го оперират и след два дни го оперирали. И сега, около месец след операцията изглеждаше горе-долу добре, но силно отслабнал. „Искам да ми помогнеш”, каза. Данчо Физика усещаше, че си отива. Този вид рак не е от най-фаталните, лекарите го успокоили. Както се оказа после, излъгали го – вече имал разсейки. Неговите съдружници трябвало да му прехвърлят процент от дяловете си във фирмата. Но те се карат, с единия няма проблем, ама другият се ослушва. И се оказа, че точно на този, който се ослушва, Данчо е свършил допълнителна работа – разработил му и пуснал нова фирма, пекарна за ядки или нещо такова. Онзи му платил и му обещал дял и от нея. Сега нито дял от нея, нито от фирмата за кафе, за която са поели ангажимент с подписите си да му прехвърлят дялове. Данчо обясни, че новият цех или фабрика е с финансиране от някакви фондове, и собственикът П. Ю. направил обичайният финт с доставката на техника – в документацията имало една стойност, пък доставена на друга цена. Нещо такова. И папките с документи са у Данчо, той е движил всичко. На някои от тях стои подписът на П. Ю. Дето се вика – има документи, които го уличават. Данчо поиска да говоря с него, на него му отказвал да се срещат, не искал и да му прехвърли дялове, както са се спазарили. Познавах П. Ю. покрай общи приятели и покрай Данчо. Повиках го на среща в едно заведение. Той помисли, че искам да правя нещо интервю с него, нали се опитваше да бъде политик, търсеше вниманието на журналистите. Разменихме по някоя любезност, с кой познат какво станало и аз директно го запитах – „Абе, ти що така с Данчо?”. Обясних му, че знам подробности, за дялове, за поети ангажименти, решения на акционерите и др. „Ти – вика ми П. Ю. – какво разбираш от корпоративна собственост и управление?”. Абе, аз от корпоративна собственост може да не разбирам, ама какво е обикновен негодник разбирам. И се ядосах. Казах му, че в Данчо има папка с документи за новия му цех, които го уличават. И се чуди защо му отказва да говорят. Нищо повече. П. Ю. сам да се сеща, че ако попаднат документите в мен като журналист, може да видят бял свят. Журналистите сме били гадни, нали? Да дойде някой да ми каже…  П. Ю. си тръгна видимо разтреперан. Излезе от заведението, яхна грамадния си джип и изчезна с мръсна газ. Друго ако не, поне му развалих настроението за седмица напред.   Р азказах на Данчо Физика какво се е случило. Поисках да се видя и с другия съдружник, когото също познавах. Той ме увери, че от негова страна няма проблем.  Данчо започна да ходи по разни терапии, тръгна към края. Един ден му се обадих, викам – „Абе, я ми дай онази папка с документи”. „Остави”, каза. Някъде е останала у тях. Не ме интересува повече. Данчо почина. Съдружникът му, с когото се разбираше, му купи скъп гроб в частните гробища в Бояна. Една последна престижна придобивка… На погребението там видях един търговец с магазинчета за кафе, с когото бях говорил преди години, докато пишех по въпроса. „Ако не беше Данчо – каза той – никога нямаше да работя с тия”.   А аз вече не обичам кафе. По-рано Данчо, като се видим, винаги ми носеше един пакет кафе на зърна, станиолова опаковка без надписи, запечатана на машината. Подбираше от най-доброто опечено за деня – етиопска, колумбийска, бразилска и др. арабика, правеше импровизирана смеска и ми носеше. Най-хубавото кафе. Няма, вече. Като видя скъпи марки и кафета, даже ми става неприятно.", "date": "2018.06.20", "title": "Какво кафе пие българинът – ментета, оригинали и Данчо Физика"}
{"url": "http://www.classa.bg/%D1%81%D0%B2%D1%8F%D1%82/item/383210-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%BA%D0%B8%D1%82%D0%B0%D0%B9", "text": "Китайски държавни медии съобщават, че севернокорейският лидер Ким Чен-ун е пристигнал на двудневно посещение в Пекин, предаде CCTVNEWS.   Това посещение последва историческата му среща с президента на САЩ в Сингапур миналата седмица, след която американецът изненадващо обяви, че ще прекрати общите американско-южнокорейски военни маневри.   Според вестник японски медии Ким ще пътува до Пекин със самолет. Ако бъде потвърдено, това ще е третото посещение на Ким в Китай за три месеца.   През март той направи в Пекин първата си визита в чужбина откакто дойде на власт през 2011 г., а през май посети град Далян в Североизточен, Китай.     ТАСС цитира телевизия NHK, че самолет Ил-76 на севернокорейската авиокомпания “Еър Корьо”, в който може би е Ким Чен-ун, се е приземил в Пекин.", "date": "2018.06.20", "title": "Ким Чен-ун на изненадващо посещение в Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383211-%D1%81%D0%B2-%D0%BD%D0%B0%D1%83%D0%BC-%D0%BF%D1%80%D0%B5%D1%81%D0%BB%D0%B0%D0%B2%D1%81%D0%BA%D0%BE-%D0%BE%D1%85%D1%80%D0%B8%D0%B4%D1%81%D0%BA%D0%B8", "text": "    Св. преподобни Наум Охридски бил българин от благороден произход. Като оставил всичко, последвал славянските равноапостоли   в Моравия и Рим, където папа Адриан ІІ го ръкоположил за свещеник.   Подир смъртта на св. Методий той заедно със   се отправил за България, където българският   го приел с радост. Св. Климент като учител на славянска писменост изпратил в югозападната част на държавата, а св. Наум останал в тогавашната столица Плиска.     В 893 г. на историческия църковнонароден събор било решено българската столица да бъде пренесена в  . На същия събор   бил провъзгласен за цар вместо приелия монашество св. Борис–Михаил, а св. Климент бил ръкоположен за епископ. Тогава на негово място за учител бил назначен св. Наум, който работил там седем години. После той построил манастир на брега на Охридското езеро на името на св. Архангели и живял в него десет години.   Преставил се в Господа в 910 г., след като приел монашеско пострижение непосредствено преди смъртта си. Погребали го на северната стена на храма, където мощите му и досега почиват неоткрити, защото, колкото пъти се опитвали да отворят гроба му, преподобният не позволявал това. От външната страна на храма е пристроена стаичка, в която нощуват болни и получават изцерение.", "date": "2018.06.20", "title": "Св. Наум Преславско-Охридски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383212-20-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "451 г. - Битка на Каталаунските полета: Войските на римския военноначалник Флавий Аеций спират ордите на Атила. 840 г. - Руан е нападнат от викингите, които достигат по река Сена.   1774 г. - Руският генерал Александър Суворов нанася поражение на османската армия при село Козлуджа (днешно Суворово).   1819 г. - Американският параход „Савана\" пристига в Ливърпул и става първият кораб с парен двигател, който прекосява Атлантическия океан.     1837 г. - Кралица Виктория се възкачва на британския престол.   1840 г. - Самюъл Морз получава патент за телеграфа.   1863 г. - Американска гражданска война: Западна Вирджиния е приета като 35-ия щат на САЩ.   1895 г. - Открит е Килският канал, свързващ Северно море и Балтийско море.   1904 г. - В Париж е основана Международната автомобилна федерация.   1939 г. - В Германия е осъществен първият в света полет на самолет с реактивен двигател.   1948 г. - Премиера на Шоуто на Ед Съливан.   1949 г. - Папата отлъчва от църквата комунистическите лидери на Чехословакия.   1952 г. - Президентът на САЩ Хари Труман подписва Закон за чуждестранната помощ.   1954 г. - Официално е открит Дунав мост, свързващ България и Румъния.   1960 г. - Федерация Мали придобива независимост от Франция (впоследствие се разделя на Мали и Сенегал).   1963 г. - Студената война: Между държавните глави на САЩ и СССР е установена гореща линия след приключване на Кубинската ракетна криза.   1969 г. - Населението на Родезия (дн. Зимбабве) гласува в референдум за провъзгласяване на страната за република.   1969 г. - Жорж Помпиду встъпва в длъжност като президент на Франция.   1973 г. - Хуан Перон се завръща в Аржентина след 18-годишно изгнание.   1977 г. - Петролопроводът „Трансаляска\" в САЩ започва официално да функционира.     1991 г. - Германският парламент решава да премести столицата от Бон отново в Берлин.   1991 г. - Последните съветски части напускат Чехословакия и Унгария.   1993 г. - Извършено е първото пробно преминаване на влак през тунела под Ламанша.   1999 г. - Учредена е партия ВМРО - Българско национално движение.   2001 г. - Генерал Первез Мушараф се самообявава за президент на Ислямска република Пакистан.  ", "date": "2018.06.20", "title": "20 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383213-%D1%84%D0%B0%D1%80%D0%BC%D0%B0%D1%84%D0%B8%D1%8F%D1%82%D0%B0-%D0%B2%D1%8A%D1%80%D1%82%D0%B8-4,4-%D0%BC%D0%BB%D1%80%D0%B4-%D0%BB%D0%B2-%D0%B1%D0%B5%D0%B7-%D0%BA%D0%BE%D0%BD%D1%82%D1%80%D0%BE%D0%BB,-%D0%B4%D0%BE%D0%BA%D0%B0%D0%B7%D0%B2%D0%B0-%D0%B7%D0%B4%D1%80%D0%B0%D0%B2%D0%BD%D0%BE-%D0%B5%D0%BA%D1%81%D0%B2%D0%B8%D1%86%D0%B5", "text": "При влизане в болница винаги се обяснява, че работят „с материали на клиента” – лекарства и консумативи. Което е доста странно, понеже държавата за 15 г. е увеличила 5 ПЪТИ публичните пари, които дава точно за тях. Но в същото време – не осъществява никакъв контрол как нейният милиард годишно се харчи. Тези данни изнесе пред съда и беше оправдан по дело за „заплахи към директорката на Агенцията по лекарствата” вицепремиерът и здравен министър Илко Семерджиев от кабинета, назначен от президента Радев. Той отлично знае какво говори, тъй като на старта на новия век пак беше ресорен министър, само че при Костов. Защитната му пледоария звучи като зловеща присъда над корупцията в системата, особено на върха й.   Той рисува ужасяваща картина, която заварва от предшественика си – любимеца на премиера в Борисов 2 Петър Москов, който сега е подсъдим:   липса на заплатени от НЗОК (реимбурсни) животоподдържащи и животоспасяващи лекарства в аптечната мрежа основно от групите на инсулините, антикоагулантите, противоепилептичните; противоревматичните средства и други – общо над 60 вида липсващи лекарства; липса на достатъчно и качествени ваксини за задължителния имунизационен календар на РБългария; преразход на финансови средства в бюджета на НЗОК 155 млн. лв.; преразход на финансови средства в бюджета на НЗОК за лекарства за лечение на онкология 79 млн.лв.   Обявената за приоритет съвместно от Москов и Борисов борба с реекспорта, който бил сведен до нула, по изнесените пред съда официални данни всъщност се оказва разцвет на прекупвачеството (както легално, така и криминално), надхвърлящо 400 млн.лв. годишно, разкрива Семерджиев с документи.  „Този реекспорт беше една от причините за липса на лекарства в аптечната мрежа за амбулаторно лечение и за дефицити в болничното лекарстволечение”, добавя в пледоарията си той, цитиран от Гласове.  И още числа в наследство от Москов и Борисов 2:    Натрупани  дългове на държавни и общински болници към доставчици – 509 млн.лв.;  Натрупани дългове на НЗОК към български болници – 123 млн.лв.; Натрупани дългове на  НЗОК към чужди болници – около 250 млн.лв . в края на 2016 г.; Преразход в размер на 270 млн.лв. в болничния бюджет в НЗОК; Общ дефицит на НЗОК за 2016 г. (отчет към планиран бюджет) – (-) 466 млн.лв.; Общ дефицит на здравната система (публични разходи) – (-) 1.225 млрд.лв.”!!!!   Само напомняме, че дефицитът, оставен от Москов и Борисов 2 е  колкото годишния бюджет на МВР с неговите 50 000 служители или на Министерството на отбраната за същата година. Или 10 пъти по-голям от бюджета на цялата българска култура през онази 2016 г.   Семерджиев цитира още статистика, която говори за корупция на върха на системата:   „Увеличаване на частните плащания в сектора, въпреки нарастването на публичните здравни разходи –  разходвани са по около 260 лв. на човек за здравеопазване през 2016 г. при 50 лв. на човек през 2000 г. Или общо: 1,820 млрд.лв. частни разходи за 2016 г. В същото време публичните здравни разходи са нараснали от 997,7 млн.лв. по отчет през 2000 г. на 3,938 млрд.лв. през 2016 г. по план, а по отчет – около 4,404 млрд.лв.;  Общ дефицит на здравната система за 2016 г. (публични + частни разходи) – около (-) 3 млрд.лв.”.   Оправданият с тази пледоария доказва пред съда и думите си:   „Най-общо казано, огромно количество български граждани не можеха да намерят лекарства в аптечната мрежа заради което спираха лечението си, а над 80 000 диабетици от общо около 400 000 диабетно болни, които не могат да прекъснат терапията си, ходеха в други региони на България, в Гърция и в Турция, за да се снабдяват с инсулин. Извън кризата в горецитирания период следва да се отбележи и трайната  тенденция за увеличаване на публичните разходи за лекарства от 182 млн. лв. през 2001 г. на 905 млн. лв. през 2016 г. или с около 500% увеличение за последните 15 години.  Бързо нарастваха и частните разходи за лекарства – с над 200% за последните 10 години, което свидетелства за лошо системно управление,  неефективност и продължителна липса на контрол във фармацевтичния сектор… Ето защо реших, че свободната от години длъжност зам.-изпълнителен директор на ИАЛ е една възможност за включване на професионалист с качества, опит и доказани възможности, какъвто се явяваше д-р Доганов към въпросния момент, който би могъл да помогне отвътре за реализацията на задачите изброени по-горе…   Г-жа Асена Стоименова – изпълнителен директор на Изпълнителната агенция по лекарствата (ИАЛ), сама признава, че във фармацевтичния сектор отдавна е налице липса на контрол, а именно: „Досега строги проверки не са правени, а са останали само в сферата на намеренията“ , като беше разкрила и фрапантен пример: „Засечена е фактура за закупуване на лекарства на стойност над половин милион лева“…   В допълнение уточних: „Когато става дума за публични средства, първо трябва да отговорим как се изразходват те и отговорът не би трябвало да е чрез лобизъм, лоши решения и механизъм за придърпване на ползите, а чрез основния въпрос – как да върнем на потребителя онова, което е гарантирал чрез данъците и осигуровките си“.  Тези изявления според мен създадоха сериозно напрежение сред представителите на фармацевтичните корпорации – производители, търговци на едро и търговци на дребно с лекарства.    На тази конференция присъстваше и г-жа Асена Стоименова, която поканих на среща в МЗ, защото дотогавашните разговори с нея провеждани от зам.-министрите на здравеопазването, очевидно не даваха резултат по отношение на контрола на аптечната мрежа и търговците на едро на лекарства…   Изпълнителната агенция по лекарствата, всъщност, е упълномощената институция за упражняване на контрол върху фармацевтичния сектор и наличието на лекарства в аптечната мрежа, т.е. неефективността или занижения контрол, липсата на лекарства, както и стремглаво повишаващите се разходи бяха индикатори, че там нещо не е наред.   Ето защо реших лично да поема инициативата въпреки натовареността ми с множество други ресори като вицепремиер.  Допълнително поисках помощ и от министъра на финансите г-н Кирил Ананиев  с цел да упражним контрол, но вече не само чрез ИАЛ, а и с Националната агенция по приходите (НАП) и Агенция Митници, към този състав приобщих и представители на НЗОК и на Изпълнителна агенция Медицински одит (ИАМО), което впоследствие даде решаващ проблема резултат: Приложение №4 – „Със 70 % са намалели сигналите за дефицит на инсулин и други жизненоважни лекарства“   По този начин кризата с липса на лекарства в аптечната мрежа към края на м. март 2017 г. беше преодоляна в значителна степен – около 70%…   През цялото това време, обаче (февруари – март 2017 г.), моят екип и аз констатирахме, че ИАЛ проявява пасивност и неефективност в дейността си по контрола, а в предходния период, още от 2014 г., очевидно бяха допуснати пропуски довели до бюджетни преразходи, злоупотреби, прекупваческа дейност, кражби на лекарства реимбурсирани от НЗОК, криминален реекспорт и липса на лекарства в аптечната мрежа, което беше прераснало в тежка криза през последните месеци на 2016 г. и началото на 2017 г. Тези факти и констатации се нуждаеха от проучване на причините и вземане на адекватни мерки за пресичането на лошите резултати, защото те рефлектираха негативно върху здравето и живота на стотици хиляди болни български граждани, като в същото време се реализираха злоупотреби с публични финанси”.     Какво се случва?  Вместо да назначи заместник, както й е наредено, шефката на агенцията пасува, че даже дава сигнал до прокуратурата срещу министъра, понеже й повишил тон. Държавното обвинение не се заема с източването на НЗОК и фарма-мафията, а веднага започва две разследвания срещу … министъра, който се оказва в крайна сметка изправен пред. съда.  Все пак, каквото и да се говори за съдиите, накрая правото възтържествува и Семерджиев беше оправдан. ", "date": "2018.06.20", "title": "Фармафията върти 4,4 млрд.лв. без контрол, доказва здравно ексвице"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383214-%D0%BE%D0%BC%D1%80%D1%8A%D0%B7%D0%BD%D0%B0-%D0%BC%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B2%D0%BE%D1%81%D1%8A%D1%87%D0%BD%D0%B8-%D1%84%D0%B8%D0%B3%D1%83%D1%80%D0%B8-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "Не може в нашия парламент да допускаме представителство на онези, заради и от които с днешна дата жестоко страдаме. Във времето на моето детство пораствах с много на брой еднакви във форма и изражение глави от телевизионния екран, безкрайно еднообразни. Спомням си ясно времето на Тато, а после и на неговите приемници. Всъщност започнах отдалеч, за да изразя онова си хлапашко възмущение от дефилето на политици тогава, които бяха несменяеми. Живот в политиката до живот. Днес пак се стряскам от същите тези хора. Вездесъщи. Обаче вече не съм дете. Отново ми проповядват мантри за щастлив живот от телевизионния екран. Поглеждам през прозореца и виждам, че действителността навън е обезчестена. Еднотипни, морално деформирани политици. Трудно ми е да вярвам, че десетилетия не дадохме възможност на млади хора да ни реставрират и спасят държавата. В настоящето още страдаме от участниците в един и същи театър. Вече са стари, възрастни хора, но построиха здрави мостове за синовете и дъщерите си. Сега и внуците са старателно обучавани как да нямат един работен ден в живота си, а да имат всичко. Да ползват грозни похвати за плячкосване на територия и животи, да боравят с инструменти така, че да дезинформират и манипулират по безупречен начин зяпача на малкия екран. Придобих рефлекс видя ли физиономия, натрапвана през последните 30 години, изключвам телевизора. Не може да си на сто лазарника и да искаш да правиш политика, в която трябва съвременно мислене, липса на сън, динамика, експресивност, знание. Не може в българския парламент да допускаме представителство на онези, от които с днешна дата жестоко страдаме. 70 години мъчение. По това време са си отишли толкова много хора, в очакване и надежда за голямата промяна, а не за измамната подмяна. Омръзна ми от българските восъчни фигури. Те са просто експонати. Дали за музея Мадам Тюсо или за нашенския във Велико Търново, все едно. Да отдадем и тази чест. България все още е жертва на чедата на тоталитаризма. И веднъж завинаги трябва да приключим с тази гротеска, която съсипва, унищожава и деформира цели поколения. У нас в живота и политиката винаги е имало реваншизъм и война. Нима това е новост? Нима не си спомняте времената на атентатите на гара Буново или терористичния акт в църквата „Света Неделя“? А времето на мутрите, рекетьорските организации, терора над бизнеса и обществото? В България войната е била проповядвана от кукловодите като начин на живот. Ползват тактиката „Всичко твое – имущество, бизнес, прогрес вече не е твое. Наше е.“ Днес всички сме жертва на уродлива политика, родена от хора с болни мозъци и малформации. Нима чуваме за първи път и думата реваншизъм и война? Има война на пътя, измират стотици. Има война в семействата, разделят се стотици. Има война в бизнеса, няма икономика. Има война в администрацията, делят се на партии и работят срещу всеки, които не обслужва интереса им. Има война в живота ни – малцинството се разпорежда с бъдещето на мнозинството. Има война между хората, разделени съзнателно от политически формации. Едните са станали жертва на гнусни идеологии, а другите симпатизанти на лесно придобити удоволствия. Има война и реваншизъм на всеки ъгъл у нас. Има война между съседите, между децата, между животите. Защото няма справедливост. Защото няма морал. Защото няма съвест. Защото Човешкият живот е подложен на геноцид и тормоз. Защото трябва веднъж завинаги да се приключи с любовта по миналото и да се реже до корен. До дъно. Когато няма честна игра и ясни правила, тогава се ражда враждата. Когато толерантността се изражда, тогава се задвижват механизмите на самозащита и отбрана. Когато омразата е национална доктрина, покрай сухото гори и мокрото. Жестоката грешка на българина е, че не се раздели с комунизма навреме и качествено. Той и лаборантите му унищожиха България. Спете си. И от време на време псувайте съседа, телевизора, политиците. Толкова ли е трудно да се разбере, че безплатен обяд няма. И, че фантасмагориите за безплатни придобивки и раздаването им на ангро по всички структури на държавната и общинска администрация се плащат с пари, които не падат от небето. Дори почивките, бонусите, заплатите, осигуровките, командировките и всички привилегии на работещите на държавна хранилка, ги плащат бачкаторите! Парите в държавния бюджет не падат от, Марс. Колкото по-рано се запушат всички безумни дупки от кражби, течове и неразумни разходи, толкова по-голям шанс имаме да излезем от блатото!  ", "date": "2018.06.20", "title": "Омръзна ми от българските восъчни фигури в политиката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383215-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B2%D0%BE%D0%B4%D0%B8%D0%BB%D0%B0-%D1%82%D1%80%D0%B8-%D0%B2%D0%BE%D0%B9%D0%BD%D0%B8-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0%D0%B3%D1%83%D0%B1%D0%B8%D0%BB%D0%B0-%D0%B5-%D0%B8-%D1%82%D1%80%D0%B8%D1%82%D0%B5-%D1%81%D0%B5%D0%B3%D0%B0-%D0%B3%D1%83%D0%B1%D0%B8-%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B0%D1%82%D0%B0,-%D0%B1%D0%B5%D0%B7-%D0%B4%D0%B0-%D1%8F-%D0%B2%D0%BE%D0%B4%D0%B8", "text": "България е водила три войни за Македония.   Загубила е и трите. Сега губи и четвъртата, без да я води.   Загуби я, като се отдръпна от преговорите по името на държавата, населена от наследници на най-чисти българи.   А трябваше, беше длъжна да участва, защото югозападна България е известна като Пиринска Македония.   Историята, географията, езикът, религията, нравите, имената дори – всичко ни свързва.   И изведнъж- никакъв интерес.   Как ще се казва плът от нашата плът, която носи нашата кръв – не ни интересува.   Северна Македония – и васалите взеха да ръкопляскат.   Колко хубаво е това за ЕС и за НАТО.   Ура !   Днес ръкопляскат, но добре е да видим какво е мислил по този въпрос министър-председателят Борисов през 2012 г.: „Когато има думичката Северна Македония – знаем как коментират /македонците – бел. ред./, когато коментират техни теми, – казал съм, че в последствие могат да кажат, че Благоевград е техен. Когато има географско понятие в името, създава прецедент и опасност за националната ни сигурност”.   Прав е бил! Днес вече не е!   Не бива да имаме никакво съмнение, че от този договор можем да очакваме неприятни изненади, териториални претенции, кражби на история, комбиниран натиск. Опряна на Гърция, Северна Македония може да поднесе различни неприятни изненади. Онзи ден Заев вече посочи Кирил и Методий, Климент Охридски, Наум, Гоце Делчев като техни, северномакедонски гордости. Той каза, че благодарение на договора македонските младежи вече нямало да имат основания да искат паспорти на други европейски държави, т.е. да искат българско гражданство. Каза, че от Северна Гърция някога били гонени не българи, а македонци.   Между бъдещите изненади вече се проявява една. Договорът дава допълнителни аргументи на Гърция да иска тръбата с руския газ от турския поток да премине не през България, а през Гърция и Северна, Македония. Това ще важи и за други проекти, които ще заобиколят България, която, благодарение на действията или бездействието на кабинета Борисов, ще остане да се утешава с древната максима “Бедността не е порок “.      ", "date": "2018.06.20", "title": "България е водила три войни за Македония. Загубила е и трите. Сега губи и четвъртата, без да я води"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383216-%D0%B5%D0%B4%D0%BD%D0%B8%D1%82%D0%B5-%D0%B3%D0%B8-%D1%83%D0%B1%D0%B8%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0,-%D0%B4%D1%80%D1%83%D0%B3%D0%B8%D1%82%D0%B5-%D1%82%D0%B0%D0%BD%D1%86%D1%83%D0%B2%D0%B0%D1%82-%D0%B2%D1%8A%D1%80%D1%85%D1%83-%D0%BC%D1%8A%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B8%D1%82%D0%B5", "text": "Администрацията е пълна със самозабравили се лоялни партийци, г-н премиер! У нас, в най-бедната и най-корумпирана страна на ЕС, овластените чиновници са загубили не само сетивата си за съпричастност към болката на другите, но са развили и мания за демострантативно пилеене на държавни пари.   „   Това  зам.-министърът на труда и социалната политика Росица Димитрова,  за чието пътуване в Ню Йорк българската държава е платила самолетен билет в първа класа на стойност от 8300 лева! На нея и на още един държавен експерт – общо над 16 000 лева само за транспорт!   И тази зам.-министърка не намира това за неморално, недопустимо и обществено укоримо!   Тази дама на властта се държа в ефира на БТВ нагло, защитавайки безценното си участие в конференция, където светът, видите ли, научил какъв е “напредъкът на България” по защитата правата на хората с увреждания.   Всички виждаме какъв е напредъкът – майките на децата с увреждания лежат по площадите на България и вият за помощ!   Г-н Борисов, пратете тази бездушна Ваша зам.министърка там – пред почернените майки, които повече от месец будуват пред парламента, за да извоюват правото на слънце за своите деца, и да разбере кои са истинските стойности на живота!   Пратете я там, за да види мъката и в разплаканите очи на тези майки да защити “правото си” да ползва екстри, които властниците по белия свят не си и помислят да ползват!   Кажете ѝ, че австрийският канцлер се вози в икономична класа, че холандският премиер ходи на работа с колело. И че това е начин на съблюдаване нормите на общественото поведение.   А у нас, в най-бедната и най-корумпирана страна на ЕС, овластените чиновници не само са загубили сетивата си за съпричастност към болката на другите, но са развили и мания за демострантативно пилеене на държавни пари.   И тук не става въпрос за някакви си 8 300 лева, държавата е ограбвана с десетки,стотици милиони, а за мисленето на тези, от които зависи съдбата на хората.   За бездушието…   За безразличието…   За самолюбието….   На забележката на водещия в студиото, че в София майките на деца с увреждания протестират, овластената Росица Димитрова отговори:  Виждате ли празнословието в този отговор?   Четете ли безмислието на подредените думи-клишета, в които няма капчица съдържание?   Да не говорим за съпричастност!  И тази дама ще решава съдбите на хората с увреждания?  Не си правете илюзии, г-н премиер!   В чипа е проблемът!  В кода, чрез който властта става начин на живот и норма на светоусещате.   В онази непрочетена “Приказка за стълбата” на Смирненски, където безсърдечните като Росица властници от върха на временното си битуване виждат долу, в низините, едни “празнично облечени тълпи”, чиито “стонове” са станали “химни”…   Докога тези “калинки”, г-н премиер? Администрацията е пълна с такива самозабравили се лоялни партийци!   Като връх на безочието Росица Димитрова твърди, че темата за цената на билета ѝ не е най-важната в момента, а това че “с пълна сила” изпълнява правителствената програма и че важното е, че “сме имали участие в този форум”.  Така е в България! Едните ги убива Системата.  Другите танцуват върху излъганите надежди и изпортените политики.    ", "date": "2018.06.20", "title": "Едните ги убива Системата, другите танцуват върху мъката на майките!"}
{"url": "http://www.classa.bg/%D1%81%D0%B2%D1%8F%D1%82/item/383208-%D0%B7%D0%B0%D1%89%D0%BE-%D1%84%D1%80%D0%B0%D0%BD%D1%86%D0%B8%D1%8F-%D0%B5-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D1%80%D0%B0%D0%B7%D1%85%D0%BE%D0%B4%D0%B8,-%D0%B0-%D0%B2%D1%81%D0%B5-%D0%BD%D0%B5-%D1%81%D0%B0-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%B8", "text": "Франция е на първо място по социални разходи в света. Тяхното високо равнище се дължи на колективното предпочитание към равенството, но и на оформящите се значителни неравенства.   Харчи ли Франция прекалено много пари за социални помощи? Без никакво съмнение. Тя е световен шампион в тази област, изпреварвайки Финландия и Белгия. Франция отделя близо една трета от своите средства (31,5% от брутния вътрешен продукт според ОИСР през 2016 г.), срещу една четвърт при Германия и средно по една пета в развитите страни. Несъмнено, 700 милиарда евро са си много пари.   Тези разходи не са случайни. Те са плод на едно колективно предпочитание към равенството. Едно древно предпочитание, за което написа още от Алексис дьо Токвил преди близо два века: „Всеки забеляза, че в наше време, и специално във Франция, тази страст към равенството заемаше с всеки изминал ден все по-голямо място в човешкото сърце”.   Когато Републиката си е избирала девиз, тя е поставила равенството точно след свободата. По света само две други държави са включили тази дума в своето национално мото: Джибути и Хаити, две бивши френски колонии.   С тези стотици милиарди евро, които обединяват осигуряване и солидарност, Франция е една от развитите страни, където неравенството е най-малко. Делът на бедните (хората, чийто доход е под 60% от средния след социалните трансфери) в страната е 13,6%. В Европа той е по-нисък само в скандинавските държави, Холандия и Чехия.   Водещи икономисти поддържаха тезата, че борбата срещу неравенството възпрепятства икономическия растеж. През 50-те години на миналия век Никълъс Калдор обясняваше, че забогатяването на най-заможните благоприятства за пестенето (когато човек печели много пари, е по-лесно да заделя), а оттам – и за инвестициите. Двадесет години по-късно Артър Оукън поддържаше тезата, че неизбежно съществува връзка между справедливостта и ефикасността.   Изследователи обаче разбиха на пух и прах тези теории с емпирични трудове. През 2014 г. трима известни икономисти от Международния валутен фонд (МВФ) - Джонатан Остри, Андрю Бърг и Хараламбос Цангаридис - доказаха с изчисления, включващи няколко десетки страни, че „едно по-малко нетно неравенство (след преразпределението) е здраво свързано с по-бърз и по-траен икономически растеж“. Френското предпочитание към равенството следователно не е пречка.   Триото от МВФ доказва, че това правило си има граница. Когато преразпределението става прекалено голямо, то в крайна сметка възпрепятства икономическия растеж. Тримата икономисти установяват тази връзка, като сравняват преразпределението на брутните доходи с преразпределението на нетните, след плащането на данъците и социалните осигуровки.   Проблемът на Франция не е нейното предпочитание към равенството, а това, че то е прекалено далеч от пазарните реалности: едно твърде неравно разпределение на брутните доходи, преди тяхното преразпределение. По-голямо дори отколкото в Съединените щати! За да запълнят бездната, властите повишават данъците и огромните социални осигуровки, които имат изкривяващи ефекти на всички равнища (междинни загуби, работа на черно, високи цени на труда, които се отразяват на заетостта). Патрик Артюс, главният икономист на банка Natixis, говори за „изкривяваща динамика“.   Основната причина за много от големите неравенства в „първичното“ разпределение на доходите е проста: това е равнището на заетостта. Безработицата във Франция остава висока. Твърде много младежи и възрастни са без работа. Само 64% от французите в трудоспособна възраст между 15 и 64 години работят при средно 68% за Европейския съюз, 71% в САЩ, 76% в Япония и 77% в Швеция.   Решенията са много по-сложни. Образование, професионална квалификация, данъчни мерки, социален диалог, пенсии, гъвкава заетост… Не може да се отрече, че Еманюел Макрон излезе с няколко проекта в тази област. Неговото правителство намали два пъти продължителността на подготвителните курсове в т. нар. квартали в необлагодетелствано положение. Макрон прокара укази за пазара на труда. Той даде импулс за реформата на професионалното образование и квалификация и т. н., посочва БТА.   Но, както подчертават Филип Агион, Филип Мартен и Жан Пизани-Фери - трима икономисти, които подкрепиха пламенно Макрон по време на кандидат-президентската му кампания, „темата за борбата срещу неравенствата в достъпа, която оформяше политическата идентичност на кандидата, е скривана от темата за влиянието на фискалните и социалните политики върху паричните неравенства“.   Възможно е да бъдат намалени едновременно неравенствата и социалните разходи, при условие че се действа много силно с предварителна подготовка. Едно сравнение дава възможен пример: Франция е „едновременно“ развитата страна, която харчи най-много за социални разходи и най-малко за основно образование.   Проблемът далеч не опира само до, средствата. Зад него стоят организационни и културни въпроси. Тук ще се реши бъдещето на френската мечта за равенство.", "date": "2018.06.20", "title": "Защо Франция е шампион по социални разходи, а все не са достатъчни"}
{"url": "http://www.classa.bg/%D1%81%D0%B2%D1%8F%D1%82/item/383209-%D0%BA%D1%83%D0%B4%D1%80%D0%B8%D0%BD-%D0%BF%D0%BE%D1%81%D0%BE%D1%87%D0%B8-%D1%86%D0%B5%D0%BD%D0%B0%D1%82%D0%B0,-%D0%BD%D0%B0-%D0%BA%D0%BE%D1%8F%D1%82%D0%BE-%D0%BD%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5%D0%BC-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B8", "text": "През настоящата година руският златен резерв, който към 1 май достигна 1909,8 тона (увеличение с 71,6 т от началото на годината), може дори да надхвърли 2000 тона. По този показател Русия се нарежда на пето място в света, след Съединените щати, Германия, Италия и Франция.     Ако сравним с периода от 2009 г., то Русия е купила повече злато, отколкото Китай – с около 1100 тона. Страните от БРИКС активно увеличават своите златни резерви.   Това нарастване има собствена логика. До неотдавна разпадът на доларовия свят на няколко валутни зони изглеждаше слабо вероятен сценарий. Но с идването на Тръмп и неговата политика на търговски бариери, вероятността този сценарий да се сбъдне нараства в средносрочен план. Вероятно в бъдеще Канада, САЩ и Мексико ще имат единна валута.   Какво ще стане с доларовите резерви на основните централни банки в света, включително Централната банка на Русия, не е ясно. А при срив на глобалната доларова система, златото определено не е най-лошият начин да се запазят финансовите активи. Като алтернатива могат да се разглеждат и компании от традиционната икономика с големи дълготрайни активи и парични потоци – “Газпром”, “РусГидро” и др. Що се отнася до криптовалутата, гледните точки са абсолютно различни.   А сега, главната цифра на седмицата: Колко струва суверенитетът на Русия? Тоест, за колко ни предлагат да продадем родината си?   Оценката на отрицателното въздействие на западните санкции върху задържането на растежа на руската икономика след последната санкционна вълна се е увеличила до 0.5%(!) От БВП.   Това заяви председателят на Сметната палата Алексей Кудрин. Преди новата вълна от санкции, отрицателното въздействие беше някъде между 0,2-0,3% от БВП. Припомняме, че в началото на април САЩ наложиха санкции срещу 7 руски бизнесмени, 14 компании и 17 чиновника…   Половин процент – ни повече, ни по-малко – това сме заплатили за нашия суверенитет!   Нека добавим, че Русия компенсира въвеждането на американските санкции с нарастващите цени на петрола. Вижда се, че Русия може да устои на външен, натиск. Единствената сериозна последица от санкциите на САЩ е ниската оценка на руските активи на фондовите пазари.    ", "date": "2018.06.20", "title": "Кудрин посочи цената, на която ни предлагат да продадем родината си"}
{"url": "http://www.classa.bg/%D1%81%D0%B2%D1%8F%D1%82/item/383206-%D0%BE%D0%B3%D1%80%D0%BE%D0%BC%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82-%D0%BD%D0%B0-%D0%BE%D1%80%D0%B1%D0%B0%D0%BD", "text": "Да затвориш водещ университет е голямо нещо. Създавани, снабдявани с персонал и поддържани главно с публични средства, университетите обслужват и утилитарни, и идеалистични цели - да осигурят високо образована работна сила, изисквана от модерната икономика, и да поддържат и развиват културни ценности, посредством разбирането за света, което дават различните научни дисциплини.   Но сега една от академичните перли на Европа тръпне, защото предстои да бъде закрита. Централноевропейският университет (ЦЕУ) в Будапеща, който по-рано тази година се надяваше да бъде пощаден, ще бъде, по думите на неговия ректор, принуден да съкрати до голяма степен дейностите си в Унгария, ако до началото на следващата година не получи разрешение от правителството да продължи да съществува. Това разрешение се чака отдавна, но досега не е дадено.   Относително малък - с около 1500 завършващи студенти - ЦЕУ обучава в различни сфери, вкл. социални науки, право, мениджмънт и математика. Трайно влиза в класацията на стоте водещи университета в света и е един от най-многонационалните със студенти от над сто държави, сред които и от самата Унгария. Благодарение на частни дарения и финансиране от фондация ЦЕУ е един от най-богатите университети в Европа.   Екзистенциалната дилема се дължи на неговото основаване или по-скоро на неговия основател. Човекът, осигурявал досега на ЦЕУ дарения, възлизащи на около 610 милиона долара, и който е почетен председател на съвета на попечителите, е Джордж Сорос - роден през 1930 г. в Будапеща в еврейско семейство, оцеляло през войната благодарение на придобити фалшиви документи. През 1947 г. емигрира във Великобритания и учи в Лондонската школа по икономика, където идеите за отворено общество на преподавателя Карл Попър стават нравствена и политическа основа на живота му. С невероятно успешно управление на финанси печели много милиарди, от които над 30 милиарда са дарени чрез неговите фондации “Отворено общество” за различни каузи, много от които в Източна и Централна Европа. И сега лидери на точно тези страни го обрисуват като едва ли не сатанинско зло.   Сорос възприема ценностите на радикалния космополитизъм срещу тези на радикалния национализъм. Но гневът на политическия елит в Източна и Централна Европа бе разпален най-вече от подкрепата му за милионите мигранти, които влязоха или се стремят да влязат в Европа. И това се усеща най-вече в родната му страна, където премиерът Виктор Орбан води общонационална кампания, в която представя Сорос като основна заплаха. На изборите през април партията на Орбан ФИДЕС отново победи и взе две трети от местата в парламента.   Майкъл Игнатиеф - писател, експерт по права на човека, бивш лидер на канадската Либерална партия и от 2016 г. ректор на ЦЕУ - ми казва, че не знае дали той и ЦЕУ ще трябва да си съберат багажа и да напуснат Будапеща; никой в правителството не може (или няма) да му каже какво мисли техният лидер. Като предпазна мярка Игнатиеф е подписал споразумение за създаване на кампус на университета във Виена, но той разглежда проблемите, засягащи неговите правомощия, в по-широк контекст, на фона на вътрешните борби в Европейския съюз за неговото бъдеще.   “Трите водещи личности в Европа днес са Макрон, Меркел и Орбан. Забележително е, че сега такава позиция ще заеме премиер на страна с десет милиона души - това е показателно за неговата стратегическа издръжливост и неговата визия”.   Триптихът с лидери, за които говори Игнатиеф, дава известна яснота за все по-разнопосочните възгледи за бъдещето на ЕС. Меркел е квинтесенцията на непоколебимата консервативна позиция, подсилена от намалялата подкрепа на избирателите на изборите през септември 2017 г. за двете основни партии - ХДС/ХСС на Меркел и социалдемократите, които отново са в коалиция, но само с малка преднина пред крайнодясната “Алтернатива за Германия”, която сега е най-голямата опозиционна сила. За Меркел едно радикалното задълбочаване на интеграцията в ЕС носи риска от засилване на националистко-популистките течения, чиято победа в Италия я кара да бъде още по-предпазлива. Мнозина от нейната партия и извън нея смятат, че отслабвайки натиска върху страните членки да намалят дълговете си чрез орязване на публичните разходи, Германия ще трябва да субсидира това по-либерално управление.   Макрон е апостолът на “дълбоката трансформация”, която според него е необходима, за да не спре моторът на съюза и той да стане отново обикновен сбор от държави с търговски споразумения и известно сътрудничество, но запазвайки суверенитета си и изпадане до политика, при която решаваш собствените си икономически проблеми за сметка на съседите. Той се нуждае от Германия за зареждане с гориво и форсиране на този мотор; това е правено десетилетия наред, но напоследък с известни колебания. Въпреки че Меркел даде знак за ограничена подкрепа, други държави заявиха ясно, че не са съгласни и настояха за прекратяване на интеграционистката политика и даже за възстановяване на правомощията на националните парламенти.   Премиерът на Унгария отстоява нещо съвсем различно. Както казва Игнатиеф, той е и упорит стратег, и визионер, а визията му е за отделни, суверенни национални държави, чиято преданост към Европа се основава не на идеала за федералистки политически съюз, а на споделени културни норми. В миналото Орбан говореше за предпочитанията си към “нелибералната демокрация” заради провалилите се като панацея мултикултурализъм, антинационализъм и отворени граници.   Отскоро той се отказа от “нелиберализма” в полза на “християнската демокрация”, която обаче е съвсем различна от политиката на западноевропейските християндемократически и социалдемократически партии, които според него са изчерпани. Неговата християнска демокрация е утвърждаване отново на християнството, войнствена негова защита срещу разводняването на неговите религиозни ценности от чужди и дори вражески сили. Европа, видяна от основателите й и техните потомци като отворено общество, все повече заприличва на крепост. Тогава не е чудно, че Сорос и неговите действия ще бъдат идентифицирани като вражески.   Визиите се нуждаят от практическа обосновка. Унгария, близо 30 години след края на комунизма, до голяма степен жъне икономически успехи, но все по-ограничена в политическо отношение. Особено важно е това, че опозиционните новинарски медии са в криза, не получават реклами от държавата и са избягвани от местни и чуждестранни компании, които не искат да дразнят могъщото правителство.   Политиката силно клони към антиимигрантската десница: втора след ФИДЕС през април бе крайнодясната партия “Йоббик”, която, въпреки че положи усилия да смекчи твърдия си антисемитизъм, остава враждебна към имиграцията (и към Сорос), също като ФИДЕС. Ако искаш да разговаряш с опозиционери, попадаш на мъже и жени, които са се надявали на изборите да има възраждане на либералните и левите партии, но са видели, че те са западнали още повече. Орбан укрепи водещата си роля, като отслаби институциите на опозицията, към което се добавя неспособността им да се обединят или да намерят лидер с неустоима визия в контраст с, неговата.   Макрон, Меркел и Орбан. Днес, когато Централна Европа отразява неговите възгледи, новото правителство на Италия споделя много от тях, Великобритания продължава да върви към към изхода, а повечето страни странят от възгледите на Макрон, най-голям от тези тримата може би е Орбан.", "date": "2018.06.20", "title": "Огромната власт на Орбан"}
{"url": "http://www.classa.bg/%D1%81%D0%B2%D1%8F%D1%82/item/383207-%D1%83%D0%BF%D0%B0%D0%B4%D1%8A%D0%BA%D1%8A%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8%D1%8F", "text": "Американското правителство води политика, при която буквално изтръгва децата от ръцете на техните родители и ги праща в затворени центрове (които, както твърдят официални лица, не са клетки - о, не). Американският президент настоява правораздавателните органи да спрат да разследват неговите сподвижници, а вместо това да преследват политическите му противници. Той обижда демократичните съюзници (на САЩ), като в същото време хвали диктатори убийци. А глобалната търговска война изглежда все по-вероятна.   Какво е общото между тези неща? Очевидно е, че всички те са свързани с характера на човека, обитаващ Белия дом - несъмнено най-лошото човешко същество, което някога е заемало този пост. Но тук има и по-широк контекст, свързан не само с Доналд Тръмп. Това, което наблюдаваме, е системно отрицание на традиционни американски ценности - ценностите, които фактически направиха Америка велика.   Америка отдавна е могъща страна. Ние, например, излязохме от Втората световна война със степен на икономическа и военна хегемония, непозната от времената на Древния Рим. Но нашата роля в света винаги е означавала нещо повече от пари и оръжия. Тя бе свързана и с нашите идеали: Америка бе символ на нещо по-голямо от самата себе си - символ на свобода, човешки права и върховенство на закона като универсални принципи.   Ние, разбира се, често не сме били на нивото на тези идеали. Но те бяха реални и бяха важни. Много страни са следвали расистка политика. Но когато шведският икономист Гунар Мюрдал написа през 1944 г. своята книга за нашия “негърски проблем”, той го нарече “Американска дилема”, защото ни виждаше като страна, чиято цивилизация носи “духа на Просвещението” и чиито граждани винаги в някаква степен са разбирали, че нашето отношение към чернокожите е в разрез с нашите принципи.   И неговото убеждение, че в Америка има едно ядро на порядъчност - а може би дори и на доброта, бе по-късно потвърдено от възхода и успеха, макар и непълен - на движението за граждански права.   Но какво общо има американската доброта - която така често неоснователно превъзнасяме, но която все пак е реална - с американската мощ, да не говорим за световната търговия? Работата е там, че в продължение на 70 години американската доброта вървеше ръка за ръка с американското величие. Нашите идеали, и фактът, че другите страни знаеха, че ние държим на тези идеали, ни правеха различна велика сила - такава, която вдъхваше доверие.   Помислете само: в края на Втората световна война ние и нашите британски съюзници практически владеехме голяма част от света. Можеше да станем постоянни окупатори и/или да поставим сервилни марионетни правителства - така, както Съветският съюз направи в Източна Европа. Да, ние (наистина) направихме това в някои развиващи се страни. Историята на нашите отношения с Иран, например, не е толкова “чиста”.   Главното, което правехме, обаче, бе да помагаме на победените си врагове да си стъпят на краката, установявайки демократични режими, които споделяха нашите основни ценности и ни станаха съюзници в отстояването им.   Т.нар. “Пакс Американа” бе един вид империя. Америка за дълго време, естествено, бе първа сред равни. Но в исторически план тя бе една забележително “добра” империя, споена от “мека сила” и уважение, вместо от (брутална) сила. (Тук се налагат и някои паралели с древната Римска империя, но това е друга история.)   Може би се изкушавате да разглеждате международните търговски споразумения, които, по думите на Тръмп, са ни превърнали в “детска касичка, от която всеки краде”, като съвсем отделен проблем, но това изобщо не е така. Тези търговски споразумения имаха за цел (и я постигнаха) да направят Америка по-богата, но освен това от самото начало имаха смисъл, който не се свеждаше само до долари и центове.   Всъщност, съвременната световна търговска система до голяма степен бе рожба не на икономисти и на бизнес интереси, а на Кордел Хъл - дългогодишния държавен секретар при президента Франклин Рузвелт, който вярваше, че “проспериращата търговия между страните” е съществен елемент от изграждането на “траен мир”. Затова можем да разглеждаме следвоенното създаване на Общото споразумение за митата и търговията (ГАТТ) като част от същата стратегия, която почти едновременно доведе до възникването на “Плана Маршал” и на НАТО.   Така че всички неща, които се случват сега, са звена от една верига. Извършващите се жестокости на границата, атаките срещу върховенството на закона в страната, нападките срещу демократичните лидери едновременно с хвалбите за (световните) гангстери и скъсването на търговските споразумения - всичко това води към отказ от американската изключителност, към загърбване на нашите идеали, които ни направиха различни от други мощни държави.   Отхвърлянето на нашите идеали няма да ни направи по-силни, напротив, ще ни отслаби. Ние бяхме лидер на свободния свят, морална, а не само финансова и военна сила. Сега се отказваме от всичко това.   Нещо повече, това е дори против собствените ни интереси. Америка днес далеч не е такъв хегемон, какъвто беше преди 70 години. Тръмп се заблуждава, ако си мисли, че другите страни ще клекнат пред неговите заплахи. И ако вървим към пълна търговска война, което изглежда все по-вероятно, и той, и онези, които гласуваха за него, ще бъдат шокирани от резултата: някои отрасли ще спечелят, но милиони работници ще бъдат изхвърлени.   Така че Тръмп не прави Америка отново велика. Той изхвърля нещата, които ни направиха велики, и ни превръща просто в поредната (държава) хулиган - такава, чието хулиганско поведение далеч няма да е толкова ефикасно, както той си мисли.", "date": "2018.06.20", "title": "Упадъкът на американската империя"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383198-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D0%B4%D0%BE%D0%BC%D0%B0-%D1%81%D0%B8", "text": "Лили Иванова прави пълна промяна на апартамента си в центъра на София и вече се е изнесла напълно от дома си. Желанието на примата на родната поп музика е не само да освежи интериора, но и да промени цялостно вида му, като за целта няма да жали нито средства, нито време, пише в. \"ШОУ\".     Певицата е наела цяла бригада майстори, които са готови да изпълнят всяка нейна прищявка и изискване. В цялата картинка обаче изплува огромна загадка.  А съседите й все още са в недоумение къде ще живее тя по време на цялата тази опустошителна ремонтна дейност. Освен това вече са притеснени за собственото си спокойствие и тишина предвид целодневното тропане, къртене и пробиване с бормашини, което се чува от дома на изпълнителката.  Засега остава пълна мистерия къде ще се приюти Лили Иванова, докато домът й стане отново годен за живеене. Дори съседите й не знаят, въпреки че предполагат тя да е в близост до дома си, за да има как да следи изкъсо всяко действие на майсторите.     Добре известно е, че примата е стриктен перфекционист и обича всеки детайл да е максимално изпипан. И е такава не само на сцената, но най-вече в живота си, където никой и нищо не е в състояние да промени обичайния й режим.  Тъй като ремонтът в резиденцията на Лили Иванова няма да продължи седмица или две, а поне месец-два, Лили Иванова със сигурност е намерила оптималното решение за себе си. Едва ли ще гостува толкова дълго на свои приятели. Едва ли ще остане и на хотел. Близки до звездата издават пред народното издание, че по време на ремонтите певицата ще се отдаде на пълен релакс край морето, но не родното. Тя ще си направи голяма почивка на екзотични дестинации, а когато се върне, ще освети още веднъж подновения си дом.  От скорошно тиражирани информации пък става ясно, че Лили е отказала да пее на лятната сватба на Деси Банова и Росен Плевнелиев, без да изтъква конкретни причини. Говори се, че примата недолюбва президента още от времето на неговия мандат, така че морският й релакс сега, покрай развихрилия се ремонт, май идва точно навреме.", "date": "2018.06.20", "title": "Лили Иванова напуска дома си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383199-%D0%BE%D1%81%D0%BB%D0%B5%D0%BF%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B1%D0%B5%D0%BB%D0%B0-%D1%85%D0%B0%D0%B4%D0%B8%D0%B4", "text": "Красавицата сподели своите малки тайни, благодарение на които кожата й винаги изглежда перфектно и разказа как й се отдава да отиде на парти направо от самолета и в същото време да изглежда отпочинала и енергична.  \"Работата ми предполага множество пътувания и още на летището трябва да изглеждам на 100%, защото папараците често ме чакат още там. За да остане кожата ми свежа, се придържам към няколко ритуала, на които ме е научила мама. Още щом се кача в самолета, веднага измивам лицето си. Никъде не тръгвам без нощен крем и серум. След сън отново повтарям процедурата. По този начин, когато самолетът кацне, лицето ми е отпочинало и овлажнено. Другото нещо, което нося винаги със себе си, е коректорът. Той отлично замаскира тъмните кръгове под очите\", споделя хубавицата.   \"Когато пътувам, винаги нося със себе си ефирни масла и кристали. Благодарение на тях мога да съм уверена, че на борда на самолета ми ще има положителна енергия. Понякога, когато летя прекалено често, се паникьосвам, защото в голяма част от времето съм сама. Затова и взимам колкото се може повече лични вещи със себе си. Това ми помага да се чувствам като у дома и ме успокоява. Мама много често лепи малки кристалчета по куфара ми\", казва още звездата.  \"Една от гримьорките ми в Корея знае колко много се уморявам, затова ми подари течен женшен. На вкус е ужасен, но ме зарежда със страшно много енергия. Работата е там, че в последно време се опитвам да пия по-малко кафе, търся нови начини да бъда енергична през целия ден\", добавя Хадид.  \"Първите ми спомени за красотата са свързани с майка ми. Тя винаги ми е казвала, че на първо място човек трябва да се грижи за кожата си, чак тогава за грима. Като малка отделях много време на ездата и нямах особено време за гримиране. Но, си спомням как взимах от козметичната чантичка на мама най-тъмния молив, гримирах се и отивах на училище. Преди да се прибера обратно вкъщи, трябваше да го махам. Винаги съм намирала някакви малки неща, които ми помагаха да се чувствам себе си\", разкрива тя.  \"Когато работя, често влизам в образа, който клиентът желае. Това не ми позволява да се изразя. Но на партитата, които организирам, обичам да подбирам интересни неща. Заедно със специалистите, с които работя, успяваме да създадем определен образ. Имам куп идеи в телефона си, които обичам да преглеждам. Вдъхновявам се не само от известните, но и от хората, които забелязвам на случайни снимки. Така преди няколко месеца, в чест на рождения ден на сестра ми,  си направих секси тъмносин грим. Всички го забелязаха. Щастлива съм, че мога да работя с най-големите професионалисти на планетата\", казва манекенката.  \"Сигурно ще ви изненадам, но най-големият ми кошмар е да правя сама маникюра си. А когато ми се появи малко свободно време, предпочитам да махна всичко, с което хората са свикнали да ме виждат. Лежа на дивана без грим и си говоря с приятелки - така прекарвам свободното си време. Блясъкът е нещо много хубаво, но това не е нещото, което ме прави истинска щастлива\", споделя в заключение красивата американка. /jenata.blitz.bg", "date": "2018.06.20", "title": "Ослепителната Бела Хадид"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383200-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D1%8E%D0%BD%D0%B8", "text": "ОВЕН ( 21 март - 20 април ) Във вас, ще съзреят грандиозни планове, за това как да постигнете целите си, без да правите компромиси по отношение на финансите и собственото си здраве. Между другото, не е зле, да следите за здравословното си състояние. Особено, ако кръвното ви се повиши и имате главоболие. Много от вас, днес често ще си припомнят минала любов. От една страна, това е добър шанс, да определите какво е пречило на отношенията ви. ТЕЛЕЦ ( 21 април - 21 май )  Очаква ви, суетен и натоварен ден, защото ще трябва да вършите работата на други хора. В комуникациите не трябва да преследвате лични интереси, в противен случай бързо ще бъдете разкрити и обвинени в лицемерие. В работата ви, всичко ще е наред, въпреки че не пречи да намерите още една. В края на краищата, парите има свойството да свършват. Вечерта, чакайте изненада от децата. БЛИЗНАЦИ ( 22 май - 21 Юни ) Така, ще се потопите в работата и финансовите проблеми, че никой няма да може да ви отвлече от задачите. Подкрепа ще ви бъде нужна, в тези дела, които току-що сте започнали. Не се колебайте да помолите по-опитните колеги за помощ. В разговор с шефовете, трябва да се придържате към тактиката на подчинен, а не да предявявате нереалистични искания.   РАК ( 22 юни - 23 юли ) За съжаление, не ви очаква прекрасен ден, защото ще работите и бягате по задачи, от сутрин до вечер. Въпреки че в процеса на всичко това, ще имате възможност да се запознаете с интересни хора. Ако сред тях има влиятелни особи, дръжте се с тях възможно най-деликатно. Един добър ден за творчество, любовни срещи и пътувания. ЛЪВ ( 24 юли - 23 август ) Очаква ви дълго пътуване. Ако сте си направили някакви планове, е по-добре да ги отмените. Същевременно много от ситуациите ще се объркат. Не си струва да губите енергия, упорствате и преследвате илюзии. Да се отвлечете от спомените за стара любов, ще ви помогне гледането на комедии, четене на книга или среща със стар приятел. ДЕВА ( 24-ти август - 23 септември ) Очаква ви спокоен и комфортен ден, когато най-сетне, ще може да се отпуснете и да отделите време за себе си. Само, не се дразнете заради проблемите, които близки роднини ви натрапват. Опитайте се деликатно да намекнете, че днес не ви е до това. В изкуството, творчеството и литературата, ще имате повече успех, отколкото във физическата работа. ВЕЗНИ( 24 септември - 23 октомври) Днес ще ви помогне природната ви интуиция, особено по търговски въпроси. Личният бизнес, ще бъде на границата или да спре или обратното, да се разшири. Често зацикляте на едно място, затова и нямате приходи. В личния си живот, няма шанс да подновите онова, което вече е останало в миналото. Успокойте се и не се паникьосвайте.   СКОРПИОН ( 24 октомври - 22 Ноември ) Препоръчително е, да потърсите нова информация, за постигане на целите. В противен случай всичко ще остане такова, каквото е. Вие сте недоволни от това, което се случва в любовната сфера, но вината за всичко е изцяло ваша. Ако с хумор подходите към някои ситуации в живота, ще бъдете на върха. Прекарайте вечерта със семейството или приятелите си.   СТРЕЛЕЦ ( 23 Ноември - 21 Декември ) Плановете ви, ще се променят драстично. Дори няма да можете да контролирате ситуациите в живота си. Доверете се на съдбата си и приемете всичко с достойнство и спокойствие. В любовната сфера, ви очакват малки преживявания, така че за емоциите си, трябва да следите. В противен случай всеки разговор, ще завършва с ужасна кавга. КОЗИРОГ (22 Декември - 20 януари ) Възможен е малък дискомфорт, умора и пасивност в работата. През пролетта искате романтика и любов, но всичко това все още ви заобикаля. Само тежката работа, може да ви насочи към необходимите действия. Интуицията, ще ви покаже как да се държите с роднините си. Основното нещо е, да не изтъквате вашите искания и да не критикувате никого.  ВОДОЛЕЙ ( 21 януари -  19  февруари ) Повече, ще мечтаете, отколкото да вършите реални неща. Ако спрете с илюзиите, ще постигнете много. Особено във финансовата сфера. Сега, ще е важна не само точността в сметките, но и хитрите уловки, за да заобиколите конкурентите и да реализирате печалба. Вечерта ви чака интересно запознанство.   РИБИ ( 20 февруари - 20 март ) Трябва да следвате тези традиции, които отразяват в по-голяма степен реалното ви отношение към живота. Семейните трябва да наберат търпение, за да избегнат острите ъгли в отношенията си със съпруга и децата. Един добър ден за йога и спортни занимания. За влюбените, всичко, ще е като в красив роман - искрено и чувствено.", "date": "2018.06.20", "title": "Дневен хороскоп 20 юни"}
{"url": "http://www.classa.bg/%D1%81%D0%B2%D1%8F%D1%82/item/383201-%D0%B1%D0%B5%D0%B7-%D0%B7%D0%B0%D0%B4%D1%80%D1%8A%D0%B6%D0%BA%D0%B8-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B3%D0%BE%D0%B2%D0%BE%D1%80%D0%B8-%D1%82%D1%80%D1%8A%D0%BC%D0%BF-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Ту хвали, ту хули: Доналд Тръмп е казвал какво ли не за Германия и германците. Веднъж твърди, че Меркел била \"най-великата\", друг път - че германците били \"лоши, много лоши\".  Ето някои от най-странните му изявления:         Ту така, ту иначе   \"Тихо и кротко\"   \"Германците са лоши, много лоши\"   \"Ние двамата имаме нещо общо\"   \"Всички тези нелегални\"   \"Дължите ни огромни суми пари!\"", "date": "2018.06.20", "title": "Без задръжки: ето какво говори Тръмп за Германия"}
{"url": "http://www.classa.bg/%D1%81%D0%B2%D1%8F%D1%82/item/383202-%D0%BD%D0%B8%D0%BA%D0%BE%D0%B3%D0%B0-%D0%B4%D0%BE%D1%81%D0%B5%D0%B3%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B5-%D0%B5-%D0%B4%D0%BE%D0%BF%D1%83%D1%81%D0%BA%D0%B0%D0%BB-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%B3%D1%80%D0%B5%D1%88%D0%BA%D0%B8", "text": "Никога преди Ердоган не е допускал толкова много грешки в своите речи. Той не блести с никакви визии за бъдещето. И скоро не е постигал успехи. Турски експерти се съмняват в победата му  на предстоящите избори.           На 24 юни в Турция ще се проведат едновременно парламентарни и президентски избори. Според актуалните допитвания, между 45% и 55% от турските гласоподаватели възнамеряват да дадат гласа си за сегашния президент на страната Реждеп Тайип Ердоган. В действителност обаче поддръжниците на Еррдоган може да се окажат много по-малко. Ръководителят на социологическия институт SONAR Хакан Байракчъ казва, че турските управници били създали атмосфера на страх и поради това, според него, е твърде възможно около 10% от анкетираните граждани да не се осмеляват да кажат истината. \"А това изкривява действителната картина на предизборните нагласи\", казва Байракчъ.   След одобрената през април 2017 година конституционна реформа, турските избиратели имат право на два гласа: единият определя кой ще е новият президент на страната, а другият - кои партии ще влязат в парламента. За Ердоган, който от 16 години насам не е губил избори, предстоящото гласуване може да се окаже най-тежкото в неговата политическа кариера. Неговата ислямистко-консервативна Партия на справедливостта и развитието (ПСР), която от 2002 година изцяло доминира политическия живот в Турция, също ще срещне трудности.   Проблемите на турците се задълбочават   От 25 години насам Йозер Сенчар от социологическия институт Metropoll следи кариерата на Ердоган. Според него, това е най-лошата предизборна кампания на Ердоган досега. \"Той вече не определя дневния ред, нито пък напоследък блести с визии за бъдещето. В предизобрните си изяви той изглежда по-скоро хладен и слаб. \"Никога преди Ердоган не е допускал толкова много грешки в своите предизборни речи\", добавя наблюдателят и споделя, че се съмнява в победата му.   Ердоган управлява вече от 16 години и дълго време беше смятан за най-голямата сила в турската политика. Най-важният му успех безспорно е икономическият възход на страната: през последните 15 години средният годишен доход в Турция се увеличи от 3500 на 10 000 хиляди долара, а страната преживя строителен бум.   Днес обаче турската икономика изпитва все повече трудности: след неуспешния опит за преврат през юли 2016 година и въведеното след това извънредно положение турската лира е загубила над 30% от стойността си. В страната почти вече не влизат чужди инвестиции, а доверието на международните пазари в турската икономика спада. Ердоган, който от религиозни съображения държи лихвите да останат ниски, трябваше да се примири след като турската Централна банка наскоро все пак повиши основния лихвен процент. Така в момента Турция заема четвърто място в класацията със страните с най-високите лихви - след Аржентина, Венецуела и Иран.   \"За първи път от 16 години Ердоган не постига нови успехи. Той вече не е в състояние да направлява икономиката. Увеличават се също и проблемите в образованието и здравеопазването\", казва Йозер Сенчар и добавя, че турските граждани вече усещат икономическата криза на гърба си. \"Затова и на предизборните прояви на Ердоган вече не се забелязва онзи плам от миналото\", допълва той.   Допълнителен стимул за опозицията   Гюлфем Санвер също смята, че посланията на Ердоган все по-трудно достигат до народа. Според нея, Ердогановото One-Men-Show се е обърнало срещу самия него. \"На събрания и по време на речите си Ердоган вече изглежда сам\", казва Санвер, която е защитила дисертация на тема \"Изборните успехи на Партията на справедливостта и развитието\".   В същото време подкрепата за кандидата на Републиканската народна партия Мухарем Индже вече надхвърля 30%. А това мотивира още повече опозицията да спечели тези избори. Ердоган е наясно с това. \"Сега той се заиграва със страховете на дясноконсервативните турски избиратели\", казва по този повод Санвер. Затова в изборните му речи от последните дни той често говори за военната операция срещу ПКК в Северен Ирак. Така той разпалва страхове сред избирателите. А уплашеният избирател се страхува от възможна смяна на властта и би гласувал за сегашния президент, добавя експертката.   Според последните сондажи, въпреки всичко Ердоган би могъл да спечели президентските избори на втория тур. Но на парламентарните избори тъй нареченият \"Републикански алианс\" - съюзът между управляващата ПСР и националистическата ПНД (Партия на националистическото действие) - би могъл да загуби мнозинството си в турския Меджлис. А това би застрашило властта на Ердоган в парламента. Ако се стигне дотам, силната президентска система, която опозицията определя като диктатура, би си останала далечна мечта за Ердоган, твърдят експерти.   \"Ако ПСР загуби мнозинството си в турския парламент, на Ердоган му предстоят трудни времена\", убедена е Гюлфем Санвер. Откато въведе извънредно положение, президентът управлява с укази и декрети. \"Изгуби ли неговата партия мнозинството си в парламента, дори Ердоган да бъде преизбран, той ще загуби част от сегашната си власт и вече няма да е така ефективен като, президент. И тогава ще му се наложи да признае властта на парламента\", казва експертката.    ", "date": "2018.06.20", "title": "\"Никога досега Ердоган не е допускал толкова много грешки\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383203-%D0%BE%D1%82%D1%80%D0%BE%D0%B2%D0%BD%D0%B0%D1%82%D0%B0-%D0%BB%D1%8A%D0%B6%D0%B0-%D0%B7%D0%B0-%D0%BB%D0%BE%D1%88%D0%B8%D1%8F-%D0%B5%D1%81", "text": "България като беззащитна жертва, поробена от лошия ЕС - такава картина рисуват част от българските политици. Но лъжата за \"европейския гнет\" се разпространява и другаде: ЕС е подложен на силен натиск  и отвън, и отвътре.           Като слуша човек част от българските политици, може да остане с впечатлението, че България не членува доброволно в ЕС, а води тежка и неравна отбранителна битка с него, че не се ползва от неговите блага (като свободите и многомилиардните финансови инжекции), а е поробена от него беззащитна жертва, че другите страни-членки (особено по-големите) са едва ли не врагове на България, които нямат друга грижа, освен да я съсипят.   Невярно и подвеждащо   Те са „лицемерни и фалшиви\", „изключително нахално и колониално се опитват да ни превърнат в суровинна база и база за добив на човешка ръка\", нанасят удар след удар по българската икономика и затова е \"крайно време да излезем от приспивната песен и наивния сън, че ни третират като равни\" и да спрем „да се държим мило и любезно\" с тях...   Всичко това е обилно гарнирано с приказки за „еврочиновниците\", „бюрокрацията в Европа\" и анонимния „Брюксел\" като събирателни понятия, зад които се крие някакво непроницаемо, враждебно и бездушно към проблемите на хората чудовище, което прави каквото си поиска, при това срещу незаслужено високо заплащане.   Пътьом да отбележим, че под една или друга форма подобни неща могат да се чуят и другаде в ЕС, дори понякога и в най-големите страни, за които иначе битува убеждението, че именно те дърпат конците. Което показва, че проблемът не е само български.   Отношенията в ЕС, разбира се, не са розова идилия. А политиката и решенията му не са резултат от безоблачна братска любов. Но създаваната от много български (и не само) политици представа за ЕС като диктат на големите над малките и като война на бюрокрацията срещу хората е също толкова подвеждаща и невярна. Същността, смисълът и начинът на функциониране на Съюза нямат нищо общо с нея.   Сблъсък и баланс на интереси   Тази представа може да се проследи в много конкретни сюжети. За България най-красноречивият пример напоследък е т.нар. пакет „Мобилност\" за автомобилния транспорт. Тук българската позиция безусловно се представя като правилна и справедлива, а позицията на опонентите ѝ - като погрешна и нечестна. Като коварен заговор за фалиране на българските фирми и отмъкване на работниците им с цел сриване на българския бюджет и умишлен грабеж (на 14 милиарда лева или 17% от БВП).   Разбира се, че предлаганите нови регулации не са мотивирани (само) от загриженост за българските шофьори, които с месеци мизерстват по европейските паркинги. А от интересите на френските, германските, италианските и прочие фирми, шофьори, синдикати и данъкоплатци. Защото конкуренцията (която те определят като дъмпинг) от Изток им носи фалити, безработица и по-ниски стандарти на трудовия пазар. За което те също винят ЕС.   Иначе казано: независимо от това какво ни се струва правилно и справедливо, в случая става дума за сблъсък на реални интереси, като „техните\" интереси са също толкова естествени, легитимни и подлежащи на защита, колкото и „нашите\". Изходът от този сблъсък обаче няма да е като в спортен плейоф, в който или печелиш, или губиш, а единият отбор задължително отпада. Изходът е в намирането на разумен баланс, от който в края на краищата печелят всички.   Именно в това са смисълът и функцията на ЕС - да балансира интересите чрез взаимни компромиси, отстъпки и компенсации. Както по конкретни теми, така и по-общо. Рано или късно Брюксел ще намери този баланс и за автомобилните превози, както многократно го е правил и ще продължи да го прави. Включително в още по-заплетени теми и конфликти с много по-висок залог, каквито има в изобилие и в момента - например около новия бюджет, промените в миграционната политика и реформата на еврозоната.   Инструментите   За тази цел ЕС разполага със съответните инструменти. Това най-напред са неговите институции, които осигуряват представителност на безкрайното разнообразие от национални, политически, икономически, социални, регионални интереси. Крайните решения са резултат от сложен баланс и обвързаност на правомощията между трите основни институции на Съюза - пряко избирания Европейски парламент, Съветът, в който заседават правителствата, и Комисията, която изпълнява поставените ѝ политически цели, като предлага законодателни и оперативни решения. Затова когато чуете някой да критикува „раздутата европейска бюрокрация\" (която, впрочем, е много по-рационална и ефективна от администрацията в редица страни-членки), попитайте го дали е готов да съкрати представителството на своята страна или партия в европейските институции.   Вторият инструмент са процедурите. Най-важните решения в Съвета например се взимат или с консенсус, или с квалифицирано мнозинство - „за\" трябва да гласуват поне 55% от държавите-членки, представляващи най-малко 65% от населението на ЕС. Тъй че и най-големите не могат да решават сами.   Всички печелят   Естествено, ЕС трябва да се реформира и развива. Също както и много от страните-членки, чиито политици често си измиват ръцете с ЕС, за да прикрият собственото си нежелание и безсилие да направят необходимите реформи. Но голямата картина, която не бива да изпускаме от поглед, изглежда така: от този процес на постоянно търсене на баланс в крайна сметка печелят всички. И затова са част от най-могъщия обединен пазар и най-доброто място за живеене в света - пространство на свобода, права, законност и мир.   Затова никак не е чудно, че това пространство е подложено на силен натиск отвън - от мигриращите, които търсят по-добър живот, от икономически конкуренти, от диктатори, които виждат в неговия привлекателен и заразителен пример заплаха за себе си и за властта си.   Има обаче и опити за „предаване на крепостта\", отвътре. Отровната лъжа за „европейския гнет\", разпространявана поради неразбиране или с някаква користна цел, работи именно за това.", "date": "2018.06.20", "title": "Отровната лъжа за лошия ЕС"}
{"url": "http://www.classa.bg/%D1%81%D0%B2%D1%8F%D1%82/item/383204-%D0%BA%D0%BE%D0%B3%D0%B0%D1%82%D0%BE-google-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B2%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%BE%D0%BB%D0%BD%D0%B8-%D1%85%D0%BE%D1%80%D0%B0", "text": "Жена с рак на гърдата в късен стадий постъпва в болница с оплаквания от затруднения в дишането. Преглеждат я двама лекари, изпращат я на скенер. Болничните компютри разчитат жизнените й показатели и връщат резултат: има 9,3% вероятност пациентката да умре по време на престоя си в клиниката.   Тук се намесва Google. Нов тип алгоритъм, създаден от технологичната компания, прочита отново данните на жената - общо 175 639 единици информация - и пресмята оценката за смъртта от риск. 19,9%. Пациентката умира след няколко дни.   Болезненият случай е описан в изследователски доклад на Google, в който се подчертава потенциалът на невронните мрежи за нуждите на здравеопазването. Става дума за форма на софтуер с изкуствен интелект, който е доста добър при използването на данни за автоматично самообучение.     Google създава инструмент, който може да предскаже цял набор от сценарии за развитие на пациента - колко дълго ще остане в болница, каква е вероятността да постъпи отново в отделението, и какъв е шансът да умре скоро.   Това, което изненадва медицинските експерти, е способността на Google да пресява информация, която дотогава е оставала извън обхвата му. Например - да чете забележки в pdf-файлове или ръкопис, положен върху стари здравни картони.   Невронната мрежа събира цялата тази хаотична информация и вади своя резултат. Прави го по-бързо и по-точно от съществуващите технологии.   Болниците, лекарите и здравните служители се опитват от години да се възползват по-ефективно от тоновете здравни досиета на пациентите си, които на много места вече са в електронен формат. Колкото повече информация се споделя и анализира в правилния момент, толкова по-голям е шансът да се спаси нечий живот. Най-малко, ще спести много време на медицинските работници от попълване на документация, което може да се концентрира върху грижата за самите пациенти. Съществуващите в момента методи за анализ на здравни документи обаче са скъпи, бавни и тромави.   Близо 80 процента от времето, което се отделя за работа по предиктивните модели, отива за \"черен труд\" - т.е. за превръщането на купищата документи в четлив и разбираем материал. Моделът на Google обаче е по-различен. От компанията твърдят, че могат да анализират всичко по автоматичен начин, без да се налага да се преписва.   Следващата стъпка на Google е да внедри системата си в клиниките. Отделът за медицински разработки в компанията сега развива AI-инструментариум, който може да предвижда симптоми и болести с високо ниво на точност.   Софтуерът в здравеопазването се програмира предимно на ръка. Някои от съществуващите модели не вземат предвид дори очевидни фактори, като например дали пациентът е бил опериран в миналото или не. Google обаче предвижда машините да се научат да четат данните без човешка помощ.   Въпреки целият оптимизъм около този потенциал, опитомяването на AI-технологии за подобряване на здравеопазването все още е сериозен проблем.   Досегашните опити показват ограничен успех в спестяването на пари в системи, които реимбурсират терапията на пациентите си. В Google отдавна правят опити да получат достъп до дигитализирани медицински досиета със смесени резултати. За последните си изследвания технологичният гигант сключва споразумения с Университета на Калифорния и Университета в Чикаго, като получава общо 46 млрд. единици данни на анонимни пациенти.   Системата на Google обаче създава предиктивни модели за всяка болница, а не общ софтуер, което би бил взаимозаменяем. Универсалното решение на този проблем е много по-сложно.   Притеснения има и заради обемите от информация, които Google събира за потребителите от цял свят.   Компании като Google вече развиват уникална, почти монополистична способност да капитализират от данните, които хората сами генерират в живота си, казва Андрю Бърт, който отговаря за защитата на личните данни в компанията Immuta. Той е съавтор на статия в колектив с онколога Самюел Волкенбом, в която предупреждават, че властите не бива да допускат чувствителни данни да се превръщат в \"компетентност на група избрани компании\".   Засега Google действа предпазливо по отношение на защитата на пациентската информация, особено с повишаването на обществената критичност към проблемите в събирането на лични данни.   Британските власти наказаха DeepMind (друго подразделение на Alphabet, което развива изкуствен интелект) заради тестването на приложение, което анализира публични медицински регистри, без да информира пациентите, че данните им ще се употребяват.   При последното изследване Google и партньорите - университетски болници - твърдят, че всички данни са били анонимни, защитени и ползвани с разрешението на пациентите. Тази сигурност обаче може да бъде подложена на атаки, когато достъпът на Google се разпростре до повече и по-компактни здравни мрежи.   Въпреки всичко експертите са убедени, че алгоритмите могат да спасяват както човешки животи, така и пари, особено ако анализът на здравни досиета се смеси с други бази данни. Например, моделите с изкуствен интелект могат да включват информация за особеностите на местния климат, натовареността на трафика в съответния град - фактори, които имат влияние върху резултатите на пациентите.   Засега няма много компании с по-добра база за анализ на болничните данни от Google. Заедно с Verily (от групата на Alphabet) инженерите на Google разработват устройства за мерене на биологични показатели, които могат да се смесят в една обща алгоритмична комбинация.   Медицинското звено на Google работи и по AI-системи за радиологията, офталмологията и кардиологията. Опитват се да пробият и в дерматологията. Разработките им разчитат на сериозна помощ от медицински консултанти, а не само на софтуерни разработчици. Една от експерименталните терапии на компанията в Индия залага на AI-софтуер за сканиране на изображения на очи, от които да се засичат ранни симптоми на болестта диабетна ретинопатия.   С течение на времето Google може да предлага под лиценз тези системи на болничните заведения или да ги продава като самостоятелна услуга. За да може да стигне до подобна фаза, обаче, компанията ще има нужда да си набави много по-големи обеми от данни на пациенти - практика, която подлежи на сериозен контрол от регулаторите и на нежелание за сътрудничество от страна на потребителите.", "date": "2018.06.20", "title": "Когато Google предсказва смъртта на болни хора"}
{"url": "http://www.classa.bg/%D1%81%D0%B2%D1%8F%D1%82/item/383205-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%81%D0%B0%D1%89-%D1%81%D0%BF%D0%B0%D1%81%D0%B5%D1%82%D0%B5-%D0%BD%D0%B0%D1%88%D0%B8%D1%82%D0%B5-%D0%B1%D0%B0%D0%BA%D1%88%D0%B8%D1%88%D0%B8", "text": "Приключвате ястието си, изчислявате бакшиша - от 10 до 20%, може и повече, ако сте настроен щедро, и плащате сметката.   Културата на плащането на бакшиш е дълбоко вкоренена в САЩ. Тя обаче е поставена на изпитание от организираното днес допитване във Вашингтон за минималното почасово заплащане за хората, които печелят от бакшиши.   Законът за внесените поправки за минималното заплащане или “Инициатива 77″ както е известна мярката, която подлежи на гласуване, раздели служителите на ресторантите и собствениците, като предизвика разгорещен дебат в американската столица.   “Спасете бакшишите ни”. Това може да се прочете на плакати, поставени от противници на мярката по витрини и тоалетни на барове и ресторанти из града.   Подкрепящите задължителната минимална надница дават отпор, като раздават брошури с посланието “Едно справедливо заплащане”.   Работодателите на служителите, които получават бакшиши, сега не са задължени да плащат стандартната минимална заплата, като някои сервитьори и сервитьорки получават 3,33 долара на час.   Много от служителите, на които се дават бакшиши, са против закона за минималното заплащане, тъй като в момента те печелят повече от бакшиши и според тях намаляването на бакшишите може сериозно да подкопае доходите им.   Работодателите в момента са задължени от закона да покриват разликата между доходите на служителите и пълната минимална надница, която е 12,5 долара на час, ако бакшишите не са достатъчни за това.   Според Кристофър Маджано, собственик на млък бизнес във Вашингтон, който подкрепя “Инициатива 77″, твърди, че е трудно тя да бъде прилагана на фона на високото равнище на неспазването й.   Според предложения закон ресторантите ще трябва да плащат на сервитьорите си минимална надница от най-малко 15 долара на час до 2025 година.   Противниците на мярката изтъкват, че тя ще доведе до поскъпване на ястията в менютата и намаляване на бакшишите, което ще навреди както на собствениците на ресторантите, така и на сервитьорите, които инициативата трябва да защити.   Авторите на инициативата “Едно справедливо заплащане”, заявяват, че се борят срещу ограбването на възнагражденията, срещу дискриминационния ефект на бакшишите спрямо служителите, които не работят с клиенти като миячите на чинии, много от които са имигранти, както и срещу посегателствата, свързани с бакшишите.   Да зависиш от бакшишите означава да се примиряваш с неприемливи жестове и коментари, за да не изпуснеш бакшиша от маса с голяма сметка, казва Маджано, който е част от организацията с идеална цел Restaurant Opportunities Centers United, която подкрепя “Инициатива 77″.   Прехвърляне на разхода върху клиента Инвеститорът в ресторантьорския сектор Малачи Броуднекс се противопоставя на мярката, като казва, че тя ще доведе до по-високи цени и по-малко клиенти.   Ще се наложи да прехвърлим разхода върху клиентите чрез по-високи цени или допълнително плащане на услугата, казва Броуднекс.   Налатия Рибера, 24-годишна барманка в модерен бар и кафене на “14-та улица”, казва, че малките бакшиши вероятно ще доведат до по-лоша услуга.   Мисля, че услугите в САЩ са наистина добри отчасти благодарение на това, че хората разчитат на бакшишите почти 100-процентово, казва Рибера. Докато услугите в чужбина обикновено не са толкова добри, допълва тя.   Броуднекс е съгласен, като сравнява сервитьорите с продавачите на коли, които работя на комисиона.   Продаваме два продукта - имам предвид, че има причина, поради която хората да казват, че барманите са евтини психолози, посочва той пред АФП, сочейки към своя барман, който гледа Световното първенство по футбол с клиенти. Не мисля, че клиентите идват само за яденето, допълва той.   Вон Чан е 36-годишен барман, израснал в Калифорния, един от седемте щата, които одобриха предложения, подобни на “Едно справедливо заплащане”.   Много е вариращо, каза Чан по въпроса за бакшишите. Ще има седмици, когато няма да можеш да достигнеш това, което си очаквал, допълва той.   Всичко може да се случи и изведнъж разчиташ на последната си смяна преди да платиш наема или сметките, но се оказва, че няма да можеш, казва той.", "date": "2018.06.20", "title": "Протести в САЩ: Спасете нашите бакшиши"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383196-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B1%D0%B8%D1%85%D1%82%D0%B5-%D0%BF%D1%80%D0%B5%D0%B4%D0%BF%D0%BE%D0%BB%D0%BE%D0%B6%D0%B8%D0%BB%D0%B8", "text": "Най-древният праобраз на слънчевите очила са наочниците използвани от инуитите за защита от ярката дневна светлина в полярната област, пише обекти.бг. Направени от моржова кост тези приспособления имат тесни процепи за гледане, които защитават очите от слънчевите отблясъци отразени в леда и снега. Има сведения, че през 12. век в Китай вече са били използвани очила, оборудвани с пластини от опушен кварц и специално използвани за защита на очите от слънчевите лъчи.      В съвременния си вид слънчевите очила са създадени от английския оптик Джеймс Айског около 1752 г. Айског въвежда две класически характеристики на очилата, които днес приемаме за „природна даденост\" - сгъваемите рамена и оцветените стъкла. Интересен факт е, че изобретателят е виждал това ново приспособление не като средство за защита от слънчевите лъчи, а като метод за корекция на някои проблеми със зрението.", "date": "2018.06.20", "title": "Никога не бихте предположили"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383197-%D1%81%D1%8A%D1%81%D0%B8%D0%BF%D0%B0%D1%85%D0%B0-%D0%BE%D1%82-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%BA%D0%B8-%D0%BC%D0%B5%D0%B3%D0%B0%D0%BD", "text": "Херцогът и херцогинята на Съсекс – Хари и жена му Меган, бяха усмихнати до уши по време на сватбената церемония на роднини на принца.   показва как Маркъл обаче едвам се държи на краката си, вероятно заради неудобните си обувки, но съпругът й я задържа, докато двамата слизат по стълбите в приказен двор.         Меган се появява точно четири седмици след сватбата си на подобна церемония, като тържеството е в чест на племенницата на принцеса Даяна – Силия Роуз Мккоркуодал. Меган бе заложила на синьо-бяла рокля с дълъг ръкав, с различни украси по нея, която пък бе в тон с вратовръзката на Хари - в кралско синьо.       Селия е по-малката дъщеря на сестрата на принцесата на Уелс – лейди Сара. Тя изглеждаше зашеметяващо на паметния ден, облечена в дантелена рокля и плътен воал, а на главата си имаше диамантена тиара, носена от принцеса Даяна по време на сватбата й с принц Чарлз през 1981 година.         Все пак повечето погледи бяха насочени върху скорошните младоженци Меган и Хари. Те не се пуснаха през цялото време, което пък бе полезно за младата дама, която на няколко пъти едва се задържа на високите си обувки.          ", "date": "2018.06.20", "title": "Съсипаха от подигравки Меган"}
