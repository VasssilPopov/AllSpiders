{"url": "http://www.classa.bg/%D1%81%D0%B2%D1%8F%D1%82/item/391080-the-american-conservative-%D0%BD%D0%B0%D1%82%D0%BE-%D1%80%D0%B0%D0%B7%D0%BF%D0%B0%D0%BB%D0%B2%D0%B0-%D0%BD%D0%BE%D0%B2%D0%B0-%E2%80%9E%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0%E2%80%9D-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "на НАТО започна новото разпалване на студената война с Русия. Москва никога не е следвала агресивна политика, тя просто отговаря на провокациите от страна на Запада – именна така, а не напротив, както се опитват да го представят много западни медии. Това е мнението, изказано от американския експерт от института „Катон” Тед Карпентър, чиито думи са публикувани от изданието The American Conservative.     Карпентър отбелязва, че в последно време силите на НАТО участват в цяла редица провокации, насочени против Русия. В частност става забележимо напрежението между Запада и Русия на фона на скорошния инцидент в Керченския залив, макар, както и да отбелязва експертът, всичко е пределно ясно. Трите бойни кораба на ВМФ на Украйна са нарушили граница на РФ, а руските граничари са направили именно това, което е трябвало да направят. Но сега този инцидент се поднася като агресия от страна на Русия, което е пълна глупост. Карпентър също така коментира заявленията на мнозина западни аналитици, които казват, че НАТО уж през цялото време се опитва да изгради топли отношения с Русия, но това не им се отдава заради „агресията на Москва”. Експертът нарича такива анализатори лицемерни лъжци, защото всъщност всичко е точно наобратно. Сега в Алианса Русия ясно се изрисува като основния враг – това много прилича на втория рунд на Студената война. И Тед Карпентър обобщава, че тя се разпалва именно от Запада.   Превод: В.Сергеев", "date": "2019.01.01", "title": "The American Conservative: НАТО разпалва нова „студена война” срещу Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391081-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0-%D0%BE%D1%82-1-%D1%8F%D0%BD%D1%83%D0%B0%D1%80%D0%B8-2019-%D0%B3%D0%BE%D0%B4%D0%B8%D0%BD%D0%B0", "text": "Вижте пълен списък на промените от днес 1 януари 2019 година.      Увеличава се цената на водата и природния газ от 1 януари 2019 г. Природният газ поскъпва с 3,51%, като не се очаква това да се отрази на крайната цена на топлата вода и парното. В 26 населени места цената на водата ще поскъпне с до 10 на сто. Предварителните разчети сочат, че най-голямо ще е поскъпването на ВиК услугите в Бургас – с 27 стотинки, и в София – с около 20 стотинки. Най-скъпа ще е водата в Шумен, където от новата година един кубик ще струва 3.40 лева. Над 3 лева ще е водата и в Добрич, Силистра, Варна и Враца. Единствено в Кърджали ще се отчете промяна в цената на услугата с около 1,5%.      В сила влиза Бюджетът за 2019 г. Планираните приходи са в размер на 25.6 млрд. лв., а 23.1 млрд. от тях трябва да са от данъци. Разходите са в размер на 13.3 млрд. лв., като най-много от тях ще отидат за заплати – 5.1 млрд. лв. 80 млн. лв. са предвидени за предотвратяване и преодоляване на последиците от бедствия. Общините ще могат да разчитат на трансфери в размер на 3.7 млрд. лв. Приоритетите на Бюджет 2019 са социалната политика, образованието, отбраната и политиката по доходите. В сферата на социалната политика са предвидени 40.4 млн. лв. допълнително. Увеличението на възнагражденията на педагогическия персонал ще е средно с 20%.  Увеличават се изискванията за възраст и осигурителен стаж при пенсиониране. През 2019 г. жените ще се пенсионират на навършени 61 г. 4 м. и осигурителен стаж от 35 г. 8 м. Увеличението е с по два месеца. Мъжете ще се пенсионират при навършени 64 г. 2 м., като увеличението е с 1 месец. Осигурителният им стаж ще трябва да бъде 38 г. 8 м., което е с 2 месеца повече в сравнение с 2018 г. Стойността на всяка година осигурителен стаж във формулата за изчисляване на пенсиите се увеличава от 1.169 на 1.2. Този коефициент ще се прилага при изчисляването на размерите на новите пенсии, които ще се отпускат.  Заплатите на педагогическите специалисти се увеличават с не по-малко от 20% от 1 януари 2019 година. Минималната основна работна заплата за директор на училище, детска градина и обслужващо звено става 1140 лв., на заместник-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател - 1005 лв. Предвидени са 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя.   От 1 януари 2019 г. месечните възнаграждения на военнослужещите ще се определят от длъжността и присвоеното военно звание. Промяната се налага, за да има справедливо определяне на заплащането за различните длъжности в обхвата на едно и също военно звание. С промяната в заплащането се цели оптимизиране на възможностите за попълване на длъжности, за които се изисква допълнителен образователен ценз, квалификация, професионален опит. Според Министерството на отбраната това е стъпка към преодоляване на некомплекта във въоръжените сили. С промените ще има по-големи разлики във възнагражденията на отделните категории военнослужещи, като стимул за по-качествено изпълнение на функционалните задължения и за повишаване на квалификацията. Електронните винетки влизат в сила окончателно от 1 януари 2019 г., като с това се отменят и разпоредбите за издаване на хартиени винетки. Също от 1 януари се активира и смесената електронна система за различните категории автомобили на база време и на база изминато разстояние. Винетна такса за ползване на платената републиканска пътна мрежа ще заплащат собствениците или ползвателите на автомобилите с обща технически допустима максимална маса до 3,5 тона и над 3,5 тона. Това е такса за изминато разстояние.  От 1 януари 2019 г. водачите на моторни превозни средства до 3.5 т. ще могат да ползват и уикенд винетка. Тя ще струва 10 лв. и ще важи от 12.00 ч. в петък до 23.59 ч. в неделя  по метеорология и хидрология (НИМХ) излиза от Българската академия на науките с цялото си имущество и в пълен състав. След 57 г. в Академията на 1 януари 2019 г. НИМХ става самостоятелно юридическо лице с бюджет в рамките на бюджета на Министерството на образованието и науката. НИМХ ще продължи да бъде националната хидрометеорологична служба на Република България.  От 1 януари 2019 г. всички хора с трайни увреждания, които са над 18 години, ще имат право на нов вид месечна финансова подкрепа. Размерът на финансовата подкрепа ще зависи от степента на увреждане и ще се определя и актуализира спрямо линията на бедност в България, определена с Постановление на Министерския съвет за съответната година. За 2019 г. линията на бедност в България е 348 лв.  Очакванията са, че такава финансова подкрепа ще се получава от над 600 000 души – с около 100 000 повече в сравнение с тези, които до 2018 г. са получавали добавки за социална интеграция. За хората със степен на увреждане от 50 до 70,99% месечната финансова подкрепа ще е 7% от линията на бедност или 24,36 лв. За хората със степен на увреждане от 71 до 90% нейният размер ще е 15% от линията на бедност или 52,20 лв. За хората със степен на увреждане над 90% финансовата подкрепа ще е 25% от линията на бедност или 87 лв. За хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест, новата помощ, ще е равна на 30% от линията на бедност или 104,40 лв. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198,36 лв.  От 1 януари 2019 г. държавата отпуска семейна помощ на децата без право на наследствена пенсия, с един или двама починали родители. Тя ще се предоставя на другия родител или на настойника/попечителя, който отглежда детето. Родителят или настойникът трябва да живеят постоянно в страната. За да получават новата семейна помощ, децата трябва да посещават редовно детска градина или училище. Те ще я получават до завършване на средно образование, но не повече от 20-годишна възраст.  Според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия, или новата социална помощ. 4 млн. лева допълнително ще са необходими в бюджета за следващата година за изплащане на предлаганата помощ. Отпуснатите до края на 2018 г. персонални пенсии ще продължават да се изплащат.  От 1 януари 2019 г. собствениците на стари автомобили ще плащат по-висок данък. Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен автомобилът замърсява околната среда. Това ще увеличи данъците на по-старите коли с около 30%. За товарните автомобили с маса от 3,5 до 12 тона данъкът ще се определя в размер от 10 до 30 лева за всеки започнати 750 кг. товароносимост.  От 1 януари 2019 г. Изпълнителната агенция по трансплантации и Изпълнителна агенция \"Медицински одит\" се сливат в нова Агенция „Медицински надзор“. Тя ще бъде второстепенен разпоредител с бюджет към Министерството на здравеопазването, който ще осъществява регулиране и контрол на медицинските дейности. Агенцията ще осъществява функциите по контрол на трансплантациите на органи, тъкани и клетки, както и качеството на медицинското обслужване в лечебните заведения. Спазването на правата на пациентите също ще бъде обект на проверка от новата структура, а в правомощията ѝ влизат и дейности по откриване и предотвратяване на корупционни прояви и практики в болниците. Като функции на Агенцията ще преминат и осъществяваните до момента от отделните регионални здравни инспекции административни производства по регистрация на лечебните заведения за извънболнична помощ и хосписите. Минималната работна заплата от 510 лв. става 560 лв. Размерът ѝ ще се повиши с 9,8% в сравнение с изминалата година, като за целта са отпуснати 1 млрд. лв. Минималната работна часова заплата ще бъде 3,37 лв. Предвидено е минималната заплата да продължи да се увеличава административно - на 610 лв. от 2020 г. и на 650 лв. от 2021 г. Максималният осигурителен доход се вдига от 2600 на 3000 лв. Минималният месечен размер на осигурителния доход за самоосигуряващи се за 2019 г. ще бъде 560 лв. при 510 лв. през 2018 г.", "date": "2019.01.01", "title": "Ето какво влиза в сила от 1 януари 2019 година"}
{"url": "http://www.classa.bg/%D1%81%D0%B2%D1%8F%D1%82/item/391082-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BA%D1%8A%D0%BC-%D1%81%D0%B0%D1%89", "text": "Ким заяви  , че ще има по-бърз напредък към денуклеаризация, ако САЩ предприемат съответни действия. Севернокорейският лидер Ким Чен-ун каза, че решимостта му за пълна денуклеаризация остава непроменена, но може да се наложи да потърси \"нов път\", ако САЩ продължат да искат едностранни действия от КНДР Той каза, че е готов отново да се срещне с американския президент   по всяко време, за да бъдат постигнати резултати, които международната общност би приветствала. По думите му обаче Северна Корея не би имала \"друг избор, освен да потърси нов път, за да защити своя суверенитет\", ако САЩ \"погрешно преценят търпението на нейния народ, насила й наложат нещо и упражняват санкции и натиск, без да спазват обещание, което са дали пред целия свят\". Ким призова Южна Корея да спре съвместните военни учения със САЩ и каза, че на Корейския полуостров не трябва да бъдат разполагани стратегически военни активи. Изявлението му вероятно ще засили нарастващия скептицизъм за това дали КНДР възнамерява да се откаже от програмата си за ядрени оръжия. На среща през юни Ким и Тръмп обещаха да работят за денуклеаризация и да изградят \"траен и стабилен\" мирен режим, но оттогава не е постигнат особен напредък, а сателитни снимки показват продължаваща дейност в ядрени и ракетни обекти в Северна Корея.", "date": "2019.01.01", "title": "Ким Чен-ун с предупреждение към САЩ"}
{"url": "http://www.classa.bg/%D1%81%D0%B2%D1%8F%D1%82/item/391083-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%B2-%D1%80%D1%83%D1%81%D0%B8%D1%8F", "text": "Предвижда се преходният период да продължи до 2028 година.  Реформата на пенсионната система бе сред най-дискутираните законопроекти в Русия през изминалата година и претърпя редица значителни изменения, като същевременно нанесе значителен удар по популярността на правителството.  Повишаването на пенсионната възраст дълго време бе своеобразна тема табу в Русия, припомня в. \"Независимая газета\".  Президентът Владимир Путин обаче постепенно смекчи позицията си, разрешавайки на поддръжниците на реформата в началото да обсъдят, а след това и да реализират мярката.  В края на август в телевизионно обръщение държавният глава посочи, че основната задача на законопроекта за пенсионната реформа е \"да осигури устойчивостта и финансовата стабилност на пенсионната система за дълги години напред, което означава не само запазване, но и увеличаване на пенсиите на сегашните и бъдещи пенсионери\".  Правителството е обмисляло и алтернативни варианти, но по думите на Путин изчисленията не са потвърдили ефективността на алтернативите, предложени от експерти. Той обяви и смекчаване на първоначалните параметри на реформата.  Държавната дума прие законопроекта на второ четене в края на септември и буквално веднага - на трето, последно четене. В началото на октомври реформата бе одобрена от Съвета на федерацията (горната камара на руския парламент) и подписана от президента.  Реформата се въвежда на фона на уверенията на властите, че продължителността на живота в Русия нараства, отбелязва \"Независимая газета\".  Очакваната продължителност на живота за 2017 г. бе 72,7 години, а за 2018 г. - 72,9 години, каза Путин на голямата си годишна пресконференция в края на текущата година.   Според данни на Световната банка обаче към 2016 г. в Русия около 43 процента от мъжете и 17,5 процента от жените не са достигнали 65-годишна възраст.", "date": "2019.01.01", "title": "Влиза в сила пенсионната реформа в Русия"}
{"url": "http://www.classa.bg/%D1%81%D0%B2%D1%8F%D1%82/item/391084-%D1%81%D0%B0%D1%89-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%8E%D0%BD%D0%B5%D1%81%D0%BA%D0%BE", "text": "Вчера бе последният ден, в който САЩ са членове на ЮНЕСКО, от утре те официално напускат организацията на ООН. За оттеглянето си Вашингтон съобщи още през октомври 2017 година, когато начело на организацията беше българката Ирина Бокова.      От Държавният департамент заявиха ,че напускат организацията заради липсата на реформи в нея и антиизраелската насоченост на дейността й. Въпреки напускането, САЩ ще останат като наблюдател в организацията. Това ще им позволи да представят своите виждания за защитата на световното културно наследство и свободата на медиите.", "date": "2019.01.01", "title": "САЩ напускат официално ЮНЕСКО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391075-%D0%B4%D0%B0-%D0%BF%D0%B8%D0%B5%D0%BC-%D0%B7%D0%B0-%D0%BC%D1%8A%D0%B6%D0%B5%D1%82%D0%B5-%D0%BF%D0%BE-%D0%BF%D0%BE%D1%82%D0%BD%D0%B8%D1%86%D0%B8-%D0%B8%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D1%83%D0%B1%D0%B0%D0%B2%D0%B8%D1%8F-%D1%82%D0%BE%D1%81%D1%82", "text": "Да се налива всеки може, но истинското пиене може да бъде цяло културно преживяване и обогатяване на душата. За тази цел обаче си трябва майсторлък. Това грузинците го знаят много добре (или поне така им се носи славата още от време оно). Едва ли има по-изкусна и по-добре развита традиция на вдигането на тост от тази, която са изработили в Грузия.  Там, макар алкохолът да се лее в сериозни, а понякога и легендарни количества, типични за тежък запой, изкуството на тостовете се тачи много и за него има разписани специални правила, на които се гледа изключително сериозно. Но както се казва - с голямата практика идва и голямата традиция. Ето и някои други интересни, оформили се неписани правила за изкуството да вдигаш тост по грузински.     Като за начало важното, което трябва да се знае за тостовете, е че те трябва да показват остроумие, но да не бъдат твърде дълги. Все пак не трябва да се забравя, че наоколо стоят хора, вдигнали чаши с алкохол в ръцете си и чакащи да отпият. Затова колкото повече говорите, толкова повече ги отдалечавате от пиенето. А това, на свой ред, означава и да не им губите времето с някакви банални изказвания, речи и словоизлияния.     А когато някой вдигне тост, посветен на определен човек от компанията, то този някой, в чието име се пие, има право на \"алаверди\" - ответен тост (нещо като репликата и дупликата в парламента, но по-приятно). Важен момент е, че при тостовете не се гледа с добро око на принудата.  Никога не призовавайте в края на тоста си да се пие до дъно - всеки пие толкова, колкото му се иска и колкото му е удобно. Също така не принуждавайте с викове и възгласи някой да взима думата и да вдига тост. Тост се казва, само когато човек иска да го направи, иначе му липсва желание и тостът се получава неискрен. Важна роля в грузинската традиция на тостовете има тамадът - посоченият ръководител на празненството, който следи за спазването на тези правила и на чиито рамене тежи целият церемониал около пиенето. Част от задълженията на тамада, които макар и да звучат забавно са задължителни за спазване, включват: - винаги да помни кой е домакинът и какъв е поводът за събирането, независимо колко алкохол е изпил; - да не е по-пиян, но и по-трезвен от другите; - да е остроумен и да не заеква; - да не е по-нисък от масата, за да може компанията да го вижда добре; - никога да не се смее по-силно на собствените си шеги; - да не спори и се бие с останалите; - да не танцува на масата и да не пада пиян от стола; - в края на събирането да може да си спомни адреса си и името на жена си; - да не сяда в скута на дамите; - да не си бърше устата с вратовръзката (особено ако е чужда) - да не троши посудата на домакина; - да не започва песен, чийто текст не знае; - да не пресмята (на глас) стойността на яденето и пиенето по масите; - да не яде с ръце от чинията; - да не се заглежда по чуждите жени; - да не ползва вилицата за диригентска палка; - на тръгване да не облича чужда връхна дреха, дори и да е по-хубава от неговата собствена; - по пътя за в къщи да не се къпе във фонтаните, нито да ги обогатява откъм течности; - да не се опитва да вдига тостове за срещналите го полицаи по пътя към дома (особено ако е с автомобил). А ето и някои особено хубави грузински тостове: - Моят дядо казваше: \"Имам желание да си купя къща, но нямам възможност. Имам възможност да си купя коза, но нямам желание.\" Нека нашите желания винаги да съвпадат с нашите възможности! - На въпроса \"Какви жени предпочитате - блондинки или брюнетки?\" истинският мъж трябва да отговори: \"Да!\" Да пием за истинските мъже! - Да пием за хубавите хора - все пак останахме толкова малко! - Драги приятели, предлагам да пием за нас, защото в такъв състав и с такова удоволствие никой няма да пие! - Преди да вдигна тост искам да ви задам три въпроса: 1. Знаете ли до кога пият жените математички? Отговорът е до безкрайност. 2. А до кога пият жените химички? До загуба на реакция. 3. До кога пият жените медички? До загуба на пулс. А нека сега ние пием за жените физички, които пият до загуба на съпротивление, или за журналистките, които пият до последна капка мастило! - Всеки рибар мечтае да види в мрежата си Златната рибка; Всяка девойка мечтае да види принца от мечтите си; Всеки студент останал с 2 ликвидации, мечтае да види поне тройки в студентската си книжка; Всеки мъж мечтае да види в леглото си Моника Белучи. Да пием за морковите! Те подобряват зрението. - Един лекар среща в селската кръчма свой редовен пациент, който е наредил край себе си няколко празни ракиени чаши. - Гоги, нали ти казах да не пиеш повече от една чаша концентрат? - Докторе, аз не се лекувам само при вас - отговорил пациентът.  Та нека да пием за здравето на лекарите и нека те бъдат все повече! - Един мъж го заболяло гърло. Толкова го боляло и бил прегракнал, че едва можел да каже едно цяло изречение. С последни усилия се добрал до къщата на личния си лекар и почукал на вратата. Отворила докторската съпруга. - Съпругът Ви в къщи ли е? - изпъшкал болният. Жената се огледала нервно и му казала:  - Няма го. Влизай бързо, за да не видят съседите. Да вдигнем наздравица за това не само да сме здрави, но и докторите да ги няма в къщи. - Сулико и Шота се обичали толкова много, че се оженили. Тъкмо се оженили, и пратили Шота в командировка. - Не се притеснявай, скъпа - казал той на младата и красива жена, - след три дни ще се върна. Минали три дни, минали три пъти по три дни, а Шота не се връщал. Минали десет по три дни, а Шота все го нямало. Разтревожила се младата булка и пуснала телеграма в десет града на десетте му най-верни приятели. И пристигнал отговор от десетте града от десетте най-верни приятели: - Спокойно, не се притеснявай, Шота е при нас! Да вдигнем тост за верните приятели, които никога не ни подвеждат. - Гоги, какъв искаш да станеш, като пораснеш? - питат гостите. - Искам да стана бизнесмен, като татко - отговорил Гоги. - Вчера ме заведе в офиса и там много ми хареса как работи. - А ти как ще работиш? - Като него. Сутринта ще отида в офиса, ще седна на бюрото, ще запаля дебела пура и ще започна да говоря колко много работа имам днес. След това ще отида с приятел бизнесмен на обяд. Като се върна следобед, ще се развикам на всички, че нищо не са свършили. После ще се прибера вкъщи ужасно уморен и ще си полегна на дивана пред телевизора. Да пием за нашите деца - те са светлото бъдеще! - Питат стария грузинец: - Защо приятелите толкова лесно се превръщат в неприятели, а враговете да превърнеш в приятели е много трудно? - По същия начин, както да се разруши една къща е много по-лесно и бързо, отколкото да я построиш - отвърнал старият грузинец. - Да счупиш стъклената ваза е много по лесно, отколкото да я направиш. Парите се харчат много по-лесно и бързо, отколкото се печелят. Да вдигнем тост за съзиданието, а не за разрушението! - Има такава грузинска мъдрост: \"Ако искаш да вземеш правилно решение, посъветствай се с жена си и направи точно обратното!\" Да пием за нашите жени, които ни помагат да намираме правилното решение в сложни ситуации! - Да пием за това моят приятел да има винаги толкова здраве и щастие, колкото му пожелава неговата майка!  Нека винаги да има толкова пари, колкото му пожелава неговата жена! Нека всяка вечер да се прибира у дома!  Но ако някога не се прибере, нека му пожелаем да не му се е случило това, което би си помислила майка му, а да му се е случило това, което би си помислила неговата жена! - Вечер. Лунна светлина. Парк, природа, пейка... На пейката - той и тя. Друга вечер. Парк, природа, пейка... На пейката - той, но друга тя. Следваща вечер. Парк, природа, пейка... На пейката - същият той, нова тя. Още по-следваща вечер... Но това е дълга история. Нека пием за постоянството на мъжете и непостоянството на жените! - Слънцето съблича жените до бански. Да пием за онези мъже, чиито очи светят по-силно от слънцето! - Нищо не съкращава живота така, както разстоянието между тостовете. Да пием за това, да живеем колкото се може по-дълго! - Един човек си вървял през гората и намерил костенурка. А костенурката заговорила с човешки глас:  - Не ме убивай и ще ти се отблагодаря! Човекът я взел, занесъл я в къщи, нахранил я и си легнал.  - Пусни ме в леглото ти - примолила му се костенурката.  Сложил я той до себе си и в този миг костенурката се превърнала в прекрасна девойка. Тогава дошла жената на човека.  - Какво става тук? - развикала се тя.  Човекът й разказал всичко и тя се успокоила. Да пием за нашите жени, които вярват на всички истории, които им разказваме! - Ще ви разкажа една приказка... Имало едно време една далечна страна. В нея имали такъв обичай - колкото по-дълга била оная работа на мъжа, толкова по-къси ръкави носел той. Всъщност... това е една доста дълга приказка и няма да ви я разказвам сега, а ще произнеса следния тост: Да пием за мъжете по потници! - Един кораб попаднал в буря и потънал. Оцелели само двама моряци – без спасителни жилетки и нищо за което да се захванат. - Господи - помолил се първият, - изпрати ми толкова дъски, колкото пъти ми е изневерявала жената! От небето паднали две малки клечки, които не могли да издържат тежестта на човека и той се удавил. - Господи - решил да опита вторият, - изпрати ми толкова дървета, колкото пъти ми е изневерявала жената!  Небесата се отворили и наоколо западали купища дървета, човека си направил сал и се спасил. Да пием за жените, които не оставят мъжете си да се удавят! - Един мъж се прибира от командировка и сварва в спалнята любовника на жена си и разгневен пита съпругата си: - Вие двамата какво правите тук?! - Видя ли, - обръща се съвсем спокойно тя към любовника си - казах ти, че мъжът ми е глупав. Да пием за това, мъжете никога да не задават глупави въпроси на жените си! - Стоял си Адам на един висок връх и се наслаждавал на природата само с една шапка на главата си. Изведнъж се появила Ева. Адам се засрамил и се прикрил с шапката. Ева го хванала за едната ръка, после го хванала и за другата.  Да пием за невидимата сила, която държи шапката! - Един рицар трябвало да замине на война. Тогава той сложил девствен пояс на жена си и повикал най-верния си приятел.  - Ето ти ключа от най-голямото ми съкровище - казал му той. - Давам ти го, защото не се съмнявам в твоята честност. Ако не се върна, отключи пояса, една година след моята смърт.  Тръгнал рицарят и след малко дочул конски тропот. Приятелят му препускал стремително след него. - Какво има? - попитал рицарят.  - Станала е грешка, сър. Дали сте ми грешен ключ... Да пием за верните приятели! - Живял някога един богат и силен крал. Известна  циганка гледачка обаче му предсказала, че кралицата ще роди дете, което не е от него и това дете ще го свали един ден от трона. Ядосан кралят решил да скрие кралицата в най-високата кула на кралството и само евнуси да ѝ носят храна и вода. Въпреки това след една година тя все пак родила.  Да пием за Карлсон, който живее на покрива! - Да пием за нашите ковчези! Ковчези, направени от 100-годишни дъбове. От 100-годишни дъбове, които ще посадим утре! ", "date": "2019.01.01", "title": "Да пием за мъжете по потници! - изкуството на хубавия тост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391076-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%E2%80%9E%D1%88%D0%B0%D0%BC%D0%BF%D0%B0%D0%BD%D1%81%D0%BA%D0%BE%E2%80%9D-%D0%BF%D0%BE-%D0%BA%D0%BB%D0%B0%D1%81%D0%B8%D1%87%D0%B5%D1%81%D0%BA%D0%B8%D1%8F-%D0%BC%D0%B5%D1%82%D0%BE%D0%B4-%D0%BA%D0%BE%D0%B5-%D0%B3%D1%8A%D1%80%D0%BC%D0%B8,-%D0%BA%D0%BE%D0%B5-%D0%B5-%D0%B7%D0%B0-%D0%BF%D0%B8%D0%B5%D0%BD%D0%B5", "text": "Повечето нашенци купуват „шампанско”(както у нас популярно наричат всички пенливи вина) само за Нова година. За да гръмнат тапата точно в полунощ или в първите минути след това.  Някои обаче пият шампанско всеки ден, дори на закуска. Не всеки може да си позволи такъв аристократичен начин на живот. Но по магазините вече са намират десетки видове пенливи вина, някои на съвсем достъпни цени.     Преди Нова година на пазара в София се виждаха поне 50 вида пенливи вина, български и вносни.  Вече се продават пенливи вина, направени по класически (традиционен) метод, които струват дори и по 7-8 лв. Вносни са – испански, френски. Български пенливи вина по класически метод на такава ниска цена още няма. Няма голямо производство и търсене, и няма как цените на вина в малки серии да се ниски. Но все повече български производители правят пенливо вино по класически метод, по който се прави френското шампанско. Цените на българските са между 15 и 30 лв. бутилката. Може да се изредят винарните „Логодаж”, „Ню Блуум Уайнъри” (избата в Съединение), „Едоардо Миролио” край Сливен, „Вила Юстина” край Пловдив, „Хан Крум”, „Магура”, „Катаржина” и др.  Френските варират в широки граници – оригинално шампанско между 50 и 250 лв., а френско пенливо вино по технология за шампанско, но не от областта Шампан, има и по 10-ина лева. Важно е да се направи разлика между пенливо вино, направено по класически (традиционен) метод и всички останали пенливи вина. В предишни години в e-vestnik е ставало дума за технологиите на производство на пенливи вина. Накратко и най-общо те са три основни. Традиционният метод е оригиналната технология за шампанско, при която се прави вино, после се оставя да отлежи, а на определен етап в бутилката се добавя захарно-фруктозен сироп (може да бъде захарен или гроздов сок от същите сортове на виното), плюс дрожди. Така се получава вторична ферментация в самата бутилка. Бутилките отлежават и се въртят под определен ъгъл, за да се събере утайка в гърлото при т. нар. технологична тапа (временна). След необходимият срок виното се охлажда силно, като при тапата се образува ледена шапка с утайката, която се изхвърля. А после бутилката се запушва с добре познатите дебели коркови тапи. За различни видове пенливи вина налягането в една бутилка е 3-6 атмосфери. Затова и бутилките им са толкова дебели, и тапите са закрепени по специален начин и са с по-голям диаметър от тези на обикновените вина. Този класически (традиционен) метод в миналото е бил прекалено скъп, защото всичко се е правело ръчно. Преместване на бутилките една по една под различен ъгъл, въртене, за да се събере постепенно утайката в гърлото. В наши дни това е механизирано. Специални палета с множество редове бутилки се въртят синхронно и накланят в нужната посока, без да ги пипа човешка ръка. После по същия механизиран начин се охлаждат на редове в гърлото на бутилките, за да се изхвърли утайката. Така някога скъпото производство е поевтинено доста. Затова сега човек може да си купи испанско „шампанско”, което се нарича кава (Cava), произведено по Método Tradicional, на цена 10-ина лева бутилката. Даже имаше промоция преди Коледа две бутилки на цената на една, за 12-13 лв. Всъщност този традиционен метод е технологията на шампанското.  На френски е Méthode champenoise или само шампанско, ако е от областта Шампан. Но французите добре са си защитили наименованието и в други страни не може да се използва. Извън произведените в областта Шампан, която е на около 150 км от Париж, другаде по света пенливите вина по този метод се наричат „класически” или „традиционен”. В Италия:  Metodo Classico (Мetodo tradizionale) В Испания и Португалия:  Método Tradicional На английски означението е:  Traditional method На немски:  Klassische Flaschengärung Това не е гаранция, че пенливото вино ще е хубаво, защото все пак има безброй видове, от различни производители, сортове. Но показва разликата в технологиите. Другите начини за производство на пенливо вино са в големи съдове (танкове), в които се извършва вторичната ферментация и после се бутилира. По този метод се прави пенливото просеко в Италия. По този метод е и първото българско „шампанско” от Лясковец – „Искра”. А най-евтините пенливи вина са просто газирано подсладено вино. Такива на пазара у нас струват и по 3 лв. бутилката. Непретенциозният потребител може да гръмне и с такова на Нова година. Тези евтините поне може да се опитат кое какво представлява, а не да се набуташ с 30 или 60 лв. за шампанско, което е кисело. Но трябва да се търсят бутилки с изписана година на производство 2017 или 2018, защото всичко по-старо може и да не гръмне, да има изветрял блудкав вкус. Особеност на евтините пенливи вина е, че са подсладено газирано вино. А пенливите вина по класически метод имат остатъчна захар, и от първоначалната ферментация, и от вторичната. Много потребители предпочитат пенливо вино с повече сладост. Други имат по-изтънчен вкус и предпочитат сухо или съвсем сухо шампанско. Затова потребителят се ориентира по категориите: Brut  – 0-12 г захар на литър. Това са най-често срещаните видове пенливи вина. Съдържанието на захар е в доста широки граници и може да бъде по-сладко или по-сухо. По принцип в пенливите вина има повече остатъчна захар от т. нар. тихи вина, затова и при тях понятията за сухо (dry, sec) се различават. Extra Brut  – 0-6 г захар на литър. Zéro dosage  – без добавен захарен сироп, по класическа технология, отговаря на категорията Brut. Brut Nature (Brut Zero)  – 0 до 3 г естествена гроздова захар на литър, без добавена захар при производството. (Обикновено и двете означения са изписани на етикета). Extra Dry, Extra Sec, Extra seco  – 12-17 г захар на литър. Dry, Sec, Seco  – 17-32 г захар на литър. Demi-Sec, Semi-seco  – 32-50 г захар на литър. Doux, Sweet, Dulce  – над 50 г захар на литър. Потребителят, който тръгва тепърва да „изучава” шампанското, трябва да знае тези означения и като опитва да си прави изводи. Характерно за повечето пенливи вина е, че като изпиеш няколко чаши, може да те боли глава. Има и изключения – за много сухите видове, но всичко е въпрос на проверка. Шампанското не е за напиване, само 1-2 чаши за удоволствие, за празник. Шампанско се прави от три сорта грозде – Пино ноар, Пино мьоние и Шардоне, от лозята в областта Шампан. Първите два сорта са червено грозде, характерно с това, че от тях могат да се правят и бели, и червени вина. Просто багрилните вещества са в ципата на зърното и ако от гроздето се изцеди сокът, без да преседява с него, става бяло вино. В други страни и области на Франция използват и други сортове. В България пенливо вино обикновено се прави от Шардоне, но има и от Совиньон блан и купажи с други сортове. Много подходящ сорт за пенливо вино розе се оказва сортът Мелник, показа изба „Логодаж”. Най-старото производство на пенливо вино у нас е на изба „Лясковец” – добре познатата „Искра”. Прави се по технология за италианско просеко – ферментация в танк, а не бутилка по бутилка. Затова е по-евтино. Тази марка така се е наложила през годините, че няколко изби правят имитации на етикета и наименованието – например вместо „Искра” „Криста”, изписано със същия шрифт и т. н.", "date": "2019.01.01", "title": "Все повече българско „шампанско” по класическия метод. Кое гърми, кое е за пиене?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391077-%D0%B4%D0%B0-%D0%B6%D0%B8%D0%B2%D0%B5%D0%B5%D1%88-%D0%B4%D0%B5%D1%81%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D1%81-%E2%80%9E%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%81%D0%B5%D0%B4%E2%80%9D", "text": "Ново луксозно издание на „Английският съсед” (Сиела) от Михаил Вешим с твърда корица и илюстрации на художника Дамян Дамянов излиза по повод десет години от премиерата на романа. Емблематичната творба на писателя-сатирик звучи повече от актуално и днес, а феновете на интелигентния хумор ще имат възможността да научат интересни подробности около създаването на „Английският съсед”, за които Вешим разказва от първо лице в книгата.     В юбилейната книга Вешим разказва как му е хрумнала идеята за този сюжет и кои са лицата, вдъхновили персонажите в романа. Писателят проследява и историята на творбата – от фейлетона във в-к „Стършел”, през радиопиесата „Нотингам Форест” и новината за конкурса за сценарий на комедиен сериал от 8 епизода на Българска национална телевизия, който „Английският съсед” не печели, та чак до написването и публикуването на романа през 2008 г. и последвалия успех. Авторът на „Текила на разсъмване” и „Оксиморон” споделя също и интересни случки от снимачната площадка на едноименния сериал, който все пак вижда бял свят по БНТ през 2011 г. – за добре подбрания от режисьора Дочо Боджаков актьорски състав в лицето на Татяна Лолова, Биляна Петринска, Лесли Грантъм, Кръстьо Лафазанов, Валентин Танев, Ники Урумов, Краси Доков, Румен Угрински, Ирен Кривошиева, Тео Елмазов и др., за разходките на Грантъм из България и за решението му да се пренесе в страната ни, сякаш повлиян от персонажа си в „Английският съсед”. Днес знаковият роман се радва и на превод на английски („The English Neighbour”, „Сиела”, 2015). В типичния си, добре познат за ценителите на качествения хумор стил, Вешим отбелязва в предговора на юбилейното издание на „Английският съсед”: „Като седнах да пиша „Съседа“, си поставих творческа задача: нито една мръсна дума! Хумористичен роман, но писан с чисти ръце и чисти думи – така, както правеха хумор българските класици Алеко и Чудомир, стършелите Мирон и Йордан Попов, царят на абсурда Станислав Стратиев… И много други автори, които съм познавал – и книгите им, пък и лично, големи хумористи, от които съм се учил. Защо при тях няма простотии – защото има вкус. Помислете си само за Алеко – героят му простак, но най-просташкият израз в устата на бай Ганю е „майка му стара!“…” Именно заради този „хумор на чистите ръце” творбите на Михаил Вешим са обичани и четени от мнозина и днес, а името му е гаранция за смях и добро настроение. Следва откъс. З а да поменат Майкъл Оуен, в бар „Лондон“ дойдоха също Джон и Ванчо.  – Глория, дай им по един швепс на тия въздържатели! – изкомандва Щърбанов от банкетната маса.  – Тя пържи! Аз ще стана! – каза Скинаря.  Отиде на бара, там където сутринта бе доставил няколко каси безалкохолно заради появилите се напоследък клиенти въздържатели. Отвори две бутилки швепс и незабелязано пус¬на в едната хапче. После ги понесе към банкетната маса.  Бутилката с хапчето даде на Джон.  – Айде, няма чаши! – подкани ги той. – Пийте от шишето по стар български обичай! Лека му пръст на магарето! Джон и Ванчо надигнаха бутилките. От цял ден работа Джон бе ожаднял и изпи своята напитка почти наведнъж.  След малко Глория донесе втора пълна чиния с димящи кюфтета. Вместо към кюфтетата, Джон погледна към впитите джинси на барманката… Там някъде, между талията и ханша, където се очертаваше тънката ивица на бельото прашка. И не можа да откъсне погледа си от тази тънка ивица…  – Харесваш ли българките, бай Джон? – подкачи го Скинаря, сочейки след Глория, която влезе в кухнята, за да продължи пърженето.  – Йес! Много хубав жена! – каза Джон и взе да се върти на стола си неспокойно.  – Айде, наздраве! – извика Щърбанов. – Кога сме най-зле, тъй да сме! Ванчо, Джоне – вземайте кюфтета! От Майкъл са, Бог да го прости!  – Аз помогне на мис Глория! – каза Джон и тръгна към кухнята, внезапно обсебен от желания.  Поменуващите дъвчеха кюфтета и ги поливаха с вино, затова не му обърнаха внимание.  Глория не го чу да влиза и също не му обърна внимание. Тя обръщаше кюфтета в димящия тиган. Англичанинът мина зад нея и я обхвана през кръста. Тя се стресна.  – О, Джон! – изненадано го отбутна. – Какво правиш?  – Вие много хубав жена, мис Глория! Аз вас желае!– Не, Джон! Ама, недей така! – уж се дръпна барманката, но не съвсем. По-скоро се остави в ръцете му. Той запуши устата ѝ с целувка.  Кюфтетата запушиха в тигана.  На пръсти Денчо се приближи до вратата на кухнята и изкоментира:  – Без грешка действа хапчето! Направо няма засечка!  – Стига, бе! – скочи от мястото си Скинаря. – Спри ги! Ще му счупя главата на оня английски идиот!  – Трай! – дръпна го Щърбанов с командирска ръка. – Това е експеримент!  – Експеримент, ама си е направо живо… – Скинаря не се доизказа.  Англичанката Патриша имаше способност да се явява в неподходящото време на неподходящото място. Усмихната до уши, тя влезе в бар „Лондон“:  – Видели Джон?  – Видял съм го! – изпревари всички Скинаря. – Влез в кухнята и ти ще го видиш!  Патриша послушно тръгна към кухнята на своята ученичка Глория. Надникна и спря на вратата:  – Оу! – възкликна тя като истинска англичанка. – Сори!  *  – Соу сори! – каза по-късно Джон на Патриша, когато се върна вкъщи и завари жена си с подути от плач очи.  После се опита да обясни ситуацията:  – Дарлинг, нещо внезапно ми стана! Нещо по-силно от мен ме подтикна към това, иначе аз те обичам!Патриша го погледна студено:  – Джон, бъди така добър, напусни къщата ми! – каза тя твърдо като истинска англичанка.  Като истински англичанин, Джон си събра багажа в куфар и напусна къщата. Щом излезе на улицата, срещу него в тъмницата изникна някаква сянка:  – Пошол вон от мой дом! – свадливо се скара сянката.  Гласът ѝ разлая селските кучета.", "date": "2019.01.01", "title": "Да живееш десет години с „Английският съсед”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391078-%D0%B4%D0%B5%D1%81%D0%B5%D1%82-%D1%81%D1%82%D1%80%D0%B0%D1%88%D0%BD%D0%B8-%D1%82%D1%80%D0%B8%D0%BA%D0%B0,-%D1%81-%D1%87%D0%B8%D1%8F%D1%82%D0%BE-%D0%BF%D0%BE%D0%BC%D0%BE%D1%89-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D1%82-%D0%BC%D0%B0%D1%81%D0%B8%D1%82%D0%B5", "text": " е професор по езикознание в Масачузетския технологичен институт, лингвист философ, общественик, автор на книги и политически анализатор, който се смята за един от най-изтъкнатите мислители на нашето време.     Неговите книги се издават по целия свят. Особено популярен е съставеният от него списък с начини за манипулиране на човешкото съзнание, към който прибягват медиите и правителствата. Темата за манипулацията на общественото мнение е по-актуална от всякога. Точно за това решихме да ви припомним списъка с 10 техники за манипулация чрез медиите, съставен от световноизвестния американския лингвист, есеист и философ Ноам Чомски. 1. Разсейване Основният елемент на управлението на обществото е отвличане на вниманието от важните проблеми и решения, взимани от политическите и икономическите управляващи кръгове чрез непрекъснато насищане на информационното пространство с незначителни съобщения. Разсейването е съществено гражданите да бъдат лишавани от получаването на важни знания в областта на съвременните философски течения, напредъка на науката, икономиката, психологията и кибернетиката. Вместо това информационното пространство бива напълвано със спорт, шоубизнес, мистика и прочее информационни съставни, основани на реликтовите човешки инстинкти от еротиката до грубата порнография и от битовите сапунени сюжети до съмнителните начини за лесна и бърза печалба. 2. Проблем-реакция-решение Създава се проблем, някаква „ситуация”, насочена към това да предизвика определена реакция сред населението, за да може то да поиска предприемането на мерки, които са нужни на управляващите кръгове. Например, да се допусне разгръщането на спиралата на насилието в градовете или да се организират кървави терористични актове, за да може гражданите да поискат приемането на закони за засилването на мерките за сигурност и да се проведе политика, нарушаваща гражданските свободи. Или да се предизвика някаква икономическа, терористична или техногенна криза, за да се накарат хората съзнателно да предприемат мерки по ликвидацията на неговите последствия, дори и в нарушение на техните социални права като „необходимото зло”. Но трябва да се разбира, че кризите не се раждат сами. 3. Постепенност За да се постигне приемането на някакви непопулярни мерки, е достатъчно те да се внедряват постепенно, ден след ден, година след година. Именно така глобално са наложени принципно новите социално-икономически условия (неолиберализъм) през 80-те и 90-те години на ХХ век. Свеждането до минимум на функциите на държавата, приватизацията, неувереността, нестабилността, масовата безработица, заплатата, която не може да осигури достоен живот. Ако всичко това се бе случило едновременно, навярно би довело до революции. 4. Отсрочка на изпълнението Още един начин да се прокара непопулярно решение е да се представи като „болезнено и необходимо” и да се постигне в момента съгласието на гражданите то да се прилага в бъдеще. Значително по-лесно е да се съгласиш за жертви в бъдеще, отколкото в настоящето. На първо място, защото това няма да стане незабавно. На второ място, защото народът масово винаги е склонен да има наивни надежди, че „утре всичко ще се промени към по-добро и че тези жертви, които се искат от него, ще се избегнат”. Това дава на гражданите повече време, за да свикнат с мисълта за промените и смирено да ги приемат, когато времето настъпи. 5. Инфантилизация на народа В повечето пропагандистки изказвания, насочени към широката публика, се използват такива доводи, персонажи, думи и интонация, все едно става дума за деца в училищна възраст с умствено изоставане или за умствено-непълноценни индивиди. Колкото повече се опитват да заблудят слушателя, толкова повече се стараят да използват инфантилна реч. Защо? Ако се обръщаш към човека така, все едно е на 12 години, то поради внушаемостта в отговора или реакцията на този човек също ще отсъства критична оценка, както е характерно за децата. 6. Залагане на емоциите Въздействието върху емоциите представлява класически начин за невролингвистично програмиране, насочено към блокирането на способността на хората към рационален анализ като в крайна сметка изобщо към способността за критичното осмисляне на случващото се. От друга страна, използването на емоционалния фактор позволява откриването на властите към подсъзнанието за това, че да се внедрят там мисли, желания, страхове, опасения, принуда или устойчиви модели на поведение. Заклинанията за това колко е жесток тероризмът, колко е несправедлива властта, как страдат гладните и унижените оставят зад кадър истинските причини за случващото се. Емоциите са враг на логиката. 7. Дебилизация на населението Важна стратегия е да се постигне това хората да станат неспособни да разбират начините и методите, използвани за управлението им и подчиняването на своята воля. Качеството на образованието, предоставяно на низшите обществени класи, трябва да бъде колкото се може по-посредствено, за да може невежеството, отделящо ниските обществени класи от висшите, да остава на равнище, което низшите да не могат да преодолеят. 8. Да се въведе модата да си посредствен Властите се стремят да внедрят мисълта, че е модерно да си тъп, пошъл и невъзпитан. Този начин е неразривен с предишния, така че всичко посредствено в съвременния живот се появява в огромни количества във всички социални сфери – от религията и науката до изкуството и политиката. Скандалите, жълтите вестници, магията, съмнителният хумор и популистките акции, всичко това цели едно и също нещо: да не допуска това хората да имат възможност за разширяване на съзнанието си до безкрайните простори на реалния свят. 9. Култивиране на чувството за вина Още една задача е да се накара човекът да повярва, че единствено той е виновен за собствените си нещастия, които се случват заради недостига му на умствени възможности, способности или полагани усилия. В резултат вместо да въстане срещу икономическата система, човек започва да се занимава със самоунищожение, обвинявайки за всичко самия себе си, което да го доведе до състояние на униние, водещо покрай другото и до бездействие. 10. Отлично познаване на човешката природа За последните 50 години успехите в развитието на науката доведоха до образуването на растящ разрив между знанията на простите хора и сведенията, които притежават и използват властващите класи. Благодарение на биологията, невробиологията и приложната психология, системата е получила на свое разположение най-напредналите знания за човека в областта както на физиологията, така и на психиката. Системата успя да научи за обикновения човек дори повече, отколкото самият той знае. Това значи, че в повечето случаи системата притежава по-голяма власт и управлява хората в по-голяма степен, отколкото те себе си. А вие забелязвали ли сте тези методи в действие?   Превод: В.Сергеев", "date": "2019.01.01", "title": "Десет страшни трика, с чиято помощ контролират масите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/391079-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%B8-%D0%B2%D0%BE%D0%B4%D0%B0%D1%82%D0%B0", "text": "От началото на 2019 г. природният газ поскъпва с 3,5%, но това няма да повлияе на цените на парното и топлата вода. През следващите три месеца един мегаватчас синьо гориво ще струва близо 45 лева без такси и налози. В последните дни на декември КЕВР прие и   на водата за 27 ВиК дружества, като взе решение да одобри предложеното поскъпване на водата в 26 от тях.     Изключение прави Кърджали, където от началото на следващата година ще има леко понижение в цените с около 1,5 на сто.  Най-голямо увеличение на цената на ВиК услугите се предвижда в Бургас - 9,71%, където цената от 2,729 лв. за куб. метър с ДДС ще стане 2,994 лв. Във Варна ВиК услугите ще се повишат с 4,03 на сто - до 3,904 лв. за кубик. С 0,63% ще е повишението на ВиК услугите в Пловдив. Там потребителите от 1 януари ще плащат по 2,214 лева за куб. метър при 2,200 лв. досега. Увеличение на ВиК услугите ще има и в Монтана и Враца. Там обаче цената ще достигне до социално поносимия праг, който съответно е 2,967 лв. за куб. м. в Монтана и 3,171 лв. във Враца, изтъкнаха от КЕВР. Единствено в Кърджали се предвижда намаление на цените на ВиК услугите с 1,59 процента. Там цената от 2,422 лв. на кубик ще стане 2,384 лв. Данъкът за автомобилите вече се изчислява по нова формула. Тя включва годината на производство, мощността и екологичният стандарт на колата (евро категория). За София общината пусна  , с който собствениците на коли могат да изчислят колко дължат.", "date": "2019.01.01", "title": "Годината започва с поскъпване на природния газ и водата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391074-1-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На 1 януари 45 г. пр.н.е. Юлианският календар влиза в сила за първи път.     През 404 г. е последният известен гладиаторски бой в Рим.    През 630 г. пророкът Мохамед тръгва с армия към Мека, за да завладее града, без да пролее капка кръв.    През 990 г. Киевска Русия приема Юлианския календар.    През 1438 г. Алберт II е коронован за крал на Унгария.    През 1622 г. папската канцелария приема 1 януари за начало на годината (дотогава начало на годината е 25 март).    През 1801 г. италианският астроном Джузепе Пиаци открива Церера - най-големия астероид в Слънчевата система.    През 1801 г. влиза в сила съюзът между Великобритания и Ирландия, създава се Обединеното кралство.    През 1901 г. в София е пуснат първият електрически трамвай.    През 1903 г. крал Едуард VII е провъзгласен за император на Индия.    През 1909 г. за първи път започва изплащането на пенсия във Великобритания.    През 1912 г. Китай става република с първи президент Сун Ятсен.    През 1925 г. в Норвегия столицата Християния е преименувана на Осло.    През 1925 г. американският астроном Едуин Хъбъл обявява откриването на галактики извън Млечния път.    През 1935 г. италианските колонии Киренайка, Триполи и Фезан приемат името Либия.    През 1946 г. император Хирохито се отказва от божествеността си.    През 1948 г. влиза в сила Общото споразумение за тарифите и търговията (ГАТТ), чиято цел е либерализация на международната търговия.    През 1970 г. възрастта за пълнолетие в Англия е намалена от 21 на 18 години.    През 1973 г. Обединеното кралство, Дания и Ирландия се присъединяват към Европейския съюз.    През 1981 г. Гърция се присъединява към Европейската икономическа общност.    През 1986 г. Испания и Португалия се присъединяват към Европейския съюз.    През 1993 г. Чехословакия е преобразувана в две независими държави - Чешка република и Словакия.    През 1994 г. е създадена Европейската икономическа зона.    През 1995 г. Австрия, Финландия и Швеция се присъединяват към Европейския съюз.    През 1995 г. е създадена Световната търговска организация (СТО).    През 1998 г. е създадена Европейската централна банка.    През 1999 г. се появява официално еврото.    През 2002 г. еврото става официална валута в дванадесет страни членки на Европейския съюз.    През 2003 г. отпада държавно установения монопол в българските телекомуникации.    През 2007 г. България и Румъния се присъединяват към Европейския съюз. Словения става тринадесетата страна, която въвежда еврото.  ", "date": "2019.01.01", "title": "1 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/391069-%D0%BF%D1%83%D1%82%D0%B8%D0%BD-%D0%BA%D1%8A%D0%BC-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B4%D0%B0-%D0%B1%D1%8A%D0%B4%D0%B5%D0%BC-%D0%B5%D0%B4%D0%B8%D0%BD%D0%B5%D0%BD-%D0%B8-%D1%81%D0%BF%D0%BB%D0%BE%D1%82%D0%B5%D0%BD-%D0%BE%D1%82%D0%B1%D0%BE%D1%80,-%D1%82%D0%B0%D0%BA%D0%B0-%D1%89%D0%B5-%D0%BF%D0%BE%D1%81%D1%82%D0%B8%D0%B3%D0%BD%D0%B5%D0%BC-%D1%86%D0%B5%D0%BB%D0%B8%D1%82%D0%B5-%D1%81%D0%B8", "text": "През 2019 г. всеки гражданин да почувства подобрение в живота си, пожела държавният глава \r\n Да бъдем единен и сплотен отбор, пожела руският президент Владимир Путин в новогодишното си обръщение към руснаците. \r\n „В новогодишната нощ ние всички, като в детството, си пожелаваме нещо, чакаме успехи и късмет. И нека те се сбъднат! Но въпреки това ние знаем със сигурност, че за да постигнем най-доброто за себе си, за своето семейство, за родната страна, можем само със своите собствени усилия, с обща координирана работа“, заяви Путин. \r\n Предстоят ни задачи в икономиката, науката и технологииге, в здравеопазването, образованието и културата. А най-вече – в социалната сфера, така че всеки гражданин на Русия през новата година да почувства подобрение в живота си, пожела още държавният глава. \r\n „Можем да направим всичко това само заедно. За това никога не сме имали помощници, няма и да имаме. И затова е важно да бъдем сплотен, единен, силен отбор. И нека дружбата и добрите надежди, който сега ни обединяват, да ни съпровождат и в бъдеще, да ни помагат в работата, в постигането на общите цели“, изтъкна още Владимир Владимирочив в новогодишното си слово. \r\n Да благодарим на родителите си, нежно да прегърнем децата си, каза още Путин в новогодишното си обръщение към нацията. \r\n    ", "date": "2019.01.01", "title": "Путин към руснаците на Нова година: Да бъдем единен и сплотен отбор, така ще постигнем целите си!"}
{"url": "http://www.classa.bg/%D1%81%D0%B2%D1%8F%D1%82/item/391070-%D1%82%D1%80%D1%8A%D0%BC%D0%BF-%D0%BF%D0%B0%D0%BA-%D1%81%D0%B5-%D0%B2%D0%B8%D1%85%D1%80%D0%B8-%D0%B2-%D1%82%D1%83%D0%B8%D1%82%D1%8A%D1%80-%D1%81%D0%B5%D0%B3%D0%B0-%D0%BF%D1%8A%D0%BA-%D1%89%D0%B5-%D0%B7%D0%B0%D0%B1%D0%B0%D0%B2%D0%B8-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BE%D1%82-%D1%81%D0%B8%D1%80%D0%B8%D1%8F", "text": "Промяната дойде ден, след като републикански сенатор припомни на държавния глава, че е обещал да остане в страната докато не си свърши работата и не победи групировката \"Ислямска държава“ Президентът на САЩ Доналд Тръмп в понеделник е обявил, че възнамерява да забави извеждането на американските войски от Сирия, като изтъкнал, че намерението му да сложи край на американските ангажименти във войни го е направило \"герой“, съобщава AFP, цитирана от \"Канал 3\".     Тази промяна идва ден след като републикански сенатор му припомни, че Тръмп е обещал да остане в Сирия докато не си свърши работата и не победи групировката \"Ислямска държава“ (ИД). По-рано в понеделник в Туитър Тръмп даде знак, че е нужна по-внимателна схема, която да се разработи за оттеглянето на американските военни, които представляват важна подкрепа за кюрдските и други местни сили. \"Ние бавно ще изпращаме нашите войски у дома при семействата им, но в същото време няма да спрем да се бием с ИД.“, е написал президентът в страницата си. За разлика от предишни твърде ентусиазирани декларации за победа, този път Тръмп казва, че \"с ИД почти са се справили“.    ", "date": "2019.01.01", "title": "Тръмп пак се вихри в Туитър: Сега пък ще забави оттеглянето от Сирия"}
{"url": "http://www.classa.bg/%D1%81%D0%B2%D1%8F%D1%82/item/391071-%D0%BC%D0%B5%D1%80%D0%BA%D0%B5%D0%BB-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D1%81%D0%BB%D0%BE%D0%B2%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%81%D1%86%D0%B5%D0%BD%D0%B0", "text": "Ще овладеем предизвикателствата на своето време, ако бъдем единни и сътрудничим с други отвъд границите, казва германският канцлер Германският канцлер Ангела Меркел заяви, че през 2019 г. Германия ще продължи да подтиква към глобални решения на предизвикателствата и че страната трябва да поеме по-голяма отговорност в света, предадоха световните агенции.     \"Ще овладеем предизвикателствата на своето време, ако бъдем единни и сътрудничим с други отвъд границите\", каза Меркел в новогодишното си обръщение. Тя изрично спомена климатичните промени, въпроса за миграцията и борбата срещу международния тероризъм. Германия желае да работи за разрешаването на тези проблеми в името на собствените си интереси, но и зачитайки същевременно интересите на другите, подчерта Меркел, цитирана от ДПА. Канцлерът на Германия призна, че на моменти нейното коалиционно правителство е изпитвало търпението на гражданите през изминалата година. \"Първо ни беше нужно дълго време дори само за да създадем правителство, а когато имахме такова, имаше конфликт и се занимавахме прекалено много със себе си\", посочи тя. По думите на Меркел държавните служители трябва да правят всичко възможно в името на мира и сплотеността в страната и постоянно да се питат как лично могат да допринесат за тази мисия. \"Аз го правя\", заяви тя и добави: \"Правя го, независимо колко неудовлетворителна бе изминалата година, защото, принципно, 13 години като федерален канцлер определено са достатъчна причина\". Меркел открои като германски ценности \"откритостта, толерантността, уважението\", които по думите й са направили Германия силна, и подчерта, че страната ще работи за \"глобални решения\" по време на двугодишния си мандат като непостоянен член на Съвета за сигурност на ООН от 1 януари. Германският канцлер заяви, че страната й ще насърчава това ЕС да стане по-деен и по-способен да взима решения. \"Искаме да защитим и тясното партньорство с Великобритания въпреки отделянето й от ЕС\", добави Меркел.    ", "date": "2019.01.01", "title": "Меркел в новогодишното слово: Германия трябва да поеме по-голяма отговорност на световната сцена!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391072-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-2018-%D0%B5%D0%B4%D0%BD%D0%B0-%D1%80%D0%B0%D0%B2%D0%BD%D0%BE%D1%81%D0%BC%D0%B5%D1%82%D0%BA%D0%B0-%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%BF%D1%80%D0%BE%D0%B3%D0%BD%D0%BE%D0%B7%D0%B8", "text": "Българската политическа 2018-а беше маркирана от успехи и провали, скандали и сътресения. Има натрупана протестна енергия и усещане за несправедливост. Нищо чудно 2019 да ни донесе  и предсрочни избори           Политическата 2018 година беше турбулентна за кабинета „Борисов 3”. От една страна трябва да отчетем  . От друга, обаче, са скандалите, с които бе наситен политическият календар: сделката ЧЕЗ-Инерком; проблемните обществени поръчки, лъснали напр. покрай тежката катастрофа край Своге и продължителния ремонт на столицата, изпълнен от „Джи Пи Груп”; скандалът с майките с „уж болни деца”; далаверите в ДАБЧ и др. Не можем да пропуснем и глобата от 77 млн. евро за БЕХ. Тези трусове доведоха до известна ерозия на политическата подкрепа за управляващите и лично на рейтинга на г-н Борисов. Само   - на вицепремиера Симеонов и трима министри. Безгласна опозиция, слаба десница  БСП не можа да се наложи като алтернатива. Освен че решително поеха по пътя на атакизацията, социалистите не попречиха на лобистките закони, приети от 44-то Народно събрание. Скандалът „Бенчев” за пореден път постави под съмнение автентичността на левите идеи, чийто носител е  Столетницата.     С действията си „Воля”, а до голяма степен и ДПС, показаха, че по-скоро се позиционират в лагера на управляващите. Традиционната десница остава слаба.  , помрачи перспективите пред една „Ку-ку” партия. Президентът Румен Радев остава най-одобряваната политическа фигура, но рискува много с намеците за собствен проект, както и с реверансите към Русия, които са крайно неподходящи за държавен глава на страна-членка на НАТО и ЕС. Тези процеси и тенденции в политическата система дават основание да направим прогноза за политическата 2019 година. Усещане за несправедливост Първо,  . Тя може до доведе до римейк на събитията през зимата на 2013 г., когато г-н Борисов подаде оставка под натиска на улицата. Тази енергия има няколко стожера.     Хората все по-усърдно ще ги питат какво са свършили за почти 10 години в управлението   С прекъсвания, партията на г-н Борисов вече е на власт близо 10 години. Обществото все по-упорито ще задава на ГЕРБ въпроса: успяхте ли да почистите, поне мъничко, Авгиевите обори? Отговорът е по-скоро отрицателен. Въпреки икономическия ръст през 2018 (около 4%), страната остава най-бедната в ЕС. Популистките мерки, заложени в Закона за държавния бюджет (повишаване на минималната работна заплата с 50 лв. – на 560 лв. от 1.01.2019 г., 10% увеличение на доходите в бюджетната сфера и др.) няма да променят този факт. Политическото поведение, протестите, които видяхме в края на 2018, не са мотивирани единствено от сметки, обусловени от материалния интерес, а и от т.нар. „глад за справедливост”. По данни на „Афис“ от началото на декември, едва 20% имат доверие в съдебната система, а 68% - не. Спорните акции на КПКОНПИ, промените в Закона за отнемане в полза на държавата на незаконно придобито имущество (т.нар. „гражданска конфискация”) и в НПК (задържане на лица до 48 часа без да се уведомяват близките им) пораждат опасенията, че управляващите изграждат репресивен апарат за разправа с опонентите, маскиран като правосъдие. Предсрочни избори? Второ, БСП успя да постигне практически електорален паритет с ГЕРБ през последните месеци, но плати с цената на атакизацията. Възможно е през 2019 г. да се задълбочи конфликтът между г-жа Нинова и БСП, от една страна, и г-н Станишев и ПЕС, от друга. Нищо чудно да видим и връщането на ДПС на бял кон в изпълнителната власт. Ахмед Доган даде заявка за това в новогодишното си обръщение с тезата за „програмен кабинет”.   след като най-опасният му конкурент – ДОСТ – отиде в небитието. Всъщност ДПС продължава да участва в разпределението на „порциите”. Прочутата мантра на г-н Борисов: „като не ме харесвате, ще ви управляват Нинова и Доган!” загуби своята сила. Ако ДПС беше в ролята на опозиция, защо г-н Доган си купи ТЕЦ „Варна” за 3500 лв.? Отговорът казва и защо почетният председател на ДПС е против предсрочните парламентарни избори.     БСП почти се изравни с ГЕРБ в нагласите, но на твърде висока цена   В контекста на скандалите, които все повече тежат на кабинета „Борисов 3”, на спадащата подкрепа за ГЕРБ, на ерозията на Обединените патриоти, аз очаквам предсрочен вот през 2019 година – без значение дали преди, след или едновременно с европейските избори през май.  Опозицията остава нащрек Трето, изборите за ЕП ще бъдат изпитание не само за българските партии, но и за европейската политическа система. Това ще бъде тест за жизнеността на европейския проект, както и за намиращите се във възход популистка радикална левица и десница. Традиционно, избирателите на БСП (поради спецификите на електората) са много по-малко мотивирани да участват на европейските избори. В сравнение с тези на ГЕРБ, например, тяхната  активност е по-ниска. За „Демократична България” ще бъде успех, ако спечели и един мандат. Победата, доброто представяне на евровота на партията на Борисов ще ѝ даде нов тласък. Следователно в стратегически план, за БСП, а и за извънпарламентарната опозиция, е важно да дадат решително сражение на ГЕРБ преди май 2019. А това допълнително може да доведе до ескалация на протестите. Всеки скандал, всяко колебание и залитане в лагера на управляващите ще бъде безмилостно използвано от опозицията.  ", "date": "2019.01.01", "title": "Българската 2018: една равносметка и няколко прогнози"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391073-%D1%81%D0%B2%D0%B5%D1%82%D0%B8-%D0%B2%D0%B0%D1%81%D0%B8%D0%BB%D0%B8%D0%B9-%D0%B2%D0%B5%D0%BB%D0%B8%D0%BA%D0%B8,-%D0%B0%D1%80%D1%85%D0%B8%D0%B5%D0%BF%D0%B8%D1%81%D0%BA%D0%BE%D0%BF-%D0%BD%D0%B0-%D0%BA%D0%B5%D1%81%D0%B0%D1%80%D0%B8%D1%8F-%D0%BA%D0%B0%D0%BF%D0%B0%D0%B4%D0%BE%D0%BA%D0%B8%D0%B9%D1%81%D0%BA%D0%B0", "text": "  Св. Василий Велики се родил около 330 г. в Кесария Кападокийска . Благородна и богата, славна и благочестива била християнската фамилия, в която той се родил и израснал. Неговото детство и младини преминали през царуването на   (306-337 г.) и на неговите синове, но бащата на майка му, света Емилия, загинал мъченически при гонението на Диоклетиана (284-305 г.), а дядо му по баща цели седем години крил семейството си из гъстите лесове на Понтийската планина, разположена по южното крайбрежие на Черно море. Баща му, Василий Старши, бил виден ритор и адвокат в Кесария Кападокийска и оженен за благородната и богата девица Емилия, която родила пет дъщери и петима синове. Най-възрастната от сестрите,  , загубила преждевремнно починалия си жених и посветила себе си на монашеско целомъдрие, а останалите четири се задомили.      Един от братята се поминал в ранно детство, а най-малкият, талантливият юноша Навкратий, загинал по време на лов. Другите двама братя на св. Василий – епископите   и   – били причислени към благодатния лик на православните светци. Ранното си възпитание св. Василий получил от аскетически настроените жени в своето семейство, но най-голям дял в него принадлежал на баба му св. Макрина Старша (†340 г.). Тя се родила в Понтийския град Неокесария, помнила добре наставленията на своя незабравим учител, Неокесарийския чудотворец св. Григорий (213-270 г.), ученик на Ориген, и вложила в сърцата на многобройните си внуци такива благоплодни светлини, които превърнали семейството в общество от светци. Сам великият светител пише по-късно с благодарност: \"Понятието за Бога, което придобих в детинство от блажената си майка и баба, растеше в мен с развитието на ума\". Св. Василий поучил началното си образование от едноименния си баща, и блестящите умствени дарби, които проявил, подтикнали родителите му да го изпратят в най-добрите тогавашни училища. Той минал през школите на Кесария, Цариград и Атина. Там слушал лекциите на езическите мъдреци и на ритора Химерий, като изучил и новоплатониците, които оказали известно въздействие върху мислите и учението му. В Атина разцъфтяла започнатата в Кесария дружба със св. Григорий Назиански Богослов. Те \"знаели само два пътя – към християнската църква и към преподавателите на външните науки\". Около тях се групирал малък кръжок от другари, които преследвали сериозните цели на самообразованието. Опити да влезе в него направил и Юлиан Отстъпник, бъдещият злополучен император, но не получил тяхното доверие. Още в Атина Василий и Григорий си дали дума заедно да водят живот на християнски подвижници. Но от самия му брат,   (†394 г.), който описал неговия и на света Макрина живот, узнаваме, че Василий не се отличил с висота на християнското си настроение в началото след връщането си в Кесария, където преподавал красноречие при възторженото одобрение на своите слушатели. Увлечен от своите успехи, той горделиво и със самомнение гледал на своята ученост и никого не намирал равен на себе си. Под влияние на сестра си Макрина – ревностна и вдъхновена християнка – той скоро надвил изкушенията на младостта и с подкрепата на св. Григорий Богослов решил да посвети себе си на съзерцателен живот. Едва сега, когато бил 30-годишен, той бил кръстен в река Йордан от Йерусалимския епископ Максим. Към 357 г. св. Василий предприел пътешествие на Сирия, Палестина, Египет и Месопотамия, за да получи лично впечатление от духа на монашеството. При посещенията си на знаменити подвижници той бил поразен от тяхното изумително въздържание от храна, питие и сън. В него възгоряло непреодолимо желание да им подражава. На връщане от монашеския Изток св. Василий се отбил в Атина, за да премери силата на своята умъдрена и окрилена вяра с прочутите словесни гладиатори от празните и шумни словопрения на линеещите философски школи. Кесарийският ритор бил неотразим. Св. Василий обърнал много езичници към истинския Бог и много пъти през живота си доказвал правилността на поетичното сравнение от неговата богослужебна прослава, която го оприличава на пчела, която носи мед за правовярващите и уязвява със жилото си еретиците. Той много пъти искал да срещне и своя предишен учител Евул. Най-сетне го открил в едно от атинските предградия сред оживено спорещи философи, всеки от които търсил да смае останалите, а всички чакали от Евул да разреши една логическа трудност. Василий неочаквано се намесил, намерил незабавно блестящ отговор и сразил възражението на софиста. Всички били поразени и се питали: \"Кой е този?\" Евул веднага отвърнал: \"Бог или Василий!\" И, като отпратил своите ученици и приятели, прекарал три денонощия с кесарийския си ученик в спасителни беседи. - В какво се изразява висшата мъдрост? - запитал Евул. - В помненето на смъртта! Ако ние действително по-често мислехме за смъртта, нямаше да се привързваме толкова силно към непостоянните земни блага, а повече щяхме да се стремим да придобиваме вечните. Една е телесната слава, а друга – природата на безтелесното. Никой не може да се наслаждава и на двете едновременно, защото \"никой не може да слугува на двама господари\" (Мат. 6:24). Много убедително говорил св. Василий на езическия философ за греха и покаянието, пороците и добродетелите, за смъртта и възкресението, за наградата и наказанието, за спасението и проклятието в отвъдната вечност, в която \"око не е виждало, ухо не е чувало и човеку на ум не е идвало това, що Бог е приготвил за ония, които Го обичат\" (1 Кор. 2:9). Накрая прехласнатият и потресен елински мъдрец възкликнал: - О, небоявление Василие! Чрез тебе вярвам в единия Бог Отец, Вседържител, Творец на небето и земята, чакам възкресението на мъртвите и живота в бъдещия век! А доказателство за моята вяра в Бога е това – всичко, каквото притежавам, предавам в ръцете ти, останалото време от живота си ще прекарам с тебе и желая рождението с вода и Дух! След поклонническото си пътешествие и завръщането от Атина св. Василий избрал за своето аскетическо уединение едно поетично кътче край река Ирис. От другата страна на същата река в това пустинно място на Понтийската област майка му, света Емилия, и сестра му,  , основали женски манастир. На приятеля си св. Григорий той пише: \"Бог ми откри жилище по сърце, дадено ми е да видя в действителност това, за което ние мечтаехме някога с тебе. Тук има висока планина, покрита с гъста гора и напоявана откъм север с бистри, прохладни потоци. В подножието се намира обширна долина, обкръжена от всички старани с гора и богата с поточета. Два дълбоки дола я разделят на две части. От единия край се спуска речен водопад, а другият е преграден от непроходима планина\". В това прекрасно усамотение Василий приканил и Григорий, но неговите синовни задължения към престарелите родители в близкия Назианс не позволявали на приятеля му да изпълни общата им атинска мечта за съвместен подвижнически живот. Все пак   успявал понякога да навести приятеля си и тогава младите подвижници прекарвали блажени дни в молитва, във физически труд и в изучаване на Свещеното Писание. Няколкогодшните подвизи на св. Василий край бреговете на Ирис започнали да привличат жадуващи за отшелничество люде, които създавали все нови и нови свети обители. Така било по целия православен Изток през IV век. Св. Василий не странял от тези нови ревнители на иноческия подвиг и дори сам станал игумен. Още от поклонничеството си в Египет св. Василий отдал предпочитанието си на общителните манастири. Според него пълното отшелничество застрашавало слабите и лишените от опитно ръководство подвижници. Едни изпадали в горделиво самочувствие, а други се лишавали дори от здравия си разсъдък. Многолюдните пък общежителни манастири изпадали в друга крайност. Техните ръководители отделяли прекалени грижи за икономическите интереси на обителите, а необходимото обременяване на иноците с прекален ръчен труд отвличало подвижниците от молитвата и духовното съзерцание. Великият Василий избрал смесената форма на монашеското житие, която обединявала в едно всички светли страни на отшелническото и общежителното подвижничество. Епохални за източната аскетика станали прочутите \"Правила за монасите\", които той съставил заедно със св. Григорий. Отличителна черта на Василиевските манастири било широкото практикуване на благотворителността. След смъртта на Дианий (362 г.) за епископ на Кесария Каподокийска бил избран Евсевий. Благочестив и обичан от народа, но неподготвен, той твърде скоро трябвало да разбере, че липсата на богословска подготовка прави невъзможно епископското служение, особено в тревожната епоха на тогавашните еретически смущения. Нищо не могло да поправи така положението, както привличането на един опитен и авторитетен помощник, какъвто могъл да бъде единствено Василий. Съзнанието за дълг пред застрашената православна вяра лесно склонило св. Василий да напусне бреговете на Ирис и да приеме свещеническо ръкоположение от безпомощния Евсевий Кесаро-Кападокийски. Младият презвитер скоро показал какво може. Неговата изумителна начетеност, неуморно трудолюбие, бляскаво проповедничество, всеотдайна преданост към бедните и монасите, станали причина да се помрачат отношенията му със самия архиепископ Евсевий. Поставен в пълна сянка от растящия престиж на презвитер Василий, Евсевий проявил понятна човешка немощ. Позволил доброто му сърце да бъде постепенно овладяно то ревниво и завистливо чувство, което избуяло при някакъв частен случай до същински разрив, който едва не предизвикал разкол в Кесария. Монасите и простият народ се надигнали в защита на св. Василий и изисквали не само неговото посвещение за епископ, но и свалянето на Евсевий от катедрата му. За да се избегне ехизмата, Василий доброволно се отдалечил отначало при св. Григорий, а сетне в своя Понтийски манастир. Но този разрив не продължил много. Василий бил твърде необходим и неговото отсъствие много забележимо се отразило върху цялото църковно управление, а външните обстоятелства вземали застрашителен характер. Към Кесария обръщал поглед източният кесар Варент (364-378 г.), който се надявал да окаже с личното си присъствие натиск и върху епископите в полза на арианството. Всички съзнавали, че само Василий може да противостои на наближаващата буря. Необходимостта заставила Евсевий да потърси посредничеството на   и той лесно постигнал примиряването. Василий отново заел предишното си място и значение в църковния живот. Наистина той се справял сам със всички дела, но горчивият опит му подсказал да се отнася още по-съобразително и внимателно към самолюбието на своя началник. Това отстранило и последните сенки, и непомрачените отношения продължили до самата смърт на благодарния и добросърдечен Евсевий. В средата на 370 година той починал и погледите на всички защитници на православната Никейска вяра били обърнати към св. Василий. Против него били арианите и значителна част от подчинените на Кесарийската катедра епископи, които се бояли от неговите строги изобличения. Но когато престарелият Назиански епископ Григорий, баща на св. Григорий Богослов, узнал, че за избирането на Василий Велики не достигал един глас, той наредил да го пренесат на носилка до Кесария и гласът на болния старец решил избора на Кападокийския първосветител. Само след година мъжеството на Кесаро-Кападокийския архиепископ Василий спасило неговата църква от арианството. Тази първа ерес, която сериозно застрашавала църковното единство и била осъдена на Първия Вселенски събор в Никея пред 325 година, се появила към 320 година чрез проповедите на александрийския презвитер Арий (280-336 г.). Той почнал да учи, че Син Божий не е роден, а сътворен, и че по природа не е единосъщен на Бога Отца. Крайният извод от това учение било отричането на догмата за изкуплението на човешкия род чрез смъртта на Сина Божий. Дълги били борбите срещу арианството, което продължавали да подкрепят немалко миряни, но и клирици и дори някои императори след Констанин Велики. Ето и сега, четиридесет и шест години след събора в Никея, арианският император Валент се опитвал с всички средства да подпомогне Ариевото лъжеучение. Предварителни пратеници трябвало да подготвят успеха на личната му намеса чрез натиск върху неотстъпчивия архиепископ Василий, който бдял над Православието в няколко малоазийски епархии. Най-напред се вестили ариански епископи начело с Евиппий, но св. Василий отказал да ги допусне до църковното общение. Подир тях пристигнал префектът Модест, който имал славата на крайно жесток човек. От името на императора той поискал да увещае кесарийския архиепископ да се откаже от думата \"единосъщен\" в Никейския символ и да се присъедини към арианите. Ясното становище и непоколебимата твърдост на св. Василий Велики изведнъж заличили лицемерната благонамереност от лицето и гласа на суровия велможа. Със застрашителен тон той заплашил достолепния светител с изгнание и отнемане на имота, с мъчения и смърт. Несмутимо отекнал решителният отговор на св. Василий: - С нещо друго ме застраши, ако можеш! От заточение не се боя, защото цялата земя е Господня. Не може да се отнеме имущество от тогова, който нищо не притежава. Не са страшни за мене мъките, защото вярвам и се надявам, че страданията и смъртта ще бъдат благодеяние за мене, понеже по-скоро ще ме заведат при Господа, за Когото аз живея и се трудя. - Така смело никога и никой не е говорил с мене – казал изуменият префект. - Вероятно, не ти се е случвало да говориш с епископ. - Помисли още до утре – побързал да приключи безрезултатния си разговор Модест. - Не е потребно, утре ще бъда пак такъв, какъвто съм и днес! На 6 януари 375 г. пристигнал в Кесария Кападокийска и самият император Валент. Той влязъл в базиликата, в която извършвал Богоявленската служба св. Василий. Императорът бил поразен от стройното пеене на богомолците и от благоговението на епископа, който дори незабелязал пристигането на владетеля. Когато Валент подал своето приношение, никой от дяконите не посмял да го приеме без разрешението на епископа. Привикнал към раболепието на придворните епископи, императорът така се стъписал, че се олюлял и малко останало да падне, ако не го задържал един от клириците. Тогава Василий Велики кимнал да приемат императорския принос. С твърдост, съобразителност, лично обаяние и разумна отстъпчивост св. Василий възтържествувал над своите врагове. Валент разкъсал подписания вече указ за неговото заточение и се отдалечил от Кесария, като му оставил богати дарове за неговата \"Василиада\" - така всички наричали цялото селище от благотворителни заведения, като безплатни трапезарии, болници и приюти, които Василий бил създал още когато бил презвитер и помощник на своя предшественик Евсевий. Това бил същински град на милосърдието с разкошен храм в неговия център. Светителят бил противник на частната благотворителност и на неразумното състрадание, готово да помага на всеки просяк безразборно. Какво ли нямало в тази Василиада, която се проявила в първите десетилетия след премахването на гоненията и останала в историческия спомен като най-внушителната проява на църковна социална дейност след примера и постиженията на Йерусалимската църква от времето на св. Първомъченик и архидякон Стефан (Деян. 4:32-37). Не липсвали странноприемници и дори лепрозории, за приютяване на прокажени, и работилници за недъгави. Нямало нужди и грижи, които да не влизали в бдителната закрила на този велик мъж на делото. Св. Василий само десет години възглавявал Кесаро-Кападокийската катедра, но те били напълно достатъчни да го изявят като велик поборник на Православието, като светозарен лъч на нравствената чистота и на верската ревност, като велик богословски ум, като велик строител и стълб на Божията църква. Св. Василий Велики строго следял за живота, подготовката и дисциплината на своите свещеници, но и ги бранил от симонията на своите хорепископи. Клириците от цялата му област станали толкова образцови, че околните епископи търсили свои заместници между презвитерите на св. Василий. Василий Велики особено се погрижил за благолепието на богослужението. Той установил строг ред и въвел всенощни бдения с антифонно пение на паслми, а като паметник на дейността му за реформиране на богослужебното наследство винаги ще служи и съставената от него Василиева св. Литургия, която се изпълнява десет пъти през църковната година и се запазила в Цариградска, Сирийска и Александрийска редакции. Това свидетелства, че употребяваният днес текст е претърпял през вековете някои промени допълнения на св. Василиевия оригинал. Велик през всички дни на живота си, св. Василий останал такъв и при смъртта си. Той притежавал дара и на чудотворна прозорливост. За неговата кончина е запазен див разказ. В Кесария живял един бележит еврейски лекар, който имал способност да предвижда смъртта на своите тежко болни пациенти до три и дори пет дни предварително. Св. Василий много обичал този благочестив юдеин и искал да го покръсти. Никакви доводи на великия светител не помогнали за неговото обръщане към истинската вяра. \"В тази вяра съм се родил, в нея искам и да умра!\" - бил почти неизменният отговор на правоверния израилтянин. Св. Василий, който през целия си живот непрекъснато боледувал, най-сетне легнал на смъртния одър. Тогава той извикал лекаря Йосиф, като да търсил медицинската му помощ. Изкусният лекар направил потребното за един основен преглед, но едва докоснал костеливата ръка на архиепископа, казал на домашните да приготвят потребното за погребение, защото болният щял да умре веднага. - Повярвай ми, владико, преди още да залезе слънцето, ти ще умреш... - Ако оживея до утре, до шестия час (12 часа по нашето времетраене), то какво ще направиш? - Да умра! - Да, да умреш за греха, да оживееш за Бога! - Зная какво говориш, владико! Ето, кълна ти се, ако ти бъдеш жив до утре, ще изпълня волята ти! Св. Василий горещо се помолил на Бога да продължи живота му с няколко часа заради спасението на евреина. И Бог чул просбата на великия Си угодник. На сутринта архиепископът изпратил да повикат Йосифа. Лекарят не искал да повярва на служителя, но се затичал да види още веднъж приятеля си, макар и и мъртъв... Като срещнал бодрия поглед и кротката усмивка на живия владика, лекарят смаян коленичил пред леглото му и възкликнал: - Велик е християнският Бог и няма друг бог освен Него! Заповядай свети отче, без отлагане да кръстят мене и целия ми дом! - Аз ще те кръстя сам, с моите ръце! - Ти не бива да станеш, ти си твърде слаб... Господ ще ме подкрепи – казал св. Василий и станал от постелята. Св. Василий извършил последната си Литургия, кръстил лекаря Йосиф, благодарил на Бога и се върнал у дома си. Същия ден вечерта той предал блажената си душа на Бога. Това станало на 1 януари 379 година. Смъртта на св. Василий Велики предизвикала дълбока печал у всички християни, юдеи и езичници, на които той сторил толкова добрини през живота си. Вопли и стенания огласили целия град. При изнасяне на тялото му се стекло такова огромно множество от разплакани люде, че мнозина пострадали от теснотата, защото всички търсели да докоснат светия покойник с надежда за изцеление от своите недъзи. В този ден се отслужва св. Василиева литургия в негова чест. Не случайно св. Василий се учил 15 години в Атина. Той усвоил философията, риториката, поезията, астрономията и всички останали светски науки през IV век. Оставените и оцелели от него книги свидетелстват за всестранната му начетеност, за класическото съвършенство на неговия стил, за изящното остроумие на неговите полемични и апологетични трудове. Българите са били ощастливени още през \"златния век\" на старобългарската писменост и в първите десетилетия след своето покръстване да четат в превода на   св. Василиевия \"Шестоднев\" с неговите девет беседи върху 26 стиха от първата глава на първата библейска книга Битие, които и при съвременния разцвет на науката ни удивляват с високото ниво, критичния поглед и разностранните познания, които Кесарийският архиепископ е притежавал от всички клонове на природните науки. Основното и благодатно познаване на Св. Писание позволява на св. Василий да тълкува несравнимо отделни негови книги и да подкрепя с библейски текстове както своите 80 нравствени правила и споменатите монашески правила, така и запазените негови проповеди и писма, които са жив паметник за тревожните противоариански борби и за неуморната архипастирска грижа на великия Кападокийски йерарх за опазване на вярата и благочестието на неговите духовни чеда.", "date": "2019.01.01", "title": "Свети Василий Велики, архиепископ на Кесария Кападокийска"}
{"url": "http://www.classa.bg/%D1%81%D0%B2%D1%8F%D1%82/item/391065-dow-%D0%B8%D0%B7%D0%BF%D1%80%D0%B0%D1%82%D0%B8-%D0%BD%D0%B0%D0%B9-%D0%BB%D0%BE%D1%88%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-2008-%D0%B3-%D0%BD%D0%B0%D1%81%D0%B0%D0%BC", "text": "Американският фондов пазар приключи последния ден от годината на положителна територия. Dow Jones Industrial  се повиши с 1,15% до 23 327,46 пункта. Годишният баланс е  минус 5,63 - най-лошият от 2008 г. насам. На месечна база понижението е дори 8,66%. Широкият  S&P 500  се повиши с 0,85% в понеделник до 2506,85 пункта, но за годината отчита понижение от над 6 на сто. Технологичният  Nasdaq 100  се повиши с 0,71% до 6 329,97 пункта.     Значителните загуби на фондовите пазари се дължат основно на хаотичната търговия през декември. Президентът Доналд Тръмп дълго време възхваляваше възхода на пазарите като показател за успеха на икономическата му политика. Търговската война между Вашингтон и Пекин, страховете от хаотичен Brexit в края на март 2019 година и частичното спиране на работата на американското правителство оформиха опасна комбинация, довела до пазарните колебания. Освен това Тръмп критикува Управлението за федерален резерв за политиката му на повишаване на водещите лихви и поредицата му гневни туитове срещу централната банка също допринесе за нервността на инвеститорите. Подобно на малкото отворени европейски пазари, търговците в Съединените щати също се позоваха на напредък в търговския спор като причина за доброто настроение на фондовите пазари. Двете страни са на прав път в преговорите за разрешаване на търговския конфликт. Американският президент Доналд Тръмп и китайският президент Си Дзинпин са разговаряли по телефона през уикенда. Разочароващите икономически данни от Китай не оказаха междувременно влияние върху акциите. В края на годината настроенията в китайската индустрия продължават да се влошават. За първи път от две години официалният PMI индекс на втората по големина икономика в света падна под прага на растеж от 50 пункта през декември. Решение на федерален съдия в САЩ, което обяви реформата на здравеопазването „Obamacare“ за противоконституционна, засега не влиза в сила. Съдия Рийд О'Конър отмени своето решение в неделя вечер (местно време). В изявлението си той подчерта, че все още смята реформата в здравеопазването за противоконституционна. Въпреки това заповедта не трябва да влиза в сила незабавно, тъй като много американци биха били изправени пред „голяма несигурност\". Amazon  бе една от най-добрите стойности в Nasdaq 100 с ръст от 1,62%. Според медийни спекулации онлайн гигантът иска да увеличи броя на клоновете на свята верига био супермаркети Whole Foods. Това би трябвало да помогне на още повече клиенти да се насладят на двучасовия ангажимент за доставка, пише в материалите. В рамките на Dow Jones  Walt Disney  добави 2,19%. Развлекателната компания сключи с телекомуникационния гигант  Verizon  ново споразумение за компенсация. Двете компании обещаха през уикенда подробности за следващите дни. Преди това Verizon заплашваше да премахне офертите на Disney от телевизионния си продукт Fios. Акциите на Verizon поскъпнаха с 1,72%. Merck  (+ 34,96%) и   (+19,71%) са начело на годишната класация на най-известния в света борсов индекс.Най-лошо през 2018 г. се представи   със спад от 34,84%.", "date": "2019.01.01", "title": "Dow изпрати най-лошата година от 2008 г. насам"}
{"url": "http://www.classa.bg/%D1%81%D0%B2%D1%8F%D1%82/item/391066-%D1%89%D0%B5-%D0%B8%D0%BC%D0%B0-%D0%BB%D0%B8-%D0%BE%D1%89%D0%B5-%D0%B3%D0%BE%D1%80%D1%87%D0%B8%D0%B2%D0%B8%D0%BD%D0%B0-%D0%B2-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B8-%D0%BF%D1%80%D0%B5%D0%B7-2019-%D0%B3", "text": "След десетилетия на експанзия китайската икономика започна да показва признаци на забавяне. Очаква се ръстът ѝ през 2018 да се бъде най-ниският от 1990 г. насам. А 2019 г. изглежда дори по-плашеща за втората най-голяма икономика в света, пише CNN. Случващото се в Китай влияе на пазарите по целия свят. Страната е най-големият износител на компоненти, използвани за произвеждането на стотици видове различни продукти. Още повече, че Китай се превърна в най-големия пазар за автомобилната индустрия, производителите на телефони и др. Така милиарди от печалбите на компании като General Motors и Apple започнаха да се генерират именно там.     Страховете за здравината на китайската икономика вече се разпространиха на почти всички финансови пазари. Все още несигурен остава темпът на забавяне на икономическия ръст, както и колко далеч китайското правителство може да стигне, за да отслаби влиянието му. Търговската война със САЩ Един от най-големите страхове, касаещ китайската икономика през 2019 г., остава търговската война между Вашингтон и Пекин и какво евентуално може да е развитието ѝ през следващата година. Двете най-големи икономики в света вече въведоха мита върху продукти от стокообмена помежду им за милиарди долара. Към момента те се стремят да постигнат търговско споразумение, което трябва да е факт до края на февруари 2019 г. През уикенда американският президент Доналд Тръмп отбеляза в свой пост в Twitter, че е провел телефонен разговор с китайския си колега Си Дзинпин и напредък в разговорите между САЩ и Китай е постигнат. Според мнозина обаче изказването на Тръмп основно е предвидено за успокояване на пазарите, на които нестабилността, подхранвана от притесненията около търговската война, е факт в последните месеци. Трябва да се има и предвид, че ако в началото на следващата година Тръмп и Си не успеят да постигнат търговско примирие, увеличаването на настоящите налози и въвеждането на нови ще продължи. Междувременно се очаква икономическите загуби от търговската война да бъдат обявени в Китай през следващите няколко месеца, засягайки износа от страната и печалбите на компаниите там.", "date": "2019.01.01", "title": "Ще има ли още горчивина в китайската икономика и през 2019 г.?"}
{"url": "http://www.classa.bg/%D1%81%D0%B2%D1%8F%D1%82/item/391067-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D0%BD%D0%B0%D0%B9-%D0%BF%D1%80%D0%B8%D1%87%D1%83%D0%B4%D0%BB%D0%B8%D0%B2%D0%B8%D1%82%D0%B5-%D0%BE%D0%B1%D0%B8%D1%87%D0%B0%D0%B8", "text": "Разни хора, разни обичаи: в различните краища на Европа посрещат Новата година различно. В тази снимкова галерия се спираме на някои от най-необикновени новогодишни обичаи на Стария континент.   Шотландският Хогманай На 31 декември в Шотландия с пищни фойерверки посрещат празника Хогманай. Облечени в традиционния шотландски килт, мъже обикалят по домовете и черпят с уиски и хляб, носят със себе си и въгленче. Появата им пред прага на дома носи късмет на обитателите му. Точно в полунощ всички пеят традиционната келтска песен \"Auld Lang Syne\".     ЧНГ по датски В Дания това е стара традиция: точно в 18 часа на 31 декември кралицата поднася новогодишното приветствие, което се излъчва по всички радио- и телевизионни канали. След това датчаните сядат на трапезата с приятели, вдигат наздравици с много шампанско и си похапват \"Kransekage\" - сладкиш от бадемово тесто. На когото са му останали сили, точно в полунощ се качва върху стол, за да скочи от него.     Австрия: валсове и сладки-рибки В полунощ на 31 декември в Австрия от всички радиа и телевизии звучи \"На хубавия син Дунав\". Така, понесени от ритъма на валса, австрийците посрещат Новата година. На празничната трапеза не бива да липсват сладките във формата на рибки, на които обаче първо им се изяждат перките и опашките - за да не избяга щастието. Нещастие може да споходи и всеки, който простира пране в новогодишната нощ.     Испанците броят с грозде Това е стара испанска традиция, гарантираща много смях и забава: точно в полунощ при всеки удар на часовника испанците слагат в устата си по едно зърно от грозде, отброявайки дванайсетте удара на часовника. При това нямат право нито да сбъркат при броенето, нито да се задавят, иначе ще бъдат нещастни през годината. В 5 часа сутринта празнуващите се черпят с чурос - пържено тестено изделие.     Италия: червено бельо, джолан и леща За Нова година италианците обичат да си подаряват червено бельо, а старото се изхвърли през прозореца. Поверието гласи, че това носи късмет. На новогодишната трапеза пък в никакъв случай не бива да липсва свински джолан с леща. Смята се, че това носи щастие.     Чехия: попитай ябълката! В Чехия посрещат Новата година с пенливо вино и вкусни чешки хлебчета \"Chlebicky\". За да узнаят каква ще е съдбата им през настъпващата година, чехите имат обичай да разполовяват ябълка: ако семките ѝ се окажат на кръст, това не вещае нищо добро. Но образуват ли звезда, това е сигурен знак за голям късмет. Както и в България, точно в полунощ прозвучава националният химн и лумват фойерверки.     България: кукери и сурвакари В България има обичай по Нова година кукери да прогонват злите духове: мъже, предрешени като страшни зверове, танцуват по улиците, за да пропъдят студа и лошите сили. За плодородие пък извършват символични обредни действия. Хората се сурвакат за здраве и късмет.     Гърция: коз, коз и ЧНГ! Гърците празнуват настъпването на Новата година в семеен кръг, играят карти и хвърлят зарове. Поверието гласи, че който спечели на карти, ще има късмет през цялата година. Утешението за загубилите е, че ще бъдат щастливи в любовта. Подобно на българите, гърците също слагат паричка в празничната питка. На когото се падне тя, ще бъде богат.     Турция: отвори крана на чешмата! И в Турция късметът не идва сам, а трябва да го повикаш. Обичаят повелява в полунощ да отвориш всички кранове и вратите на жилището, преди отново да ги залостиш. Турците също обичат да си подаряват червено бельо - за здраве и щастие. А гръмкият смях и яденето на сладко са залог за мирна година. Подаръците идват заедно с \"Noel Baba\" - турския Дядо Коледа.    ", "date": "2019.01.01", "title": "Нова година в Европа: най-причудливите обичаи"}
{"url": "http://www.classa.bg/%D1%81%D0%B2%D1%8F%D1%82/item/391068-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B8%D0%B5-%D1%81%D0%B2%D0%B5%D1%82%D1%8A%D1%82-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D0%BF%D1%80%D0%B5%D0%B4-%D0%BF%D1%80%D0%BE%D0%BC%D1%8F%D0%BD%D0%B0,-%D0%BA%D0%B0%D0%BA%D0%B2%D0%B0%D1%82%D0%BE-%D0%B2%D0%B5%D0%BA%D1%8A%D1%82-%D0%BD%D0%B5-%D0%BF%D0%BE%D0%B7%D0%BD%D0%B0%D0%B2%D0%B0", "text": "  Ще работим неуморно за повече просперитет и красота в този свят, каза президентът „Времето не спира за никого, а сезоните продължават да се променят“, така започва новогодишното приветствие на китайския лидер, съобщава Global Times, цитиран от \"Фокус\".   Ето част от него: \"2018-та беше една пълна година. Въпреки всякакви рискове и предизвикателства, ние успяхме да придвижим нашата икономика по пътя на високото качество, ускорихме смяната на стари техники на растеж с иновационни. Запазихме главните икономически показатели на предвидените нива. Национални стратегии, като координирано развитие на региона Пекин-Тиендзин-Хъбел, развитието на Икономическия пояс на река Яндзъ, изграждането на Голямата зона \"Гуандун-Хонконг-Макао\" се изпълняват с бързи темпове. Постигнахме всичко това, благодарение на усърдната работа на хората от всички етнически групи в Китай.  През изминалата година обединените усилия на китайското манифактурно производство, китайската иновативан мисъл и китайското строителство продължават да променят лицето на страната.  Успешно стартирахме проекта „Чангъ-4“. Нашият втори самолетоносач направи първото си пътуване, а сателитната ни система BeiDou Satellite Navigation System вече е глобална.  Направихме огромни стъпки за преодоляване на бедността през изминалата година. Нови 125 бедни окръга с над 10 милиона селски жители са изкарани от зоната на бедността. През 2018 отбелязахме 40 години от началото на реформата и отварянето на Китай. Започнахме над 100 основни мерки за реформата, проведохме първото Международно изложение за внос в Китай и започнахме изграждане на пилотна свободна зона в Хайнан. Реформата в Китай никога няма да спре, а нейните врати ще се отварят все по-широко.  През 2019 ще отбележим 70 години от създаването на Китайската народан република. Нашата страна извървя бодливи пътища през тези години. В 2019 година светът, като цяло, се изправя пред време на голяма промяна, каквато векът не познава. Няма значение какво ще донесат тези промени, Китай ще продължи да защитава своя национален суверенитет и сигурност. А добрата воля и искреност на Китай ще са гарант за световния мир и ще насърчават общото ни развитие и това няма да се промени. Ще работим неуморно за повече просперитет и красота в този свят.\"       ", "date": "2019.01.01", "title": "Си Дзинпин в новогодишното приветствие: Светът се изправя пред промяна, каквато векът не познава!"}
{"url": "http://www.classa.bg/%D1%81%D0%B2%D1%8F%D1%82/item/391063-%D1%88%D0%B2%D0%B5%D1%86%D0%B8%D1%8F-%D1%82%D0%B8%D1%85%D0%BE%D0%BC%D1%8A%D0%BB%D0%BA%D0%BE%D0%BC-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D0%B5%D0%B1%D0%BE%D0%BB%D0%B0", "text": "ШВЕЦИЯ “ТИХОМЪЛКОМ” СЕ ПОДГОТВЯ ЗА ЕПИДЕМИЯ ОТ ЕБОЛА, ДОНЕСЕНА ОТ “МИГРАНТИТЕ”, ИЗГРАЖДА СПЕШНО ИЗОЛАТОР ЗА ЗАРАЗЕНИТЕ В ЮЖНА ШВЕЦИЯ     Смъртоносният африкански вирус ебола, който се изразява в хеморагична или кървяща треска, превръщаща човешкото тяло в крайна сметка в една кървава пихтия и срещу който не само че не съществува никаква ваксина, но и няма адекватно лечение, по всичко личи, че вече е на дневен ред и в демократична и либерална Швеция – “…днес, в резултат на глобал изацията и обширната миграция, страни като Швеция също са изложени на риск да бъдат засегнати от ужасната епидемия…” /”…Today, as a result of globalisation and extensive migration, countries such as Sweden are also at risk of being hit by the dreaded epidemic….”/.     Същевременно, правителството било отчело, че подготвеността на държавата за подобна епидемия била “изключително лоша” и поради това, Университетската болница в Малмьо /може би най-талибанизираният град в Европа – 70% от населението му вече не са шведи – б.пр./, Южна Швеция, е започнала изграждането по спешност на изолатор за заразени от епидемията, е съобщила държавната шведска ТВ SVT. Същевременно, реалната опасност от заразата се укрива от населението под предлог “да не се създава безпокойство” сред гражданството: “националните здравни органи са избрали да запазят НИСЪК ПРОФИЛ НА ДИСКУСИИТЕ за болести като ебола, за да се избегне безпокойството сред гражданите” /”…The national health authorities have chosen to keep a low profile on discussions about diseases such as Ebola to avoid concern among citizens…”/. “Те не желаят да сигнализират за сериозна заплаха, следователно няма координирани правителствени мерки по заплахата, оставяйки на общинските съвети сами да се оправят и да преценяват дали да увеличават готовността си или не. Южният регионален здравен съвет е взел решение незабавно да се започне подготовка за епидемия от ебола, която, според тях,  РАНО ИЛИ КЪСНО ЩЕ ЗАСЕГНЕ РЕГИОНА “.  ", "date": "2019.01.01", "title": "Швеция тихомълком се подготвя за епидемия от ЕБОЛА"}
{"url": "http://www.classa.bg/%D1%81%D0%B2%D1%8F%D1%82/item/391064-2018-%D0%B3-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%B1%D0%B5-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%B4%D0%B6%D0%B5%D0%BD%D0%B4%D1%8A%D1%80%D0%B0-%D0%B8-%D0%B8%D1%88%D0%B8%D0%B0%D1%81%D0%B0-%D0%B8%D0%B4%D0%B2%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D0%B7%D0%B0-%D1%81%D0%BC%D0%B5%D1%82%D0%BA%D0%B0%D1%82%D0%B0", "text": "Всичко започна с едно обаждане на приятел. „Замислили са нещо много коварно, каза ми той, не знам дали ще успеем да ги спрем. Най-вероятно няма да можем, защото това е минало през всички европейски парламенти досега – никой не е успял да се противопостави. Последно са излъгали румънците. Преди това Полша я е ратифицирала с резерви, но после от Съвета на Европа са се изсмели в лицето на поляците – защото не можело да има резерви по тази конвенция. Щом Полша не е успяла, как ние ще можем да успеем? Но поне опитай нещо. Може пък да си поставен точно за време като това.“     Това обаждане беше точно преди година. Това обаждане беше лично. Така започна съпротивата срещу Истанбулската конвенция – съпротива, която промени България. Съпротива, която доказа, че България има запазена имунна система – и че има достойни българи, включително в правителството и парламента, та чак до най-малкото село у нас и до най-далечните краища на света – всички, които застанаха срещу тази мерзост!     Защото без тяхната твърдост ИК вероятно щеше да бъде ратифицирана! Благодарение на тази решителност и на Божията подкрепа, съпротивата ни постигна целта си – не просто да спрем тази мерзост в България. Целта ни беше да допринесем за промяна в Европа – нещо, което написахме и казахме публично! Разбира се, такава цел звучеше налудничаво на фона на смазващия натиск, на който бяхме подложени. Каквото и да е, то е зад гърба ни. Но Бог беше с нас и ние победихме. Тази победа е прекалено голяма, за да бъде сложена в графата с другите събития от 2018 г. Тази победа ни върна заслуженото самочувствие на граждани на най-старата държава в Европа. Ние дадохме открит урок по гражданско общество на тези, които ни изнасяха лекции на тема „гражданско общество“. Ние защитихме семейните ценности срещу атаката на тези, които ни изнудваха да приемем някакви нови „ценности“, в които никой нормален човек не вярва. Ние казахме, че европейският цар не само е гол! Той е и алкохолик, поради което е и лъжец – поне на тема ишиас това е сигурно. Ние казахме на висок глас това, което всички хора вече си го мислеха. И след първоначалният шок от тази очевидна истина всички започнаха да го сочат с пръст. Горкият човек – вместо да му дадат възможност да се лекува и да си почива, те го използват като марионетка, за да му смее целият свят. И да направят за присмех целия Европейски съюз. В Китай имат година на заека, на тигъра… 2018 година за Европа бе годината на джендъра и ишиаса. Защото там, където дойде гордост и презрение, там идва падение и срам. Защото Бог се присмива на присмиващите се, на високомерните, на самозабравилите се европейски елити. Тези, които ни се присмиваха и ни казваха, че всичко е решено – че нашата съпротива е смешна и жалка. На тях Господ им се присмя. Изпрати им поздравителна картичка с решението от 27 юли на Конституционният съд на Република България. Бог да благослови осемте съдии, които издигнаха националното ни достойнство пред невярващите очи на провалените европейски елити. Срещу тези провалени европейски елити беше нашата борба от самото начало. Когато точно преди година застанахме срещу Истанбулската конвенция и нарекохме нейният глашатай Бриджит О’Лафлън „слуга на злото“ – това предизвика шок. Един служител, на когото ние плащаме заплатата си позволи да поучава народа на най-старата държава в Европа – и ние трябваше да мълчим и да гледаме засрамено като дете, на което учителят му се кара пред целия клас. Обаче този път не бяха познали. Това време вече свърши. Впрочем, и на г-жа О’Лафлън времето в ЕС свърши – от 1 септември тази година тя бе освободена от своята длъжност в централата в Страсбург. Добър български урок за самозабравили се еврочиновници. Казваха ни приятели по време на тази битка – не приемайте нещата толкова лично. Те са принципни, не са лични. Бяхме на път да се съгласим с тях – та нали ИК са я налагали и в толкова много други страни… Но истината е, че това вероломно „истанбулско“ нападение е лично. Войната на джендър-идеологията срещу семейството е лична. Атаката срещу децата ни е атака лично срещу нас. Защото те – провалените европейски елити и техните слуги у нас – може да посягат на децата ни и да сеят отровни, разрушителни семена в неукрепналите им души. Но когато ние се възпротивим и застанем срещу тази отрова – тогава вече е твърде лично. Те може да издават джендър-учебници и да рушат фундамента на вековни разбирания за отношенията между мъжа и жената. Но когато ние се противопоставим публично, тогава по телевизионните студия тръгват платени марионетки на големите издателства на учебници – абонирани за тлъсти поръчки от много години насам. Тогава вече е твърде лично, нали? Как така си позволяваме да им нарушаваме храносмилането? Те може да ни внушават разрушаващи личността джендър-идеологии, заразяващи цялата ни образователна система. Включително да използват академичната автономия като параван за джендъризми. Но когато ние се изправим срещу тази поквара, тогава вече е твърде лично. Те може да развяват символа на Божия завет с хората – дъгата – откраднат и превърнат в знаме на мерзостта. Да, може да развяват пред европейските институции тази мерзост, заради която глобален потоп унищожи живота на земята. /Има достатъчно артефакти за потопа/. Но когато ние високо кажем истината – тогава вече е твърде лично. Да, твърде лично е. Когато анонимни евро-чиновници си позволяват да посягат на семействата ни – ние заставаме срещу това. Защото то е вече твърде лично. Когато корпорации, дошли у нас заради образованите ни млади хора и добрите корпоративни бизнес условия си позволят да финансират джендър-идеология и гей-паради, да ерозират и да рушат – тогава ние заставаме срещу това. Защото то е вече твърде лично. Когато Столична община дава от нашите пари помощи на хомо-организации за борба със…СПИН, които те харчат за гей-пропаганда – тогава ние заставаме срещу това. Защото то е вече твърде лично. Когато назначената от избрани от нас евродепутати Европейска комисия започне да се прави на господар на вселената и да премахва думата „мъж“ от официални документи – тогава ние заставаме срещу това. Защото то е вече твърде лично. Когато вместо подкрепа за семейството от мъж и жена същата тази Европейска комисия започне да финансира агресивния хомосексуализъм, за да разпадне още повече устоите, които се борим да запазим – тогава ние заставаме срещу това. Защото то е вече твърде лично. Твърде лично е не защото мразим. Твърде лично е, защото обичаме. Обичаме децата си, обичаме семействата си, обичаме родните си домове, обичаме предците си, обичаме България. И тази любов ни прави твърди. Тази любов ни прави уверени. Тази любов ни прави категорични. Нашата борба срещу провалените европейски елити започна от Истанбул/ската конвенция/ през януари 2018, премина през забраната на ИК в България и завърши в Маракеш с неподписването на Глобалния пакт за миграцията. Където и да сме, каквито и позиции да имаме или да нямаме. Колкото и много, или малко можем да допринесем за нашата борба. Дали можем да изречем позицията си открито и публично, или неявно и с дела да помогнем. Едно е сигурно – ние победихме. Победихме в България – в името на България! Ще победим и в Европа – в името на България! Защото идва времето за плащане на сметката. Точно тези провалени европейски елити, които и сега продължават да харчат парите ни за своите идеологически джендър-безумия. Които продължават да се заблуждават, че и занапред ще е така. На тези провалени псевдо елити идва времето да платят. Защото вече няма да е така. Идва времето за сметката. Срок на плащане – май 2019 г.    ", "date": "2019.01.01", "title": "2018 г. за Европа бе годината на джендъра и ишиаса. Идва времето за сметката!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391057-%D0%B0%D0%B7%D0%B8%D1%81-%D0%B8%D0%B7%D0%B1%D0%B5%D1%81%D0%BD%D1%8F", "text": "Само преди няколко дни Ники Кънчев реши да направи нещо много мило за колегите си Александра Сърчаджиева и Васил Боянов, който е по-известен като Азис.     Кънчев сподели мили думи за двамата във фейсбук, където ги бе отбелязал. Именно в социалната мрежа Азис днес отправи люта закана, която можеше да засегне дори и Кънчев.      „Ако някой ме тагне или пише или прати поздравителна картичка го. БЛОКИРАМ!\", отсече изпълнителят, който отскоро се подвизава като телевизионен водещ. Каква е причината Азис толкова да избеснее все още не е ясно.", "date": "2019.01.01", "title": "Азис избесня!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391058-%D1%80%D0%B0%D1%87%D0%BA%D0%BE%D0%B2-%D1%81-%D0%B1%D0%BE%D0%BC%D0%B1%D0%B0-%D0%B2-%D0%B5%D1%84%D0%B8%D1%80%D0%B0", "text": "По време на новогодишното предаване на \"Господари на ефира\" всички водещи се бяха събрали, за да радват зрителите. Както обикновено титуляри бяха Димитър Рачков, Васил Василев - Зуека, Мария Игнатова.        Компания им правеха и Ненчо Балабанов, Малин Кръстев и Румен Угрински.      Запазена марка на предаването са адреналинките, които също бяха там.      Още в първите минути на предаването Рачков съобщи грандиозна новина. Пред смаяния поглед на половинката му Мария, той обяви, че скоро се появи ново бебче.     \"Честито. Искаме да поздравим адреналинката ни Яна, която отново е бременна\", заяви Рачков. [null] Той все пак поясни, че не той е \"щъркелът, който ще донесе бебето й\". Кой е бащата на бъдещото бебче на адреналинката, което ще й е второ, така и не стана ясно.", "date": "2019.01.01", "title": "Рачков с бомба в ефира!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391059-%D0%BF%D1%80%D0%BE%D0%BF%D0%B0%D1%81%D1%82-%D0%BC%D0%B5%D0%B6%D0%B4%D1%83-%D0%B3%D1%80%D0%B8%D1%88%D0%BE-%D0%B8-%D0%BD%D0%B8%D0%BA%D0%BE%D0%BB", "text": "Сериозно разстояние ще дели най-добрия български тенисист Григор Димитров от любимата му Никол Шерцингер. Докато българинът е в Австралия за участие в турнир, любимата му разкри къде ще посрещне 2019 година. Никол ще е сред звездите за купона в Ню Йорк, като реално двамата ще се намират в различни години за около 15 часа, колкото е времевата разлика между Бризбейн и Ню Йорк. Въпреки че е в състезателен режим, Григор Димитров се очаква да присъства на новогодишното парти на играчите в Бризбейн, където 2019-а година ще настъпи в 16:00 часа наше време.    Междувременно стана ясен съперникът на Григор за следващия кръг на сингъл и това е австралиецът  Джон Милман, когото българинът вече е побеждавал на турнира в Бризбейн.", "date": "2019.01.01", "title": "Пропаст между Гришо и Никол"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391060-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%BD%D0%B5%D0%B9%D0%BC%D0%B0%D1%80-%D0%BF%D0%B0%D0%BA-%D0%B3%D0%B8-%D0%BF%D0%BE%D0%BA%D0%B0%D0%B7%D0%B0", "text": "Спряганата на гадже на футболната звезда Неймар и забъркана в афера с   сръбска секс бомба Сорая Вучелич отново взриви интернет с визията си. Брюнетката беше встрани от футбола в последните години, но грейна гола на корицата на испанското издание \"Интервю\". Преглед в \"Инстаграм\" профила на Вучелич показва, че тя има какво да покаже и го прави успешно в последните си снимки.     \"Зарежи останалото и бъди най-добрата\", пише тя, облечена в оскъден тоалет.", "date": "2019.01.01", "title": "Бившата на Неймар пак ги показа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391061-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Днес много от вас, ще почувстват прилив на енергия. Въпреки това общата атмосфера на деня, не благоприятства бурните инициативи. Не трябва да хабите много енергия за забавления, скоро вашият потенциал ще намери по-полезно приложение. По-добре е пред шумната компания, да предпочете по-интимна обстановка, в която да дадете воля на чувствата си. ТЕЛЕЦ ( 21 април - 21 май )  Първият ден на Новата година, ще ви припомни за стойността на партньорството, баланса на интересите и хармонията на чувствата. Ако искате да се присъедините към компания, да намерите любовта или да се сближите с любим човек, важно е да покажете дипломация, а също така, в зависимост от контекста на връзката, да успеете да предизвиквате съчувствие, доверие, приятелски емоции или еротично привличане. БЛИЗНАЦИ ( 22 май - 21 Юни ) За да направите първият ден на Новата година перфектен, трябва да се погрижите за своето физическо и душевно самочувствие, както и за комфорта на скъпите ви същества. Не е излишно предварително да си направите план, как ще прекарате деня. В този ден повече от веднъж ще бъдете изненадани от себе си. Например, с мълчание или с остра чувствителност.   РАК ( 22 юни - 23 юли ) Днес, ще имате всичко необходими условия за духовна хармония и общ баланс. Идеалният вариант е да прекарате деня, в обществото на любимия човек или близките. Например, децата, домашния любимец или стар приятел, с който се разбирате без думи. В първият ден на Новата година, може да разчитате на късмет: шансовете са големи, да излезете без сериозни последствия, дори и от много съмнително приключение. ЛЪВ ( 24 юли - 23 август ) В първият ден на Новата година за вас ще е много важно, да се чувствате емоционално комфортно. Това ще бъде по-ценно от битовите удобства или материалната стабилност. Както у дома, така и на гости, добре ще ви влияе приятната атмосфера, редът, надеждността. Не е желателно да започвате нов роман, но с постоянният партньор връзката може да се задълбочи. ДЕВА ( 24-ти август - 23 септември ) Днес не се увличайте от интелектуално общуване, ако искате пълна емоционална и интимна хармония с любимия човек. В първите часове на Новата година не е време да сияете със знания или да водите дълги философски разговори. Препоръчителни ще са силните, но сдържани чувства: изпитана страст, дълбока обич. Подходящи ще са ценните подаръци, знаците на внимание съчетани със сериозни намерения. ВЕЗНИ( 24 септември - 23 октомври) Първият ден на Новата година за вас ще има конкретно, материално изражение и не заради банална меркантилност. Вие или вашите близки, ще сте склонни да гледате на силата на чувствата и сериозността на намеренията, през призмата на материалното. Ще подарите или ще се надявате да получите нещо ценно, полезно и не съвсем обичайно като подарък. Специална радост ще предизвикат, редките предмети или такива с мистични или чувствени нотки.   СКОРПИОН ( 24 октомври - 22 Ноември ) В първият ден на Новата година, може спокойно да заложите на магнетичната си привлекателност. Тя ще е достатъчна, за да не бъдете лишени от внимание и късмет. Много от вас, инстинктивно ще избягват импровизациите, като ще предпочитат да действат строго и по-старомоден начин. В дългогодишни взаимоотношения и проекти, ще получите още един шанс, от който е по-добре да се възползвате веднага.   СТРЕЛЕЦ ( 23 Ноември - 21 Декември ) В първият ден на Новата година, може да бъдете лишени, да демонстрирате някой ваши ключови предимства. Коварната съдба може да ви отнеме шанса, да блестите с красноречие или да използвате обширните си връзки и контакти. Но затова пък обстоятелствата ще са много благоприятни, за създаване на уютни семейни събирания, перфектни партита или интимна любовна среща. КОЗИРОГ (22 Декември - 20 януари ) Първият ден на Новата година, може да предизвика пристъп на носталгия или вълна от други дълбоки чувства. Много от вас, ще се почувстват на кръстопът. Трудното минало, може да ви се стори по-добро, от неизвестното бъдеще. Добре е да имате някаква опора в този момент, дългогодишно хоби, емоционална подкрепа от стар приятели или любовта на партньора. Контролирайки чувствата си, е важно да не ги подтискате и криете.  ВОДОЛЕЙ ( 21 януари -  19  февруари ) В първият ден на Новата година, трябва по-добре да контролирате чувствата си, включително спомените за неосъществени надежди. Ще е добре, ако вие владеете емоциите, а не те вас. За да запазите ума си ясен и съхраните духовната хармония, е важно да спазвате вътрешен баланс, това ще ви помогне да избегнете крайности и загуба на равновесие. Днес са нежелателни любовните и други инициативи.   РИБИ ( 20 февруари - 20 март ) За вас този ден, ще е оцветен с носталгия, любов, романтика, чувственост или мистика. Добър шанс ще имат активните, те ще изпълнят важна задача и ще изтръгнат допълнителен бонус от съдбата. Но за повечето от вас, основният новогодишен подарък ще бъдат положителните емоции, и не само във връзка с моментния комфорт: приятните спомени от миналото, ще ви помогнат да погледнете в бъдещето по-уверено.", "date": "2019.01.01", "title": "Дневен хороскоп 1 януари"}
{"url": "http://www.classa.bg/%D1%81%D0%B2%D1%8F%D1%82/item/391062-%D0%B7%D0%B0%D1%89%D0%BE-2018-%D0%B0-%D0%BD%D0%B5-%D0%B1%D0%B5%D1%88%D0%B5-%D1%87%D0%B0%D0%BA-%D1%82%D0%BE%D0%BB%D0%BA%D0%BE%D0%B2%D0%B0-%D0%BB%D0%BE%D1%88%D0%B0", "text": "Справедливо е да се каже, че 2018 г. беше трудна година за каузата на демокрацията в света. И все пак, както казва старата поговорка: \"Докато има живот, има надежда.\" Думите са особено подходящи за Европейския съюз, където въпреки някои очевидни неуспехи, все още има причини - колкото и да са неясни - за оптимизъм. Можем да направим списък с тях, без конкретен ред или класация, и да отбележим например, че в преговорите за Брекзит с правителството на Тереза Мей, ЕС успя да запази своето единство въпреки опитите за разделение и последователни предоговаряния в Лондон.     Струва си също така да отбележим, че макар и популистите да продължават да трупат власт - от Унгария, през Полша, до Италия - вече не желаят да напускат Обединена Европа. Те се надяват по-скоро да насочат европейския проект в нова посока или поне да му придадат ново значение. Така че (поне засега) повече излизания от ЕС не се предвиждат. В този бърз каталог на \"почти добри новини\" има и някои специфични чисто национални развития по дадени теми. Така например в Полша, макар голяма част от младите да са все по-консервативно и националистически настроени, съпротивата срещу спорните политики на настоящото правителство в страната продължава да расте и да се самоорганизира, давайки надежди за проверопейското бъдеще на страната. Все пак полското общество остава дълбоко разделено. За разлика от Унгария на Виктор Орбан, полското общество не следва сляпо партийната линията на популистки настроения лидер Ярослав Качински. Връщането към властта на последователите на класическата либерална демокрация, отдадени на традиционните европейски ценности, вече не е отдалечен идеал, а сценарий, който може да бъде близък и може да се сбъдне още на следващите избори през пролетта. В края на краищата, сегашният премиер на Полша Матеуш Моравецки сам е умереното лице на ултраконсервативния режим в страната и като такъв е възможна преходна фигура. В Германия канцлерът Ангела Меркел и нейните християндемократи може и да губят позиции, въпреки че Меркел продължава да е силното лице на европейските ценности, но страната има и други поводи за оптимизъм. Макар и с отслабени позиции тя успя да наложи \"своя\" кандидат Анегрет Крамп-Карренбауер за свой наследник като ръководител на Християндемократическия съюз. Така краят на управлението на Меркел ще е далеч по-малко унизителен, отколкото някои се страхуваха (а други се надяваха). Силното представяне на Зелената партия на последните регионални избори успява да задмине крайнодясната \"Алтернатива за Германия\", показвайки, че има отговор срещу политиката на омразата и самозатварянето. Зелените са единни, отговорни, \"центристки\" и дълбоко проевропейски. Накратко, те са модел, който екологичните партии в други страни от ЕС биха могли да следват, ако искат да повторят успехите на германските си колеги. Колкото до Великобритания, страната продължава да се движи под тежкия облак на Брекзит.  Преди вече две години и половина малко над половината британци гласуваха за излизането на страната от ЕС, ядосани от притока на мигранти и от липсата на яснота в политиката. За това помогна много и агресивната кампания за напускането на Съюза, която често разчиташе на силно изкривяване на истината, за да убеди хората. Сега обаче страната се сблъска с реалните политически и икономически последствия, които ще я застигнат при излизането от ЕС и те са по-сурови, отколкото и най-големите привърженици на Брюксел на Острова не са предупреждавали. За да се избегне гласуването, което би било катастрофално за нея, премиерът Тереза Мей се видя принудена да го отложи (в търсене на нови договорки с Брюксел) и да поиска отлагане на датата за напускането на ЕС. Това, разбира се, е губеща ситуация и за двете страни, но вероятността за втори референдум, макар и все още ниска, нараства значително. Макар във Франция краят на годината да е особено бурен за страната покрай протестите на жълтите жилетки, вълненията малко по малко започват да се уталожват, особено след намесата на президента Еманюел Макрон и обещаните от него отстъпки. Те успяха да успокоят страстите в поне част от протестиращите, особено на фона на терористичния акт в Страсбург и масовото желание да не се добавя допълнително обществено напрежение. Как можете да направите революция без революционери? \"Жълтите жилетки\" не са нито повторение на Френската революция от 1789 г., нито еквивалент на руската болшевишка революция от 1917 година. Така че бунтовете се отлагат. Междувременно САЩ се отдалечават все повече от Европа и това се видя ясно през последната година. Все пак обаче има много силна психологическа взаимозависимост между двата континента. Победата на Brexit в британския референдум проправи пътя за победата на Доналд Тръмп, а тя, на свой ред, засили популистката страна в Европа, а и по целия свят. Сега обаче, след като мина известно време и всички резултати са надлежно преброени, междинните избори, които се проведоха в САЩ през ноември изглеждат насърчително за демократите и като  предупреждение за републиканците. Поражението за Доналд Тръмп на президентските избори през 2020 г. далеч не е гарантирано, но със сигурност е възможно. А това, на свой ред, би върнало обратно в релси добрите отношения от двете страни на Атлантика. На по-глобално ниво еволюцията на глобалната геополитика е в основата на сегашния Европейски проект, ако не се е превърнала вече и в неговия основен смисъл. Вече не става въпрос за гарантиране на \"никога повече\" и политическо помирение на континента, какъвто е случаят след Втората световна война. Също така не става въпрос и за това да се покаже на света един образ за по-хуманен и по-ефективен модел на управление (дори и тази цел все още да е на дневен ред). Сега ЕС е съюз, който гарантира сигурността, икономиката и стабилността на своите страни членки. Сигурност, която е по-малко очевидна от всякога, тъй като Америка се отдалечава, Русия се приближава, Китай разширява амбициите си, а Великобритания е поела по пътя на саморазрушението. Но и Европейският съюз не може да се задоволи само с това. Днес живеем в среда, в която гражданите искат удвояване на усилията на държавите си в посока сигурност, но и същвременно искат да плащат по-малко и по-ниски данъци. В отношенията си с ЕС европейците също са напълно противоречиви. Те искат да се освободят от оковите му, но въпреки това очакват да ги защитят повече от всякога. Затова и 2019-а ще е година, в която ще трябва да си изясним какво точно искаме от държавите си и от Европа като цяло. Разберем ли това вече, ще започне и работата по изпълнението на целите.", "date": "2019.01.01", "title": "Защо 2018-а не беше чак толкова лоша"}
