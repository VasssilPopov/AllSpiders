{"url": "http://www.classa.bg/%D1%81%D0%B2%D1%8F%D1%82/item/397117-%D0%B4%D0%BE%D0%BB%D0%B0%D1%80%D1%8A%D1%82-%D0%BE%D1%82%D0%B8%D0%B2%D0%B0-%D0%BA%D1%8A%D0%BC-%D0%BA%D0%BE%D1%88%D0%B0-%D0%B7%D0%B0-%D0%B1%D0%BE%D0%BA%D0%BB%D1%83%D0%BA-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Анализаторът Макс Кайзер започна с новината, че италианският вицепремиер и министър на вътрешните работи Матео Салвини е предложил да се регистрират всички спестявания в сейфове, много популярни сред италианците, като им се наложи данък. Макс свързва идеята с нуждите на банките: \"Италианците държат парите си в сейфове, а държавата ще наложи данъци върху тези сейфове, за да плати на банкерите, които са взели лоши решения. Имайте предвид, че същото вече се е случило в Гърция и Исландия.\" След това Макс разгледа продажбата за 13.5 милиона долара на имение на Доналд Тръмп в Бевърли Хилс (Калифорния, САЩ), придобито през 2007 г. за 7 милиона. Това не е лично постижение, каза Макс, тъй като стойността на всички имоти в района също се е удвоила. Той смята, че ситуацията показва до каква степен елитите са се възползвали от увеличаването на количеството долари в резултат на намесата на Федералния резерв. След това с госта си Дейвид Морган от TheMorganReport.com, Макс обсъди съотношението злато / сребро, което току-що достигна 90. В продължение на хиляди години, когато среброто и златото са се използвали като пари, съотношението е било 12 към 1, докато през 18-ти век златният стандарт бе създаден при съотношение от 16 към 1. Анормалните пропорции започнаха преди около 100 години, когато среброто беше демонетизирано. Морган обаче смята, че този метал ще се възстанови като пари, защото е по-евтин и по-достъпен. В същото време той смята, че покачването на долара не казва нищо, тъй като тази валута „отива на същото място като всички останали фидуциарни валути: към коша за боклук на историята\". Но първо той ще стане по-силен, когато настъпи липсата на ликвидност или следващата криза. Той обяснява, че \"причината е, че когато има недостиг на ликвидност, хората прибягват до онова, което ги вдъхновява най-много. В крайна сметка, това, което се случва, е, че те продават своите облигации, акции, къща, кола и други друго владение в замяна на долари. \"", "date": "2019.06.24", "title": "\"Доларът отива към коша за боклук на историята\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397118-%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%BE%D0%BF%D0%B0%D1%81%D0%BD%D0%BE-%D0%B2%D1%80%D0%B5%D0%BC%D0%B5", "text": "Жълт код за опасно време е обявен за 19 области. Това сочи справка на сайта на Националния институт по метеорология и хидрология. Предупреждението е в сила за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. В тези области ще се развива значителна купесто-дъждовна облачност, ще има валежи и гръмотевични бури. Има условия и за градушки. Сумарни количества валеж за денонощието на места до 30 - 35 л/кв. м, локално и повече.Вятърът ще е североизточен, в източната половина от страната - до умерен. Температурите временно ще се понижат и преобладаващите максимални ще бъдат между 26-31 градуса. Атмосферното налягане слабо ще се повиши. Ще бъде близко до средното за юни.По Черноморието ще бъде предимно слънчево с временни увеличения на облачността. На места в северните райони след обяд ще превали. Ще духа слаб североизточен вятър. Максимални температури 29-32 градуса. Температурата на морската вода е 25-27 градуса. Вълнението на морето ще бъде 1-2 бала. В планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър от източната четвърт. Максимална температура на 1200 метра около 22 градус, на 2000 метра - около 15 градуса. И във вторник ще има краткотрайни валежи и гръмотевични бури, на места ще са интензивни, възможни са и градушки. Вятърът ще е североизточен, в източната половина от страната - до умерен. И в сряда ще има валежи, на повече места в Стара планина и Южна България. На север валежите ще спрат. Дневните температури в по-голямата част от страната ще са между 27 и 32 градуса.", "date": "2019.06.24", "title": "Жълт код за опасно време"}
{"url": "http://www.classa.bg/%D1%81%D0%B2%D1%8F%D1%82/item/397119-%D0%BA%D0%BE%D0%B9-%D0%B5-%D0%BC%D0%B0%D1%80%D0%BA-%D0%B5%D1%81%D0%BF%D0%B5%D1%80,-%D0%BA%D0%BE%D0%B3%D0%BE%D1%82%D0%BE-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B7%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "Във вторник американският президент Доналд Тръмп обяви, че временният министър на отбраната Патрик Шанахан е решил да не заема злъжността за постоянно и ще бъде заменен от секретаря на армията, Марк Еспер.   \"Познавам Марк и аз не се съмнявам, че той ще направи фантастична работа!\" написа президентът в Туитър, а в петък изрази решението си да назначи Еспер за нов ръководител на Пентагона. Роден през 1964 г., Еспер завършва бакалавърска степен по инженерство през 1986 г. във Военната академия на САЩ, където е съученик на държавния секретар на САЩ Майк Помпео. През 1995 г. получава магистърска степен по публична администрация от Харвардския университет. Получава докторска степен по политически науки през 2008 г., когато представя теза на тема „Ролята на Конгреса в развитието на стратегическите ядрени сили на САЩ, 1947-1968 г.\" в Университета Джордж Вашингтон. След като завършва Уест Пойнт, той служи активно в армията повече от десетилетие. Участва във войната в Персийския залив срещу Ирак през 1990-1991 г., след това е командир на отряд в Европа. Към 1996 г., когато напуснал активна служба, той се е издигнал до чин лейтенант. След завръщането си в цивилния живот той успява да стане началник на личен състав на фондация „Херитидж\", стратегически научноизследователски институт с дясна и консервативна ориентация. Между 1998 и 2006 г. Еспер работи предимно в Конгреса, заемайки няколко позиции, свързани с въоръжените сили - в комисията по външни отношения и в комисията по правителствени въпроси на Сената, както и в комисията по въоръжените сили на Камарата на представителите. Освен това през 2002-2004 г. е заместник-помощник-секретар на отбраната, отговорен за контрола и неразпространението на оръжия. От 2007 г. работи в Асоциацията на аерокосмическата индустрия, организация, която лобира за интересите на американската оръжейна и космическа индустрия. По-късно той заема длъжността вицепрезидент на Глобалния център за интелектуална собственост на Американската търговска камара, лоби, което защитава интересите на няколко американски компании. От 2010 до 2017 г. е вицепрезидент на Raytheon, един от най-големите подизпълнители на Пентагона, където отговаря за отношенията с правителството. Той е назначен за секретар на армията през ноември 2017 г. Назначаването на Еспер бе обявено в средата на търговската война между САЩ и Китай. В тази връзка, трябва да се отбележи, че в интервю за Ройтерс Еспер каза, че е загрижен за възхода на Пекин от 90-те години на миналия век. \"Може би закъсняваме да признаем, че сме в стратегическа конкуренция с Китай\", каза той. Преди това той предупреждаваше няколко пъти за укрепването на Китай - а също и на Русия – лобирайки за засилване на военното укрепване на Вашингтон. \"След края на Студената война армията на САЩ поддържа безпрецедентно превъзходство на бойното поле, но тази пропаст е намалена\" каза той през май, призовавайки за развитието на оръжейни системи от ново поколение, пренаписване на военната доктрина и организиране на учения в чужбина без уведомяване.", "date": "2019.06.24", "title": "Кой е Марк Еспер, когото Тръмп иска за министър на отбраната на САЩ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397120-%D0%BC-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D0%BD%D0%BE%D0%B2-%D0%B8%D0%B3%D1%80%D0%B0%D1%87-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BA%D0%BC%D0%B5%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%BE%D1%84%D0%B8%D1%8F", "text": "Нов играч може да се опита да спечели кметските избори в София. Това би могло да е най-голямата изненада. Това каза Михаил Константинов по БТВ.   Местните избори са най-важни за хората. Ще излязат повече хора, над 3 млн. Чакат ни пет избора-ти вида кметове, един общински съвети  и преференции. Очаквам мръсна кампания, но не толкова гнусна като евроизборите. Тук всички се убедиха, че с антипропаганда не се печелят избори. Опасявам се, че и сега някои партии взимат пари под масата. Високата субсидия дразни хората. Нека да се мисли в тази посока. Според него държавата отивала в правилната посока. Почитател съм само на местните референдуми. След цирка с Британия много трябва да се замислят за национални референдуми. Мажоритарната избирателна система не бе одобрена. Нека да взимаме европейския опит за финансирането на партии, както и за изборните правила. Нека да не правим неща, които ги няма в Европа. В Германия забраниха машинното гласуване. Няма тайна на вота. Има и неприятна възможност да се манипулира вота с тайно устройство. Холандците също имаха таи възможност, но махната системата. В Естония има интернет гласуване и в три кантона в Швейцария. Там хакването е класика. Не може цяла Европа да прави едно, а ти точно обратното. Населението намалява по линия на ниската раждаемост. Механично трябва да вкараме 400 000 души и то млади мъже и жени. Войните за вода ще са зверски. Дивотията на европейците да вкараме мигранти, на никого не помага.", "date": "2019.06.24", "title": "М. Константинов: Нов играч може да се опита да спечели кметските избори в София"}
{"url": "http://www.classa.bg/%D1%81%D0%B2%D1%8F%D1%82/item/397121-%D1%82%D1%80%D1%8A%D0%BC%D0%BF-%D0%BD%D0%B5-%D0%B5-%D0%BE%D1%82%D0%BC%D0%B5%D0%BD%D1%8F%D0%BB-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD,-%D0%B0-%D1%81%D0%B0%D0%BC%D0%BE-%D0%B5-%D1%81%D0%BF%D1%80%D1%8F%D0%BB-%D0%BD%D0%B0%D0%BF%D1%80%D0%B5%D0%B4%D1%8A%D0%BA%D0%B0-%D0%B9", "text": "Президентът на САЩ Доналд Тръмп увери, че не се е отказал от намерението си да бомбардира Иран след свалянето на американския дрон, но само за миг е спрял възможната атака. \"Никога не съм отменял [заповедта за] нападението срещу Иран, както хората неправилно са докладвали, аз само спрях напредъка й в този момент!\", каза президентът чрез Twitter, във връзка с докладите на различни медии. Обитателят на Белия дом потвърди, че първоначално е искал да атакува Ислямската република, но заяви, че е отменил операцията десет минути след като е започнала, защото е бил информиран, че 150 души ще умрат. Тръмп уточни, че самолетите, които трябва да извършат бомбардировките, все още са били на земята по време на смяната на мнението му, но заяви, че щели да излетят \"много скоро\" и ситуацията е щяла да достигне „точката, от която няма връщане\". След като Техеран свали американския RQ-4 Global Hawk в сряда близо до Ормузския проток, напрежението между САЩ и Иран продължава да се увеличава: Тръмп е предвидил нови антиирански санкции и подчерта, че военните действия \"винаги са на масата\".", "date": "2019.06.24", "title": "Тръмп не е отменял атаката срещу Иран, а само е спрял напредъка й"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397122-42-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B0%D1%80%D0%BD%D0%B0", "text": "    На 23 юни 1977 г. , след обяд над Варна надвисна изключително висока опасност за нанасяне на огромни морални и материални щети от възникнал пожар на борда на танкера ЕРМА, намиращ се на петролния кей – пристанище Варна. Недалеч от него, на брега се намират няколко огромни цистерни на “Петрол” с нефтопродукти. Зад кърмата на горящата Ерма има друг танкер-разтоварващ бензин, а на жп коловозите са много цистерни с неизвестни количества и различни по състав нефтопродукти. Денят е горещ т.е., температурата на въздуха е висока, няма директен достъп за пожарни автомобили до горящия кораб. Идеални условия за много тежка катастрофа, масова гибел на хора, унищожаване на индустриална, социална и битова инфраструктура на значителна част от града. Допълнително негативен фактор са сериозните количества взривоопасни изпарения от неразтоварените количества мазут (около 10,000 тона) в 27-те товарни танка на Ерма, 400-те тона собствен газьол в танкове, съседни с огнището на пожара.             Пожарът обхваща цялата кърмова част, въпреки, че от единия борд влекачите поливат туловището на горящия танкер, а от другата страна екип от пожарникари се опитва да гаси от брега. Става все по опасно и е разпоредено да се започне евакуация на всичките 7 кораба и 2 танкера намиращи се в пристанищет. Командването на ВМФ също разпорежда изтегляне на кораби от Военно морската база.     Ерма изглежда обречен, а взривовете периодично изхвърлят огнени пламъци и късове метал, състояние продължило така до окончателното потушаване на пожара в 17.40 часа на следващия ден-24 юни, а до тогава, педантично броените взривове от Бреговия щаб ще станат 91 на брой! Около 20.00 часа страхотен взрив, разкъсва палубата над котелното отделение и отново над танкера се разхвърчават късове метал. Най голямото парче се сгромолясва върху танкера, но за късмет не предизвика второ огнище.  След този взрив обаче, всички са стъписани. Уплашени, екипажите на влекачите и катерите панически се отдалечават от Ерма.       Процесът изглежда неуправляем, но с пристигането на началника на националната противопожарна служба, генерал Илия Дончев, се връща надеждата за успешно изгасяне на пожара. Проучването на обстоятелствата и състоянието на танкра показаха, че огнището на пожара се подхранва с газьол от пукнатина на намиращия се в непосредствена близост до огнището горивен танк и без неговата изолация не може да се разчита на успешно изгасяне. Генерал Дончев, изиска от Началника на „Морската Аварийно-спасителната служба” (АСО) кдп Никифор Герчев да даде решение за прекратяване на достъпа на газьол до огнището на пожара. Единственото решение е да се влезе в газьоления танк и на бърза ръка да се запушат възможните пукнатини, безз гмуркане в газьола, но изпълнителите следва да бъдат осигурени с предпазни облекла и с индивидуални апарати за дишане, за да не се натровят.      За това обаче бреговия щаб трябва да даде разрешение, тъй като това е изключително опасно и високо рисково действие. Операцията е изпълнена успешно, след което с мощна пожарна атака огнището е овладяно и под контрол на огнеборците. До 16.00 часа на другия ден огънят се опитва да се изяви, но бързо бива потушаван. Огнеборците и моряците учасвали в тази операция спокойно вече можели да заявят, че недопуснаха, огнището на пожара да се прехвърли и взриви товарните танкове на Ерма, и това да стане причина за унищожаването на град Варна.", "date": "2019.06.24", "title": "42 години от спасяването на Варна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397123-%D0%BA%D0%BF%D0%BA%D0%BE%D0%BD%D0%BF%D0%B8-%D0%BE%D0%BD%D0%B5%D0%B2%D0%B8%D0%BD%D0%B8-%D0%B2%D1%81%D0%B8%D1%87%D0%BA%D0%B8-%D0%BF%D0%BE-%D0%BA%D0%B0%D0%B7%D1%83%D1%81%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B3%D0%B5%D0%B9%D1%82", "text": "Комисията за борба с корупцията е решила да прекрати всички проверки по случаите с придобиване на имоти на преференциални цени от лица на властови позиции с решението, че няма данни за конфликт на интереси. Прекратени са проверките срещу бившия председател на ПГ на ГЕРБ Цветан Цветанов, бившия министър на правосъдието Цецка Цачева, министъра на туризма Николина Ангелкова, депутата Вежди Рашидов,  бившия зам.-министър на спорта Ваня Колева и бившия зам.-министър на енергетиката Красимир Първанов. Всички от тях с изключение на Ангелкова подадоха оставки вследствие на скандалите около придобиването на луксозни имоти на цени, значително по-ниски от официалните тарифи на съответните строителни фирми.     КПКОНПИ не е установила данни за упражнени правомощия в частен интерес на конкретните дружества, от които са закупувани имотите, или на свързани с тях лица. Решенията са подписани от трима членове на комисията, която все още се ръководи от заместник-председателя Антон Славчев поради безсрочния отпуск на титуляря Пламен Георгиев (проверяван за собствените си имотни сделки).     Проверката по случая с апартамента на съпругата на Лозан Панов, председател на ВКС, ще бъде препратена към Инспектората на Висшия съдебен съвет, който да прецени дали са основателни твърденията за нарушаване на изискванията за висок морал на висшите магистрати.     Прекратени са и проверките за конфликт на интереси срещу Валери Симеонов (НФСБ) и трима представители на \"БСП за България\" Елена Йончева, Валери Жаблянов и Крум Зарков. Отново срещу тях бяха внесени сигнали, свързани с имотни сделки.", "date": "2019.06.24", "title": "КПКОНПИ оневини всички по казуса \"Апартаментгейт\""}
{"url": "http://www.classa.bg/%D1%81%D0%B2%D1%8F%D1%82/item/397124-%E2%80%9C%D0%BD%D1%8E-%D0%B9%D0%BE%D1%80%D0%BA-%D1%82%D0%B0%D0%B9%D0%BC%D1%81%E2%80%9C-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%BD%D0%BE%D0%B2-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BC%D0%B0%D0%BD%D0%B8%D1%84%D0%B5%D1%81%D1%82", "text": "Наскоро „Ню Йорк Таймс“ – един от най-авторитетните световни вестници, чиито издания (печатно и електронно) имат милиони читатели всеки ден, публикува нов „Комунистически манифест“, озаглавен „Светът е хаос. Нуждаем се от напълно автоматизиран луксозен комунизъм“ (1). Става дума за виждане как ще изглежда светът и накъде ще върви той от сега нататък. Това виждане е провъзгласено 170 години след предходния манифест – период, в който настъпи невиждан скок на технологиите и науката. Текстът, публикуван в „Ню Йорк Таймс“, е откъс от по-голямата работа на Арон Бастани „Автоматизиран луксозен комунизъм: Манифест“ (2).     Според новия манифест това, че светът днес е в криза, вече се е превърнало в клише, но както се казва още в първия Манифест от 1848 г., именно кризата на определен етап от развитието на капитализма трябва да доведе света до ново общество. Кризата днес има много проявления – намаляващ икономически растеж, ниска производителност, падащо заплащане на труда на големи групи от хора, екологична криза, колапс на либералната демокрация. Това е свят, в който има стотици милиони бедни, а  неравенството расте по-ускорено от всякога преди това в историята. Но най-потискащото в сегашната криза, пише „Ню Йорк Таймс“, е липсата на колективно въображение за това, че светът може да бъде радикално променен и да се създаде нещо съвсем ново. Това ново става възможно благодарение на намаляващите разходи за  информацията и напредъка в технологиите. В момента те вече създават основите на колективно бъдеще на свобода и луксозен живот за всички.     Маркс смята, че комунизмът ще стане възможен на много високо равнище от развитието на това, което той нарича производителни сили, свързани преди всичко със средствата за производство. На първо място тук са технологиите, които могат да произвеждат огромно количество продукти, достатъчни да удовлетворят всички потребности на всички хора. Затова и светът в публикацията на   е видян именно през призмата на очакванията от тези технологии. Те вече навлизат в стадий, който може да доведе не просто до удовлетворяване на потребностите на всички хора, но и до най-луксозен живот за всички – живот, характерен преди това само за висшите класи в обществото. Автоматизацията, роботиката, машинното обучение, както предвиждат множество консултантски компании, Английската банка и дори Белият дом, съществено ще намалят потребността от работна сила, създавайки нарастваща технологична безработица. Но това изглежда проблем и опасност, ако работата се разглежда като нещо важно, а всъщност за голяма част от хората тя е бреме. Технологичният напредък ще намалява стойността на стоките – на храните, здравеопазването, жилищата – към нищожни или нулеви стойности. Става възможно удовлетворяването на потребностите на всички в един свят, в който автоматизацията ще поема все по-голяма част от досегашния труд. Новите технологии могат да осигурят потребностите на всеки, а техните възможности са свързани с явления като редактиране на гените, синтетично месо, минно дело на астероиди. Дава се за пример холандският професор Марк Пост, който в лабораторни условия вече е създал от животински клетки изкуствено месо, чрез което може в перспектива да се изхранва човечеството. След десетина години за всеки човек на планетата то вероятно ще бъде по-достъпно от най-евтиния продукт, правен на барбекю. Така ще могат да се произвеждат човешки храни с много по-малко ресурси, без убийства на животни и с много по-малко вредни газове в атмосферата. В манифеста се говори още за клетъчно земеделие и дори за това, че е произведено вече първото  , което може да бъде общодостъпно. Редактирането на гените ще революционизира медицинската практика, преобразувайки я от реактивна в прогнозна. Наследствените болести ще бъдат елиминирани. Технологиите ще позволят да се справим със здравните предизвикателства, свързани с нарастващото възрастно поколение на планетата, тъй като още през следващата 2020 г. в света ще има повече хора на възраст над 60 години, отколкото под 5 години. Възобновяемата енергия, която благодарение на подобряваните технологии с огромна скорост намалява цената си, ще ни позволи да решим екологичната криза, отказвайки се от въглеводородните и замърсяващи природата горива. В момента вече е възможно да се развива минно дело на астероиди, което ще ни осигури не само повече енергия, но и повече желязо, злато, платина, никел и различни редки метали, избавяйки ни от недостига на ресурси. Сегашното развитие на производителните сили дава възможност да  се преодолят засилващите се кризисни процеси на днешния капитализъм – технологична безработица, глобална бедност, климатични промени, увеличаващо се възрастно население, липса на ресурси. Капитализмът, както показва Маркс още в своя Манифест, създава нарастващо изобилие, но е неспособен да разпредели както трябва благата на това изобилие, тъй като в него всичко се произвежда само заради печалбата, заради възвръщаемостта на вложените средства. За да преодолеем това състояние, се казва в статията в „Ню Йорк Таймс“, „ “ За много хора това може да изглежда неприемливо. За тях някой да каже, че капитализмът си отива или трябва да си отиде, е равнозначно на твърдение, че триъгълникът няма три страни или че законът за гравитацията вече не работи, макар ябълката да пада от дървото. За да имаме обаче един по-добър свят, това е нужно. А в момента живеем във все по-хаотична и кризисна капиталистическа реалност. В нея развитието на технологиите и противоречията става с огромна скорост, подкопаваща реалностите, които довчера са изглеждали като естествено състояние на нещата. „ пише  “ „Звучи добре, нали“, казва „Ню Йорк Таймс“, вестникът със спечелени най-много награди „Пулицър“ в света – 127 досега. В необичаен свят живеем. Нищо не е това, което е. У нас бившата комунистическа партия се отказа от идеята за комунизма, прие неолиберализирана версия на социалдемокрацията и не знам дали лидерите ѝ, дори с пистолет на слепоочието, биха се осмелили да кажат, че са за комунизъм. В същото време в най-богатата страна в света, в която капитализмът е развит в най-висока степен, най-авторитетният вестник публикува част от нов Комунистически манифест на ХХI век. А миналата година по случай 200-годишнината от рождението на Маркс,  чието име лидерите на нашите системни леви партии също не посмяват да споменат, същият „Ню Йорк Таймс“ публикува статия под заглавие „ “. Според статията във вестника – за това, за което българските политици мълчат, а именно че  . Основната част от неговото интелектуално наследство е критиката на капитализма, безпощадната критика, без която не е възможна неговата промяна (3). Какво става? В какъв свят живеем? Самият „Ню Йорк Таймс“ пише, че Карл Маркс „беше прав“ и „комунизъм“ „звучи добре“. А нашите антикомунисти още не са организирали протест пред американското посолство с искане вестникът да бъде закрит за   Не е късно да го направят. Но може би ще е добре, вместо да се борят с „комунизма“ у нас, където вече подпомогнаха създаването на периферен клептократски и компрадорски капитализъм, да отидат да правят това в Америка. Още повече, че Карл Маркс, за когото „Ню Йорк Таймс“ пише, че   в идеите си, смята,  че комунизмът ще се появи най-напред именно в най-развитата страна. Тогава случайно ли е, че водещият вестник днес в най-развитата страна публикува нова версия на „Комунистически манифест“? Не значи ли това, че комунизмът в Америка е много по-вероятен, отколкото в България, където и никога не е идвал?    Васил Проданов, Клуб  24 Май    ", "date": "2019.06.24", "title": "“Ню Йорк Таймс“ публикува нов Комунистически манифест"}
{"url": "http://www.classa.bg/%D1%81%D0%B2%D1%8F%D1%82/item/397115-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D0%BE%D0%BB%D1%83%D1%87%D0%B8-%D0%BB%D0%B8%D1%87%D0%BD%D0%BE-%D0%BF%D0%B8%D1%81%D0%BC%D0%BE-%D0%BE%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Лидерът на Северна Корея Ким Чен Ун получи лично писмо от американския президент, Доналд Тръмп, съобщава Йонхап, цитирайки севернокорейската държавна агенция KCNA. След като го прочел, Ким \"каза с удовлетворение, че съдържанието на писмото е отлично\", според KCNA. \"Като оцени политическата визия на президента Тръмп и изключителната стойност, Ким Чен-ун каза, че сериозно ще обмисли интересното му съдържание\", добави КЦНА. На 11 юни Тръмп заяви пред репортери, че е получил \"много топло и скъпоценно\" писмо от лидера на Северна Корея Ким Чен Ун. Президентът каза, че вярва, че с Пхенян ще се случи \"нещо положително и че скоро може да се проведе трета среща с Ким Чн-ун\". Тръмп добави, че \" Ким е спазил думата си и че това е много важно за него \".", "date": "2019.06.24", "title": "Ким Чен Ун получи лично писмо от Доналд Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397116-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-41-%D0%B0%D1%82%D0%B0-%D1%81%D0%B5%D1%81%D0%B8%D1%8F-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%BE%D0%BE%D0%BD-%D0%BF%D0%BE-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0", "text": "Държавният глава ще се срещне с Върховния комисар по правата на човека Мишел Бачелет и генералния директор на Службата на ООН в Женева Михаел Мьолер Президентът Румен Радев ще бъде днес и утре на посещение в Швейцария, където ще участва в 41-aта сесия на Съвета на ООН по правата на човека в Женева.  От тази година страната ни е член на Съвета по правата на човека за периода до 2021 година. Това се случва за пръв път от създаването на междуправителствения орган и след гласуване миналата година в рамките на 73-ата сесия на Общото събрание на ООН в Ню Йорк.  В сградата на ООН в Женева президентът Румен Радев днес ще направи изказване пред Съвета по правата на човека. По-късно ще проведе срещи с Върховния комисар по правата на човека Мишел Бачелет, генералния директор на Службата на ООН в Женева Михаел Мьолер, генералните директори на Световната здравна организация и Световната търговска организация - Тедрос Гебрейесус и Роберту Азеведу.  Президентът ще се срещне и с представители на българската общност в Женева. В кантон Женева живеят близо 1000 наши сънародници.  Утре президентът Радев ще посети Европейската организация за ядрени изследвания - ЦЕРН и ще разговаря с българи, които работят в организацията. Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията.   \r\n  ", "date": "2019.06.24", "title": "Румен Радев ще участва в 41-ата сесия на Съвета на ООН по правата на човека"}
{"url": "http://www.classa.bg/%D1%81%D0%B2%D1%8F%D1%82/item/397113-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D1%81%D0%B0%D1%89-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D0%B2-%D1%81%D0%B2%D0%B5%D1%82%D0%B0-%D0%BF%D0%BE%D0%B4%D0%B7%D0%B5%D0%BC%D0%B5%D0%BD-%D0%B7%D0%B0%D0%BF%D0%B0%D1%81-%D0%BE%D1%82-%D1%81%D0%BB%D0%B0%D0%B4%D0%BA%D0%B0-%D0%B2%D0%BE%D0%B4%D0%B0", "text": "Чрез изучаване на морската почва край североизточното крайбрежие на САЩ учените откриха гигантски водоносен хоризонт на сравнително прясна вода, в порести седименти под соления океан. Изследователите смятат, че това е най-голямата такава формация в света. \"Нашите данни показват, че непрекъснатата система от подводни водоносни хоризонти обхваща най-малко 350 километра от американското крайбрежие на Атлантическия океан и съдържа приблизително 2800 кубически километра подземни води с ниска соленост\", пишат авторите на изследването, публикувани в списание Scientific Reports . Според експерти водоносният хоризонт се простира по протежение на Атлантическото крайбрежие от Масачузетс до Ню Джърси и от брега до океана. Дълбочината на водоносните пластове, се оценява между 180 и 360 метра под дъното на океана. Откритието е направено благодарение на изследването чрез магнитотеллурично сондиране, което се основава на факта, че колкото по-солена е водата, толкова по-добре тя провежда електрическия ток. Според учените, такива водоносни хоризонти биха могли да се образуват преди 15 000 или 20 000 години в резултат на топенето на ледниците и редовно се захранват от континента чрез подводни източници, дължащи се на приливни явления. Изследователите отбелязват \" новооткритите запаси от сравнително сладка вода представляват най-големия известен досега подводен водоносен хоризонт \". Учените обаче смятат, че такива образувания трябва да бъдат открити по цялата планета и в бъдеще тяхната експлоатация може да помогне за решаването на проблема с недостига на вода. \"Нашите находки могат да бъдат използвани за подобряване на моделите на ледниковите, еустатичните, тектонските и геоморфните процеси от миналото в континенталните шелфове и предоставяне на информация за геохимията, биогеохимичните цикли и дълбоката биосфера\", добавят авторите на изследването.", "date": "2019.06.24", "title": "Откриха в САЩ най-големия в света подземен запас от сладка вода"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397108-24-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "217 г. - Втора пуническа война: Състои се Битката при Тразименското езеро, в която картагенците, ръководени от Ханибал, организират една от най-големите и успешни засади във военната история и разгромяват римляните.     972 г. - Състои се Битката при Цединя - първата документирана битка на полския народност под ръководството на Мешко I.   1497 г. - Италианският мореплавател Джовани Кабото (известен в Америка като Джон Кабот) достига остров Нюфаундленд.   1509 г. - Хенри VIII е коронован за крал на Англия.   1547 г. - Голям пожар унищожава цяла Москва, което според слуховете се дължи на влиянието което имат върху младия цар Иван Грозни неговите роднини по майчина линия, и в частност баба му Анна Якшич.   1717 г. - В Лондон, Англия, е създадена първата Велика масонска ложа.   1793 г. - Френският Конвент приема първата демократична конституция на Републиката, която не влиза в действие.   1812 г. - Наполеонови войни: Великата армия на Наполеон пресича река Неман и започва нашествие в Русия.   1893 г. - Норвежкият изследовател Фритьоф Нансен се отправя към Северния полюс с кораба Фрам.   1901 г. - Открита е първата самостоятелна изложба на 19-годишния Пабло Пикасо в Париж, което е началото на неговата световна известност.   1902 г. - Едуард VII е опериран от апендицит 2 дни преди коронацията му като крал на Великобритания, което отлага събитието с почти 2 месеца.   1934 г. - Столицата на Украйна е преместена от Харков в Киев.   1941 г. - Втора световна война: Централният комитет на Българската работническа партия взема решение за създаването на Партизанско движение в България.   1941 г. - Втора световна война: Посолството на България в Москва поема интересите на Нацистка Германия, Румъния и Унгария в СССР.   1945 г. - На Червения площад в Москва се провежда Парад на победата под командването на Георгий Жуков, при който се хвърлят пленените германски бойни знамена.   1947 г. - За първи път е регистриран официално доклад за поява на НЛО и е използван термина летяща чиния.   1948 г. - Студената война: Започва Берлинската блокада. Съветският съюз блокира движението по земя между Западен Берлин и Запада.   1953 г. - Министерският съвет на България публикува списък на документите, сведенията, фактите и предметите, които са държавна тайна.   1963 г. - Би Би Си демонстрира по телевизията за първи път магнетофон за битови нужди.   1964 г. - В САЩ става задължително производителите на цигари да поставят надписи за вредата от тютюнопушенето върху опаковките.   1981 г. - Официално е открит Хъмбър Бридж (САЩ, 2220 м) - най-дългият висящ мост в света през следващите 17 години.   2002 г. - При най-тежката в Африка влакова катастрофа, станала в Танзания, загиват 281 души и над 400 са тежко ранени.   2007 г. - Открита е мултифункционалната зала O2 арена в Лондон.  ", "date": "2019.06.24", "title": "24 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397109-%D0%B7%D0%B0%D0%B3%D1%80%D0%B0%D0%B1%D0%B5%D0%BD%D0%BE%D1%82%D0%BE-%D0%B2-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F%D1%82%D0%B0-%D0%B3%D0%BE-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%B2-%D0%B8%D0%BC%D0%BE%D1%82%D0%B8-%D0%B2-%D1%81%D0%BE%D1%84%D0%B8%D1%8F-%D0%B1%D0%B0%D0%BB%D0%BE%D0%BD%D1%8A%D1%82-%D0%B2%D1%81%D0%B5-%D0%BF%D0%B0%D0%BA-%D1%89%D0%B5-%D1%81%D0%B5-%D0%BF%D1%83%D0%BA%D0%BD%D0%B5", "text": "Според  някакъв анализатор София привличала около 30-40 хил. души на година и това било нормално. А се строели значително по-малко жилища.  Според НСИ, за първото тримесечие на 2019 в София са издадени разрешителни за жилищно строителство на 213 сгради с РЗП 357 787 кв. м и 2906 броя жилища (бел. ред., това прави жилищна площ за около 10 хил. души за първото тримесечие). Ето и статистиката на НСИ за 2018 г. Ще рече, че строителите нещо забавят. Последното тримесечие на 2018 са имали разгъната застроена площ 668 036 кв. м, а първото на 2019 – наполовина – 357 787 кв. м.  В цифрово изражение за 2018 г. имаме заявени за строителство 14 761 броя жилища.  Пак според НСИ за 2017 г. за строителство са заявени 8716 броя жилища.       Данните от НСИ за разрешителните за стоителство в София за 2018 г. И сега смятаме Ако София расте с 30-40 хил. жители на година, то това значи, че ще трябва да ги настаним. Тогава за 2017 сме се справили с тенденцията, но за 2018 сме се поизхвърлили. Ако в едно жилище живеят средно трима души, то тогава очакваме през 2021 г. София да нарасне с 43 000 души (по трима средно на апартамент, по 14 761 жилища, които ще са готови тогава). Хубаво, ама България намалява с 35-40 хил. души годишно. Освен това Пловдив и Варна също растат откъм население. Да приемем, че всички останали градове растат с около 20 000 души годишно. Излиза че годишно провинцията се обезлюдява с над 100 000 души (40 000 намаляване на населението, 40 000 прираст на София и 20 000 на останалите големи градове като Пловдив, Варна, Бургас, Търново, Кърджали…). С две думи, ако за период от 10 години се спазва този принцип на прираст на София с 40 000 годишно, ще излезе че 400 000 са мигрирали в София и още 200 000 са мигрирали в други по-малки градове, а населението като цяло в държавата е намаляло с 400 000 за 10 години. Последната цифра е потвърдена от НСИ, така, че тук не можем да спорим. Какво я направихте вие тая провинция, бе? Съвсем я обезлюдихте. Вярно се обезлюдява, ама чак с такива темпове… 100 000 на година?! От друга страна Столична община твърди, че 24% от жилищата в София са необитаеми. Естествено това няма как да се докаже с точност. Столична община няма как да знае дали някой живее в даден имот, ако не се е регистрирал там. Така или иначе, ако застанете вечерно време пред един софийски блок, ще видите достатъчно тъмни прозорци. В нашия вход например, от 23 апартамента, 4 са празни. Основните проблеми може би ще донесат „инвестиционните имоти”. Те са голяма част от така наречените тъмни прозорци, които Столична община отчита като необитаеми имоти.  Откъде все пак се появи ръст на пазара на недвижими имоти На пръв поглед нямаше никаква логика. Дълго време не успявах да разбера защо изобщо го има този ръст в цените и търсенето. Просто нямаше предпоставки. Заплати средни от по 1000 лева, при цени на имотите в София от 80-100 хил. евро. Дори и за погасяване на кредит не стигат тия 1000 лева. Наемите – 600-800 лева за тристаен, съответно обзаведен или необзаведен. И това последните 3-4 години. Оказа се, че двигателят на пазара на недвижими имоти са     хората от провинцията   И то в два конкретни случая. 1. Продажба на имот в Разград (примерно) и покупка в София. Да но като казвам имот в Разград, не разбирайте апартамент, а ниви. Апартаментите там нищо не струват. Не са ликвидни. Ниви обаче се търсят. 2. Кметове и хора от властта в провинцията, инвестират в имоти в София. Какво инвестират ли? Ами заграбеното инвестират. То не бяха изсечени гори, то не бяха стадиони по европейски проекти в населени места с 800 жители… За имотните измами със земеделски земи по селата да не говорим. Всички тези пари идват в София под формата на апартаменти. В провинцията просто няма къде да ги инвестират и е опасно – вижда се. Да, обаче есента се готвим за местни избори. Не се знае кой ще остане и кой ще изберат. А и далаверите малко по малко започват да затихват. Земите се окрадоха, горите се изсякоха, къщите за гости се построиха… А и новите кметове ще имат нужда от някоя друга годинка да навлязат в „далаверата”, докато успеят да заработят за апартамент в София.   От миналата година БНБ предупреждава за балон в имотите и съветва банките да намалят кредитирането на строителите. Този месец обаче Калин Христов (подуправител на БНБ) не издържа и съвсем в прав текст заяви, че средата на следващата година „пазара на недвижими имоти ще създаде проблеми”. Кой фактори ще повлияват пазара на недвижими имоти през следващата година? – БНБ – политиката й не е за подценяване. Те мрънкат, мрънкат пък вземат, че заставят банките да се държат по определен начин. Ако не слушат – ей я КТБ. Помните я нали? Ако БНБ е казала, че иска да намалява кредитирането на строители, значи ще се намали. – Строителните предприемачи. Тяхното виждане е ясно. Статистиката за издадени разрешителни за строеж е красноречива – спад от 50% в издадените разрешителни за първото тримесечие на 2019. – Местите избори. Масата купувачи са от провинцията. Малко или много местните избори ще поразместят схемите и далаверите – Пазарът на наемите. Много е модерно сега да теглиш кедит за имот, а наемът му да ти изплаща кредита. Само да знаете, че срещу 800 лева месечна вноска, можете да изтеглите около 80 000 евро кредит. – Политиката на Европейската централна банка (ЕЦБ). Това е толкова далече за повечето хора у нас, че изобщо не разбират как им влияе. Марио Драги (шефът на ЕЦБ) заяви, че ако е необходимо ще печата още пари. Всички знаем, че повечето пари в икономиката вдигат цените и води до инфлация. В ЕС това обаче не се случва, което обезсмисля политиката на печатане на пари. Но за България печатането на пари в ЕС ще доведе до повече външни поръчки и съответно имотният балон може да се отложи. – Притокът на хора към големите градове. Последните години точно това беше двигателят на пазара на недвижими имоти. Притокът обаче си има лимит, а след него следва отлив. Въпросът е – дошъл ли е този момент? Все повече хора търсят имоти около София, а не в самия град. Особено семейства с деца. Новини гледаме – то не беше мръсен въздух, то не бяха ремонти, точещи се с години… Моето мнение е, че пикът с миграцията към София попремина. Надали ще расте с по 40 000 годишно. По селата останаха баби, дядовци и роми. Малкото младежи няма да могат да осигурят приток от 40 000 годишно към София. Финално   Гответе се за три сценария догодина: 1. Падане на цените на недвижимите имоти през втората половина на 2020 2. Намаляване на поръчките от чужбина към бизнеса в България 3. Печатане на още пари от ЕЦБ и отлагане на горните два варианта за 2021 г. – – –", "date": "2019.06.24", "title": "Заграбеното в провинцията го инвестират в имоти в София. Балонът все пак ще се пукне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397110-%D1%82%D0%BE%D1%8F-%D1%85%D0%B8%D0%BA%D1%81-%D0%BD%D0%B8-%D0%B5-%D1%8F%D1%81%D0%B5%D0%BD", "text": "Понякога се чудя какво би правил светът, ако не бяхме ние, българите. Има ли нещо неоткрито от българина, преди другите изобщо да са се сетили, че може да бъде открито! В началото на месеца учените ни увериха, че и граф Дракула е нашенец – макар че според „24 ЧАСА” са му казвали и „Цепеш” – заради „склонността му да набива на кол пленниците”. Безобидна, малко болезнена за потърпевшите, но все пак – само склонност. И не само това – и вкуса към вкусните бъркочи сме дали – ето, според интервю на „ТРУД” с участник в кулинарно шоу, „Храната днес не е просто манджа”! Един сънародник обясняваше, че чорбата е турско ядене, по нашенско сега ядем повече супа – още преди век, спомнете си! Патриотичното възпитание е приоритет за българската преса – ние, гордите българи на ХХI век научаваме от „СТАНДАРТ”, че „Духът на цар Калоян броди в църквата „Св. 40 мъченици”! Сутрин и вечер се появявало паранормално явление – „Камерите за видеонаблюдение многократно запечатали светещ обект със сферична форма, който се носи във въздуха около саркофага”. Е, имало и неверници, които твърдят, че „става въпрос за пречупване на светлината. Но хората вярват, че това е послание към вековете – да пазим историята си и да я почитаме”. Но не само с миналото се гордеем ние – и днес даваме пример на изоставащите европейски държави. След евроизборите загубилите европейски партийни лидери един след друг започнаха да си пишат оставките. Прахта ни дишате, дами и господа – у нас оставка се подава, колкото да има какво да пишат вестниците – „24 ЧАСА” състави цели „5 сценария и 5 имена за наследник на Нинова на конгреса в неделя”. Сценариите са достойни за политически трилър с елементи на абсурдна комедия (добре, че „Монти пайтън” не четат български), на цяла страница грижливо отрязаните главички на кандидатите са подредени като отборите на футболно игрище преди началото на мач. Е, мач нямаше – три дни, след като съставите излязоха на терена, от „ДУМА” научихме, че „Корнелия Нинова оттегли оставката си”. Глей как са прай! От партийния вестник научаваме също, че „До три месеца ще са готови правилата за прекия избор”. Това ни подсеща за едни други правила – според „ТРУД” „Дървата за огрев могат да изчезнат тази есен, защото все още не е ясно докъде е стигнало изработването на наредбата, която определя съдържанието на влага в най-разпространената суровина за отопление”. Няма наредба – няма и дърва! А когато сняг забръска? Но да не се кахърим, ние сме горди българи – все ще измислим и открием нещо невиждано досега в световната история! Както сме измислили и числото „Пи” хилядолетия преди Архимед и Лудолф да си го присвоят. Откъде знаем това ли? Десетилетия наред доказателството е било пред очите ни, само че ние сме се стискали за билетче за музея във Варна! Потърсете „24 ЧАСА”, там черно на бяло си пише, че „То се съдържа в размера на златния фалос на Вожда от халколитния некропол”! Разбира се, някои ще се позатруднят от научното обяснение – че сред Побитите камъни има и камък „с цилиндрични дупки. 22 делено на 7 е приблизително числото пи. Всяка от тези дупки е с диаметър приблизително 31 мм, точно колкото е фалосът на вожда…”, но няма как да не изпитат патриотична гордост от заключението, че древните египтяни може да са мерили всичко с лакти, но у нас „Фалосът е основна мерна единица за всяка от групите в Побитите камъни”. Така че – хич да не ни се хвалят европейците от атлантическите покрайнини на България – те където отиват, ние оттам се връщаме! На нас не само тоя Хикс, ами изобщо няма Хикс, който да не ни е ясен!  ", "date": "2019.06.24", "title": "Тоя хикс ни е ясен!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397111-%D1%81%D0%BB%D0%BE%D0%B2%D0%BE%D1%82%D0%BE-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%BF%D1%80%D0%B5%D0%B4-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B1%D0%BB%D0%B0%D0%B3%D0%BE%D0%B5%D0%B2-%D0%B2-%D0%B1%D0%B0%D0%BD%D0%BA%D1%8F-%D1%81%D0%BC%D0%B5%D1%81%D0%B8%D1%86%D0%B0-%D0%BE%D1%82-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%B8-%D0%BD%D0%B5%D0%B2%D0%B5%D0%B6%D0%B5%D1%81%D1%82%D0%B2%D0%BE", "text": "Защо Корнелия Нинова пропусна „тартюфите“ * в цитата на Благоев?  Знае ли тя какво е държавник? Словото на Нинова пред къщата на Благоев в Банкя беше смесица от манипулация и невежество. Пропусна в цитата на Дядото  „тартюфите“ , точният цитат е:  . Кого и дали не себе си и обкръжението си разпознава като „тартюфи“, та ги пропусна в словото си!? Намеси не на място  „чистата и свята република“  по Левски. Нарече Благоев  „държавник“ , а истината е, че той беше лидер, който никога не е бил председател на партията. Личност, която е влияла на политическите процеси в България без да е заемала длъжности и постове.       ТАРТЮФ", "date": "2019.06.24", "title": "Словото на Нинова пред къщата на Благоев в Банкя - смесица от манипулация и невежество"}
{"url": "http://www.classa.bg/%D1%81%D0%B2%D1%8F%D1%82/item/397112-curiosity-%D0%BE%D1%82%D0%BA%D1%80%D0%B8-%D0%BF%D1%80%D0%B8%D0%B7%D0%BD%D0%B0%D1%86%D0%B8-%D0%BD%D0%B0-%D0%B6%D0%B8%D0%B2%D0%B8-%D0%BC%D0%B8%D0%BA%D1%80%D0%BE%D0%BE%D1%80%D0%B3%D0%B0%D0%BD%D0%B8%D0%B7%D0%BC%D0%B8-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%BD%D0%B0-%D0%BC%D0%B0%D1%80%D1%81", "text": "Марсоходът на НАСА Curiosity е открил високо съдържание на газ в атмосферата на Марс, което може да показва наличието на живи микроорганизми на червената планета, съобщава New York Times. Според доклада, пробите от марсиански въздух са били взети от Curiosity миналата сряда. Данните пристигнали на Земята в четвъртък и до петък учените, работещи по мисията, установили, че има висока концентрация на метан, който на Земята обикновено се произвежда от живи същества. Но новината все още не е официално обявена от НАСА. „Като се има предвид този изненадващ резултат, реорганизирахме програмата за уикенда, за да извършим допълнителни изследвания\", заяви един от изследователите на НАСА Ашвин Р. Васавада, в корпоративно писмо, предоставено на вестника. Когато Curiosity пристигна на Марс през 2012 г., не намери метан, или намери под 1 част на милиард в атмосферата на червената планета. След това, през 2013 г., той установи внезапен пик, до 7 части на милиард, който продължи поне няколко месеца. След това метанът изчезна. Измерването от тази седмица, от друга страна, намери 21 части на 1 милиард метан, което е три пъти повече от пика през 2013 година.", "date": "2019.06.24", "title": "Curiosity откри признаци на живи микроорганизми в атмосферата на Марс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397114-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D0%B4%D0%BE-%D0%B5%D0%BB%D0%B8%D0%BD-%D0%BF%D0%B5%D0%BB%D0%B8%D0%BD-%D1%81-%D0%BD%D0%BE%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA", "text": "Голф и спа комплексът „Света София“ до Елин Пелин, който трябваше да бъде центърът на мащабен ваканционно-развлекателен комплекс, известен като „Българският Лас Вегас“, има нов собственик, след като чуждестранните инвеститори от „България дивелопмънт холдингс лимитед“ са продали имота на българска компания, собственост на бизнесмена Мирослав Печев. За сделката става ясно от документи в търговския регистър, вписани на 20 юни, а новината съобщи водещият на специализираното предаване  Христо Николов.     Стойността на сделката засега не е публична информация. Във финансовия отчет за 2017 г. на дружеството собственик нетекущите активи /земя, сгради, съоръжения, оборудване/ са оценени на 16,7 млн. лв. Досегашният собственик „България дивелопмънт холдингс лимитид“ на инвеститори от Хонконг придоби голф комплекса в периода 2014-2015 г. Става въпрос за терени с площ над 880 дка между селата Равно поле и Мусачево. Върху тях има голф игрище, клубна сграда, спа комплекс, спомагателни постройки и тренировъчно игрище. Азиатските инвеститори крояха наистина грандиозни планове - да изградят мащабен ваканционно-развлекателен комплекс около голф игрището, като придобият още 1500 дка държавни и общински терени в съседство. Успяха само донякъде – купиха 305 дка от община Елин Пелин, които сега също са в процес на продажба на същия купувач. Голф комплексът беше един от ключовите елементи за мащабния проект, придобил популярност като Българския Лас Вегас. През 2014 г. компанията-инвеститор получи сертификат за приоритетен инвестиционен проект - най-високата възможна подкрепа от държавата, а през 2017 г. срокът на действието му беше удължен с две години - до август тази година. Идеята беше на мястото да бъдат построени закрит аквапарк, хотели, казина, мол, концертна зала и редица други обекти. Планираната първоначална инвестиция беше за над 1 милиард и 500 милиона лева, а впоследствие набъбна до 1,5 млрд. евро. През годините обаче бяха направени само предпроектни проучвания за комплекса, но до първа копка не се стигна.  ", "date": "2019.06.24", "title": "Българският Лас Вегас до Елин Пелин с нов собственик"}
{"url": "http://www.classa.bg/%D1%81%D0%B2%D1%8F%D1%82/item/397105-%D0%B5%D0%B2%D1%80%D0%BE%D0%BF%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D1%81%D1%83%D0%BF%D0%B5%D1%80%D1%81%D0%B8%D0%BB%D0%B0", "text": "„Колко дивизии има папата?”, е популярен цитат от Сталин, с който той отказва да се съобрази с желанията на Ватикана. ЕС също не разполага с голям военен потенциал, но има нещо точно толкова страховито. Властта над най-големия пазар в света и една от най-големите централни банки дават на съюза търговска сила, съпоставима единствено с тази на САЩ, пише Мартин Сандбю за Financial Times. Въпреки това Европа или не е наясно със своята собствена сила или се страхува да я упражни. Основният европейски инстинкт все още е да се третират търговията и финансите като икoномически средства за пазарен достъп и предвидими условия за бизнес, както и за работните места и доходите, които се очаква да ги последват. Европа не е склонна да използва своето икономическо влияние за осъзнати политически цели, което би изисквало поставянето под риск на търговските възможности в името на по-големи приоритети. Този дребнав манталитет е свързан с нежеланието на Европа да погледне в очите променената Америка. Много европейски лидери живеят с надеждата, че нещата ще се нормализират, когато Доналд Тръмп напусне поста си, и се опасяват да не изгорят мостове чрез прекалена конфронтация. Грешно е обаче да се гледа на Тръмп като на временно отклонение. Дори американците да сменят своя президент през 2020 г., това, което се случи, може да се повтори. Основите на глобалния ред, основан на правилата, бяха необратимо отслабени – от САЩ, които изгубиха интерес в него, и от Китай, който се опитва да подчини реда на своята доминация. От осъзнаването, че Европа е сама, европейските лидери трябва да преминат към лозунга „Европа над всичко” – не по тръмписткия начин, според който печалбата на едни е загуба за други, а чрез борба за система, в която всички, които споделят ценностите на съюза, могат да преуспеят. Това означава осъществяването на международна икономическа политика с изричната цел за оформяне на глобалните правила по подобие на Европа. ЕС е най-близо до осъзнаването и реализирането на потенциала си на суперсила в областта на търговията. Съюзът се придвижи към налагането на свои собствени екологични, трудови и инвестиционни правила в търговските споразумения. Европа обаче може да спечели повече, ако направи завой от предимно меркантиланта си търговска политика към геостратегическа, която цели да засили европейския отпечатък върху това как се управлява света. Например, ЕС може да синхронизира в много по-голяма степен търговската си политика с климатичната. Европа не трябва да се свени да налага въглеродни данъци върху вноса от страни, чииято политика в областта на въглеродните емисии не е толкова стриктна. Търговската политика също така трябва да затвърждава властта на Брюксел, разширявайки допълнително европейските регулации.   Разговорите за бъдещите връзки с Великобритания след Брекзит предлагат големи възможности. В свое предложение премиерът в оставка Тереза Мей се доближи до автоматично и динамично синхронизиране на Обединеното кралство с търговските и регулаторните политики на ЕС в замяна на безметежна търговия със стоки. Позицията на опозиционната Лейбъристка партия е още по-близка. Такъв модел не само ще бетонира властта на Брюксел върху стоките на Стария континент, но и ще установи полезна структура за по-широко съседство. Веднъж след като се създаде гладко функциониращ пазар на стоки с Великобритания, то може Турция, Северна Африка и периферията на бившия Съветски съюз постепенно също да бъдат включени, като правилата на ЕС ще осигурят стабилност, просперитет и отправна точка за тези, които искат по-близки връзки за в бъдеще. Отвъд търговията, публичните инвестиции могат да дадат по-голямо геополитическо предимство, отколкото увеличените разходи за отбрана. Изключителната привлекателност на Пекин сред източните и южните страни на ЕС, които се включиха в инициативата му „Един пояс, един път”, отразява не толкова това, което Китай може да предложи, колкото краха на Европа при инвестициите след финансовата криза. Няколко от кандидатите да заменят председателя на ЕК Жан-Клод Юнкер призоваха за нива на помощ към съседните страни, съпоставими със следвоенния план „Маршал” на САЩ за подпомагане на Европа. Драматичното увеличение на геополитически ориентираните инвестиции трябва да бъде приоритет в следващия седемгодишен бюджет на ЕС. Накрая, провалът на иранската ядрена сделка илюстрира продължаващата зависимост на Европа от господстващото положение на долара. За да постигне геополитическа автономия, ЕС трябва да утвърди статута на еврото като резервна валута със собствена глобална разплащателна система. За тази цел ЕЦБ, която има мандат да подкрепя общата икономическа политика на съюза, може да получи мандат от лидерите на ЕС да емитира дългосрочни сигурни финансови активи в евро. САЩ си остават безспорната военна суперсила, но те постигат могъществото си колкото с военен, толкова и с икономически натиск. Досега натискът им върху Иран е финансов – директно чрез санкции и индиректно чрез заплахи към други държави да ги спазват. Подобна сила има и Европа. Тя просто трябва да прояви волята да я използва.  ", "date": "2019.06.24", "title": "Европа може да бъде суперсила"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397106-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%BD%D0%B0-%D0%B1%D1%8F%D0%BB%D0%BE-%D0%BC%D0%B0%D0%B3%D0%B0%D1%80%D0%B5-%D0%BA%D0%B0%D1%82%D0%BE-%D1%81%D0%BA%D1%80%D0%B8%D1%82-%D0%BA%D1%83%D0%BF%D1%83%D0%B2%D0%B0%D1%87-%D0%BD%D0%B0-%D1%87%D0%B5%D0%B7", "text": "  «Вместо Гинка Цвъко купил ЧЕЗ! Затова отказал “третата оферта”»   «Ако прокуратурата не се самосезира за  , другата седмица ще и създадем работа»       «Публикации от няколко дни сочат, че низвергнатият от Борисов Цветан Цветанов се завръща в играта на бяло магаре като скрит в сянка купувач на ЧЕЗ. Оставяме настрана бъдещите проблеми лично за Борисов. Ако Цветанов реши да реализира амбициите си за политически реваншизъм, електроразпределителният монополист му е идеален трамплин. Досега Цветанов имаше 1 милион служители/крепостни от администрацията по общини, държавни ведомства и местни феодали. Те гласуваха чинно и под строй за “неговата партия”. (Партията е на Цветанов, казваше шефа му доскоро). Сега Цв. Цв. ще си има 2,2 милиона заложници/пленници/крепостни по неволя – абонати на ЧЕЗ, в тч жителите на столицата и държавните институции до една, МВР, министерство на отбраната и т.н. Не ми се мисли, ако реши в пъкления си мозък да повтаря сценария от 2013 с високите зимни сметки на тока или сценария от 80-те години на миналия век с режима на тока 2:2 или 3:1! Според мен тези сценарии вече са в ход още със замисъла да се харчи близо милиард за подобна сделка.     И все пак: Откъде са парите? Това за чуждите банки звучи като зле прикрито пране на пари. Класическо при това. Връзките на Цветанов с купувачите от Еврохолд са ясни като бял ден. Покрай убийството на търновския бизнесмен Петър Христов лъснаха всички бизнес схеми на Цветанов от неговия бастион под Царевец. Убеден съм, че през офшорки и банкови сметки в чужбина Цветанов е натрупал достатъчно финансови ресурси и кеш. За него работеха половината кметове на ГЕРБ и всички местни феодали от типа на Живко Суджука от Добрич….Не за един ЧЕЗ, ами и за едно ново КТБ има натрупан ресурс зад Цветан Цветанов. Подкрепата за него от медиите на Прокопиев и другите олигарси покрай кръга Капитал и КТБ даже не е съмнителна. Там всичко е в кеш и струва пари. А и повечето подсъдими и запорирани имат само една цел – да клатят държавата до окончателен разпад, накъдето се е засилила. Капанът за Борисов е на път да щракне и да си чуе условията на бъдещия рекет. А ние сме над 2 милиона мишлета, които ще плащат цената с високи сметки необосновано за ток и дори с режим на тока. То и сега на места системата на ЧЕЗ спира “планово” тока след полунощ и унищожава електроуредите ни. Остава преди ДКЕВР и КЗК обаче да чуем прокуратурата. Тя, прокуратурата, може да вдигне преждевременно завесата на пошлия спектакъл и да покаже зловещите актьори без маска и без грим. Тя има ли интерес към скритите офшорки на Цветанов? Интересува ли се от пране на пари и търговия с влияние в колосални размери? Прокуратурата смята ли, че националната сигурност е застрашена, когато с мръсни пари политик си купува енергиен монополист с цел да преследва политически и мафиотски схеми за рекет над парламента, правителството и овладяването на държавата?»   Купувачът на ЧЕЗ – отхвърлен от Гърция за липса на капитали, глобен в Румъния за картел “Еврохолд”, новият купувач на ЧЕЗ България, е с още по-скандално досие от предишния кандидат за енергоразпределителното дружество, доставящо тока на една трета от страната – “Инерком“ на Гинка Върбакова. Проверка в регистрите показва, че дъщерно дружество на “Еврохолд“ е било отхвърлено от Гърция като инвеститор заради липса на капитали. В друга наша съседна държава пък – Румъния, отново фирма от структурата на “Еврохолд“ е била глобена за картелно споразумение на застрахователния пазар. Отделно се оказала с огромна капиталова дупка и се е наложило да премине оздравителна програма, пише Монитор. Че “Еврохолд“ е на път да придобие ЧЕЗ бе обявено от самия холдинг в четвъртък, вероятно не случайно – след края на работния ден. Тогава от дружеството обявиха, че са сключили договор за закупуване на българските активи на чешката компания срещу впечатляващата сума от 335 млн. евро. Самите пари обаче щели да дойдат не само от собствени средства, но от външно финансиране, като за целта били в преговори с кредитни институции. С какви средства точно “Еврохолд“ ще придобие ЧЕЗ е и най-голямата въпросителна в тази сделка. Именно затова малко след анонса, че двете компании са в преговори за сключването на договор, Комисията за финансов надзор стартира проверка, която обаче и към настоящия момент не е приключила. Самата сделка още не е финализирана, защото трябва да се произнесат регулаторите – освен КФН, Комисията за защита на конкуренцията и КЕВР. Именно при регулаторната проверка беше спряна опитът за покупка на ЧЕЗ от предния т.нар. “инвеститор“ – “Инерком“ със собственик Гинка Върбакова. Справката в досегашната инвестиционна дейност на холдинга обаче показва, че финансовото състояние на „Еврохолд“ и негови дъщерни дружества е събудило сериозни съмнения в съседните ни държава. Така например гръцката централна банка три пъти е отказала на застрахователна компания от групата да купи гръцката “Креди Агрикол”, действаща в областта на животозастраховането. Последният отказ е от 21 януари тази година. Гръцката банка безапелационно порязва дружеството на “Еврохолд“, като се мотивира с изключително тежки аргументи и изразява съмнение относно финансовата стабилност на кандидат-купувача. Като проблем финансовият регулатор в Атина посочва това, че членовете в групата на “Еврохолд“ до голяма степен разчитат на външни заеми и на прехвърляне на акции помежду си, а не на собствен капитал. Посочва се, че тази стратегия довела до големи щети в Румъния, където кандидат-купувачът притежава застрахователна компания. Като се имат предвид тези проблеми в Румъния се стига до извода, че кандидат-купувачът не отговаря на принципите, съществуващи в Европейския съюз, по отношение на застрахователните пазари, категорични са от гръцката банка. Ако се даде възможност на дружеството на “Еврохолд“ да влезе в Гърция, това ще доведе до необмислено нарушаване на балансите и европейските принципи на застрахователните пазари. Тази политика на вземане на външни кредити може да предизвика сериозна заплаха за кандидат-купувача и да го направи неплатежоспособен, пише в решението си гръцката банка. Оттам посочват още, че дружеството на “Еврохолд“ не разполага с достатъчно ноу-хау и опит в областта на животозастраховането – в тази област, в която искат да навлязат в Гърция. Накрая заключението на гръцката банка гласи: кандидат-купувачът е в незадоволителна позиция по отношение осигуряването на достатъчно капитал. Още по-драстично е положението в Румъния, въз основа на което гръцкият регулатор отказва сделката в южната ни съседка. Двегодишно възстановяване е претърпяло румънското дружество за застраховане на “Еврохолд“. През 2015 г. Комисията за финансов надзор в северната ни съседка решава да наложи едногодишен план за оздравяване на закъсалата компания заради огромна ликвидна дупка, но той продължава два пъти по-дълго – до 2017 г. Причините за намесата на регулатора в съседката ни е, че са констатирани “несъответствия по отношение на платежоспособността и капиталовите изисквания“. Открити са “дупки“ в акционерния капитал на дружеството. Бордът на директорите е бил задължен да изготви план с точни разчети как ще увеличат капитала и график за уреждане на дълговете. След стриктен контрол и увеличение на капитала в размер на 125 млн. лева все пак застрахователното дружество си стъпва на краката. Но преминава през подобрения на вътрешните политики и процедури, както и смяна на одитора си. Драмите за дъщерното дружество в Румъния обаче не приключват дотук. Тамошният регулатор за конкуренция на пазара открива смущаваща договорка на застрахователния пазар. През декември миналата година дружеството на “Еврохолд“ заедно с още осем компании бяха глобени с колосалната сума от 50 млн. евро. Причината е картелно споразумение за цената на задължителната застраховка “Гражданска отговорност“. След разследването регулаторът е установил, че дружествата са участвали в “чувствителен обмен на информация относно увеличаване на премиите“ по застраховката. Така са ограничили конкуренцията на пазара на застраховки между октомври 2012 г. и ноември 2016 г., тъй като застрахователните компании не са установили премиите си самостоятелно. Дъщерното дружество на “Еврохолд“ е глобено с 6,35 млн. румънски леи (2,6 млн. лева), по-малко от другите застрахователни компании, защото е предоставило серия от документи и информация на разследващите картела. Случилото се и в Румъния, и в Гърция буди основателни съмнения доколко изобщо “Еврохолд“ би бил стабилен инвеститор на пазар, от който зависи електричеството на цяла Западна България. Още повече, че групата няма какъвто и да било опит в енергийния сектор, което се признава и от мениджмънта й. Още по-притеснително е, че и у нас опити на “Еврохолд“ за нови придобивки вече са били отхвърляни. В периода 2015-2016 г. дъщерната компания на “Еврохолд“, занимаваща се със застраховането, е порязана от тогавашния ръководител на управление “Застрахователен надзор“ в Комисията за финансов надзор по искане да придобият “ХДИ Застраховане“. Изтъкнатата причина е, че кандидатът не разполага с достатъчно капитал за това. Един от мотивите са влошените финансови показатели, като се изтъква примерът със зейналата капиталова дупка на дъщерното дружество в Румъния, излязла наяве след стрес-тестовете, проведени в северната ни съседка. В крайна сметка обаче дружеството успява да приключи сделката след юридически врътки. Решението на ръководителя на застрахователния надзор първоначално е публикувано на сайта на КФН, каквато е обичайната практика. С вътрешно разпореждане на комисията, обаче, това решение набързо е свалено. Формалният претекст бил, че в решението се цитирало становище от ДАНС. Дружеството на “Еврохолд“ освен това атакува отказа на ръководителя на застрахователния надзор пред самата КФН. Комисията от своя страна обезсилва решението на собствения си член с мотива, че срокът за издаването на това решение бил изтекъл с един ден. Така отказът, който дружеството на “Еврохолд“ получава за сделката за ХДИ, се обезсилва. ДПС: Продажбата се осъществява в тежка корупционна тишина “Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин“. Това заяви зам.-председателят на ПГ на ДПС Йордан Цонев в коментар за купувача на ЧЕЗ. “Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията. Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност. Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите“, настоя още той, като посочи, че „тази сделка много съмнително се лансира и от медиите от кръга “Капитал“, като ни я представят като вече свършен факт“. Председателят на енергийната комисия в парламента Валентин Николов пък заяви, че все още не е запознат с резултати от започнатата преди два месеца проверка на Комисията за финансов надзор. Той посочи, че след подписване на договора между ЧЕЗ и “Еврохолд“ ще изиска от финансовия регулатор резултата от проверката. Специален агент на ДС е миноритарен акционер Основен собственик на “Еврохолд“ е “Старком“ на шефа на надзора Асен Христов с близо 65%. Малък дял има и регистрирано в Кипър дружество. Интерес обаче буди присъствието като миноритарен акционер на скандалния герой от прехода и агент от ДС Атанас Тилев. Неговата компания “Дар финанс“ влиза в “Еврохолд“ през 2015 г. В това дружество участие имат компании от Лихтенщайн и Атанас Тилев. Това сочат данни от Търговския регистър, пише “Пик“. Тилев е банкерът на фалиралите през втората половина на 90-те години на ХХ век Българската земеделска банка и Добруджанска банка. Обявен е за кредитен милионер и агент на Държавна сигурност. И то не какъв да е агент, а “специален на Първо главно управление на ДС” и сътрудник, нелегал на Разузнавателното управление на Генералния щаб на БНА (Българска народна армия). Тилев, финландски гражданин, е приятел и съученик на бившия шеф на разузнаването Бриго Аспарухов, член на Националния съвет на БСП. Твърди се, че досието на Тилев с псевдоним “Румянцев“ от ДС е било унищожено от Бриго Аспарухов. Руска връзка Чешкото издание “Лидове новини“ първо съобщи още в края на март, че “Еврохолд“ е третият кандидат за активите на ЧЕЗ у нас след отпадането на “Инерком“ на Гинка Върбакова и “Индиън Пауър“. Тогава изданието посочи, че търговското финансиране на сделката можело да бъде предоставено от руска банка. Финансирането на сделката засега е обвито в мъгла. В четвъртък от “Еврохолд“ обявиха, че са се споразумели с ЧЕЗ, но не дадоха почти никакви подробности откъде ще дойдат парите за покупката. Единствено бе посочено, че те ще бъдат осигурени чрез собствен и заемен капитал и че вече бил подписан мандат с две глобални инвестиционни банки. Теменужка Петкова си изми ръцете с чешкото законодателство Държавата няма отношение към покупката на ЧЕЗ. С това скандално изявление си изми ръцете ресорният министър – шефът на енергийното ведомство Теменужка Петкова. По думите й “сделката се реализира по чешкото законодателство“. В същото време обаче тя заяви, че нямало да бъде направено нищо, което да постави под риск енергийната сигурност на страната и българските потребители. Петкова обаче не уточни как ще бъдат компенсирани енергийно бедните при евентуално покачване на цените. Посочи само, че щели да бъдат подпомагани с нефинансови мерки. Потърсени за коментар дали е приключила стартираната от тях проверка на състоянието на “Еврохолд“ в края на април, от Комисията за финансов надзор заявиха, че ще предоставят информация в понеделник. КФН се самосезира по подготвяната сделка в края на април и започна извънредна проверка в холдинга и в основните му дружества заради високия обществен интерес. Причината е, че по закон електроразпределителните дружества са част от националната европейска критична инфраструктура с пряко отношение към въпросите на националната сигурност. При стартирането на проверката от финансовия надзор са информирали за нея прокуратурата и ДАНС. Те ще бъдат уведомени и за резултатите, както и ако бъдат констатирани факти и обстоятелства, навеждащи на заключения за извършени нарушения. От енергийния регулатор – КЕВР, който също трябва да се произнесе по сделката, обявиха, че са готови да оценят сделката на “Еврохолд“ с ЧЕЗ, но чак след като бъде финализирана – т.е. след произнасяне от КЗК.        ", "date": "2019.06.24", "title": "Цветанов се завръща на бяло магаре като скрит купувач на ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397107-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-%D0%BD%D0%B0-%D1%81%D0%B2%D0%B5%D1%82%D0%B8-%D0%B8%D0%BE%D0%B0%D0%BD,-%D0%BF%D1%80%D0%B5%D0%B4%D1%82%D0%B5%D1%87%D0%B0-%D0%B8-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%B3%D0%BE%D1%81%D0%BF%D0%BE%D0%B4%D0%B5%D0%BD-%D0%B5%D0%BD%D1%8C%D0%BE%D0%B2%D0%B4%D0%B5%D0%BD", "text": "  В дните на цар Ирод, който управлявал Юдея от 30 г. преди Рождество Христово до 3 г. след Рождество Христово, живял в град Хеврон един свещеник на име Захарий, с жена си Елисавета, която била братовчедка на света Ана, майката на св. Богородица. Захарий и Елисавета били праведни пред Бога: живеели според всички заповеди и наредби Господни. Те били в напреднала възраст. Нямали деца. На тая възраст не можели да се надяват, че ще им се роди чедо. Но въпреки това се молели усилено на Бога да стори с тях чудо: да им даде син, както в древността дарил с рожба престарялата Сарра.     Свещениците при Йерусалимския храм били разделени на 24 смени. Всяка смяна служела по осем дни, от събота до събота. Захарий бил от осмата смяна. Когато дошъл неговия ред, той се отправил за Йерусалим. Различните длъжности в храма /каденето, принасянето на жертви, грижата за седмосвещеника, сменяването на хлябовете на предложението и др./ се разпределяли между свещеници от всяка смяна по жребие. Този път се паднало на Захарий да влезе в храма Господен, за да покади. Народът се молел отвън през време на каденето. Когато Захарий принасял кадилната жертва, ангел Господен му се явил отдясно на кадилния жертвеник. Като го видял, свещеникът се уплашил. Но ангелът му казал: - Не бой се, Захарие! Твоята молитва бе чута: жена ти Елисавета ще ти роди син, и ще го наречеш с името Йоан; и ще имаш радост и веселие, и мнозина ще се зарадват на раждането му; защото той ще бъде велик пред Господа; няма да пие вино и сикер, и ще се изпълни с Дух Свети още от утробата на майка си; и мнозина синове Израилеви ще обърне към техния господ Бог; и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви на Господа народ съвършен! Ангелът възвестил на Захарий не само това, че ще му се роди син, но и това, че тоя негов син ще бъде велик светец и предтеча на Изкупителя на човечеството. Свещеникът, смутен и развълнуван, не могъл да разбере веднага тая вест. Затова казал на ангела: - По какво ще узная това? Аз съм стар, па и жена ми е в напреднала възраст. Ангелът му заявил: - Аз съм Гавриил, който предстоя пред Бога, и съм пратен да говоря с тебе и да ти благовестя това; и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си! Онемяването било едновременно и знамение и наказание за свещеника. Народът чакал вън и се чудел, задето Захарий се бавел в храма. Когато свещеникът излязъл, не можел да продума и да благослови народа. За богомолците станало ясно, че той е имал видение. След като изминали дните на службата, Захарий се върнал у дома си. Скоро Елисавета заченала. Благочестивите съпрузи топло благодарили на Бога, че проявил към тях тази велика милост. Като прославяла Бога, Елисавета си казала: - Тъй ми стори Господ в дните, в които ме погледна милостиво, за да снеме от мене укора между човеците. На шестия месец след това събитие същият архистратиг Гавриил бил изпратен от Бога в галилейския град Назарет за възвести на пречистата Дева Мария, че ще бъде майка на Спасителя Господа Иисуса Христа. Светата Дева запитала: - Как ще бъде това, когато аз мъж не познавам? Небесният пратеник й отговорил: - Дух Свети ще слезе върху тебе, и силата на Всевишния ще те осени, затова и Светото, Което ще се роди от тебе, ще се нарече Син Божи. Ето и Елисавета, твоя сродница, наричана неплодна, зачена син в старините си, и е вече в шестия месец. У Бога няма да остане безсилна ни една дума! Смирено и благоговейно светата Дева казала: - Ето рабинята Господня; нека ми бъде по думата ти. Тогава ангелът си отишъл от нея. Пресвета Дева Мария се отправила веднага за град Хеврон, за да сподели радостта си със своята сродница Елисавета. Тя влязла в дома на свещеник Захарий и поздравила Елисавета. Когато Елисавета чула поздрава й, младенецът проиграл в утробата й. Тя се изпълнила с Дух Свети и извикала възторжено с висок глас: Благословена си ти между жените, и благословен е пладът на твоята утроба. И откъде ми е това - да дойде при мене майката на моя Господ? Защото, щом гласът на твоя поздрав достигна ушите ми, проигра младенецът радостно в утробата ми. И блажена е, която е повярвала, понеже ще се сбъдне казаното от Господа. Света Дева Мария разбрала от думите на Елисавета, че Бог й е открил истината; тя, смирената Девица, е избрана да стане майка на Спасителя на човечеството; и Той, Спасителя ще дойде скоро на земята! Тя не могла повече да скрива високото звание, което архистратиг Гавриил й възвестил. Затова изрекла величествената песен: - Душата ми величае Господа, и духът ми се зарадва в Бога, Спасителя мой, задето Той милостиво погледна унизеността на рабинята Си; защото, ето, отсега ще ме облажават всички родове; задето силният ми стори велико нещо, и свято е името Му; и Неговата милост е от род в род за ония, които се боят от Него! Света Дева Мария останала при Елисавета около три месеца. И след това се върнала у дома си. Когато настъпило времето, Елисавето родила обещания син. Съседите и роднините й се зарадвали с нея. На осмия ден трябвало да дадат име на мледенеца. Всички смятали, че той трябва да носи името на баща си. Но Елисавета казала: - Не, а да се нарече Йоан. Отгде е знаела Елисавета, че детедо трябва де са казва Йоан? - Навярно и тя е получила указание за името на детето от Светия Дух, благодатта на Когото изпълнила цялото й същество, когато света Богородица я посетила. Тогава съществувал обичай детето да вземе името на някой роднина. А никой в рода на Захарий не се наричал Йоан. Затова близките се колебаели да изпълнят така ясно изразената воля на Елисавета. Трябвало най-после да запитат бащата. Със знаци му дали да разбере, че искат да знаят какво име желае той да се даде на детето. Той написал на дъсчица: “Йоан му е името”. В същия миг се развързали устата и езикът му. И той проговорил, като благославял и прославял Бога. Изпълнен с Духа Свети, той пророкувал: - Благословен е Господ, Бог Израилев, задего посети и извърши избавление на своя народ... И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища, и да дадеш на народа му да познае спасението чрез прощаване на греховете им, поради великото милосърдие на нашия Бог, с което ни посети изток свише, за да просвети ония, които са в тъмнина и сянка смъртна, и да насочи нозете ни в пътя на мира. Веста за всичко, което се случило при обрязването на Йоан, се разнесла по цялата планинска страна. Всички, които чули това, говорели помежду си: - Какво ли ще бъде този младенец? А младенецът растял и крепнел духом... В определеното време се родил Иисус Христос. Това събитие хвърлило в голяма тревога жестокия и подозрителен юдейски цар Ирод. Понеже знаел, че Иисус е потомък на цар Давид, той се страхувал, да не би тоя Младенец, като порасне, да му отнеме престола. Затова издал заповед да бъдат избити всички деца от две години надолу във Витлеем и околностите му, та по тоя начин да бъде погубен и Младенецът Иисус. Детето на Елисавета Йоан било също застрашено с убийство. Затова разтревожената майка се криела, с него в някаква пустинна планинска пещера. Скоро престарелите родители починали. Закрилян от Бога, Йоан, техният син, израсъл в пустинята и останал там до деня, когато се явил на Израиля.", "date": "2019.06.24", "title": "Рождество на свети Иоан, Предтеча и Кръстител Господен (Еньовден)"}
{"url": "http://www.classa.bg/%D1%81%D0%B2%D1%8F%D1%82/item/397104-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%BB%D0%B8-%D1%81%D0%B5-%D0%B8%D1%81%D0%BF%D0%B0%D0%BD%D0%B8%D1%8F-%D0%B2-%D0%BF%D1%83%D1%81%D1%82%D0%B8%D0%BD%D1%8F", "text": "Нито една друга страна в Европа не е така силно засегната от климатичните промени, колкото Испания: няма достатъчно питейна вода, цели плажове изчезват. Така важният за страната туристически сектор е застрашен.       \"Ако температурата надвиши границите, определени от Парижкото споразумение, съществува неоспорим риск от това Испания да се превърне в пустиня\"- това заяви британският икономист Никълъс Стърн на конференцията в Сан Себастиян. Докато   намира все повече последователи сред младежите в Испания, мнозина се чудят дали испанските политици разбират огромното значение на възобновяемите енергийни източници и опазването на околната среда за бъдещето на страната. Всяка година хиляди мигранти рискуват живота си в опит да прекосят Гибралтарския проток, бягайки от Западна Сахара заради  . Това скоро може да се случи и с Андалусия - региона, в който пристигат повечето бежанци след опасното пътуване през морето. Очакванията на Световната банка предвиждат около 80 милиона африканци да емигрират в Европа през следващите години заради климатичните промени. А Испания със своето местоположение и история се превръща в изходна точка за мнозина от тях. Амбициите на Испания  На срещата между лидерите на държавите от средиземноморския регион в Малта испанският министър-председател Педро Санчес се застъпи за прилагането на инвестиционен план за Африка и отделна инвестиционна рамка за Мароко. Той заяви също, че Испания трябва да се превърне в европейски лидер в борбата с измененията на климата, защото   вече оказва влияние върху най-стабилния източник на доходи в страната: туризма. Туристическият сектор все още осигурява по-голямата част от работните места в Испания, която традиционно страда от висока структурна безработица. Именно затова браншът трябва да се съхрани. Санчес присъства на конгреса в Сан Себастиан през март, когато Стърн призова за по-голяма експедитивност и сериозност в изпълнението на климатичните цели. \"Това трябва да бъде централният стълб в стратегията на ЕС\", заяви испанският министър-председател, който се превърна в говорител на Южна Европа по тази тема. Той се надява, че при разпределението на постовете в Брюксел, Тереза Рибера, която е министър околната среда и енергетиката от сегашното правителство, ще стане заместник-председател на Комисията или поне ще оглави някой от ресорите: \"Тя зададе нов курс в енергийната политика в Испания с отмяната на данъка върху соларните инсталации за лично ползване\", обяснява Луис Мерено, издател на списание \"Energías Renovables\". Още преди 10 години, докато е държавен секретар в кабинета на Хосе Луис Родригес Сапатеро, Рибера разбира, че естественият път на развитие на Испания е в овладяването на слънчевата енергия. Тогава обаче панелите все още са твърде скъпи. В момента Испания внася годишно газ и петрол за 40 милиарда евро, главно от Алжир и Саудитска Арабия. Според икономиста Хосе Карлос Диез от университета Алкала, страната би могла да спести голяма част от тези пари, ако инвестира в слънчева енергия. Испания разполага с многобройни неизползвани площи и 3000 часа слънце годишно. \"Ние произвеждаме един мегават слънчева енергия за 30 евро, в Германия и Франция той струва 40 евро, а в Обединеното кралство 60\", обяснява Диез.   Цели браншове са длъжници      Енергийните разходи са важни и за туристическата индустрия, която е сред най-големите потребители на енергия в страната и съставлява 15% от брутния вътрешен продукт (БВП). Поради тази причина браншът все повече бива критикуван от защитниците на климата, които нападат най-вече авиационната и  . Хотелите и голф игрищата също от години търпят критики заради високото потребление на водни ресурси. Освен това съществува и проблем с ефективното пречистване на водата. В   чешмяната вода трябва допълнително да бъде филтрирана. Проблемът на около 750-те инсталации, които обезсоляват водата е, че те използват много енергия и обикновено изпомпват солта обратно в морето, като по този начин променят и подводния живот край бреговете. Тази техника, която се използва в Испания от 1964 г., е важна предпоставка за развитието на масовия туризъм. Според индустриалната асоциация AEDyR, днес Испания е страната, която обезсолява най-много вода след Саудитска Арабия, САЩ и ОАЕ. Пречистената вода се използва за земеделие, както и за напояване на многото голф игрища и зелени площи, които съществуват включително и на юг, където климатът е по-сух.   Можем ли да спрем това развитие?     Освен сред лидерите в туристическия бранш, Испания е и един от най-големите износители на селскостопански продукти в световен мащаб. В същото време много земеделци биват критикувани от природозащитниците заради някои вредни практики: \"Те разхищават вода, използват много пестициди и увреждат почвата чрез неправилно отглеждане на култури\", твърди Рафаел Алварес, консултант по земеделието и технологичен предприемач, живеещ в Мадрид.Според него, най-големият проблем за Испания е повишаването на морското равнище. Алварес е убеден, че много плажове и полета ще бъдат наводнени през следващите години. Ерозията вече е обхванала северната част на страната и се е превърнала в проблем. Дългата 5978 км брегова ивица, където почиват около 90% от туристите, се стеснява. Директорът на Института по екологична хидравлика в Кантабрия Иниго Лосада смята, че с изчезването на кораловите рифове крайбрежните региони ще стават все по-малко привлекателни за туристите, които обичат гмуркането. “Не знам дали можем да спрем това развитие”, казва Лосада. Според него още сега трябва да започне изселването на някои райони в Испания. Но никой не иска да говори за това, защото това ще породи масова паника, казва адвокатът по недвижими имоти Тим Вирт от Майорка.      ", "date": "2019.06.24", "title": "Превръща ли се Испания в пустиня"}
{"url": "http://www.classa.bg/%D1%81%D0%B2%D1%8F%D1%82/item/397097-%D1%81%D1%8A%D0%B2%D0%B5%D1%82%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5-%D0%BE%D1%82-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5-%D0%B8-%D1%85%D0%B8%D0%B1%D1%80%D0%B8%D0%B4%D0%B8%D1%82%D0%B5-%D0%BE%D1%82-%D1%81%D0%BB%D0%B5%D0%B4%D0%B2%D0%B0%D1%89%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5", "text": "В края на 60-те години, в разгара на Студената война, американски разузнаватели внимателно следят какво се случва в Каспийско море. Тогава те попадат на сателитни снимки на крилата машина със странна форма и огромни размери. Непознатата конструкция е своеобразен хибрид между самолет и кораб и бързо получава названието \"Чудовището от Каспийско море\". Това, което шпионите виждат, е ранен прототип на съветския екранопла \"Корабль-Макет\". Екранопланите използват \"ефекта на екраниране\" - аеродинамична сила, която е налице, когато нещо се движи близо до повърхността на водата. Така постигат бърз, но стабилен полет на много малка височина. \"Корабль-Макет\" е впечатляващ пример на такъв тип екраноплан. До появата на проектирания от съветски конструктори \"Антонов Ан-225\" през 1988, това е бил най-големият и тежък самолет, строен някога. На теория комбинацията от скорост и гъвкавост би позволила на екранопланите да се конкурират с хидропланите и корабите. Въпреки че те представляват страхотна гледка, когато са в полет, те така и не успяват да стигнат до нещо повече от любопитно технологично решение. Причините за това са различни - от проблеми с контрола на стабилността, който се среща у ранните прототипи, до липса на индустриален мащаб за изгодно от икономическа гледна точка серийно производство. Освен това съдовете, които разчитат на екраниращия ефект, обикновено страдат от същите ограничения като хидропланите, когато става дума за излитане и кацане в бурно море. Минали са почти четири десетилетия, откакто \"Корабль-Макет\" за последно е летял над вода. Той е бил използван като военен съд от съветската флота и е потънал при инцидент по време на изпитания в Каспийско море през 1980 г. След години на изследвания и изпитания обаче сингапурски стартъп е близо до започването на производството на следващо поколение екраноплан, което цели да постигне революция в морския транспорт завинаги. Идва ли времето на екранопланите? Това не е първият път, в който те са на ръба на пробива. Докато Съветският съюз се опитва да разработи военен екраноплан през 60-те години, германски инженери работят върху собствен концептуален модел на екраноплан, само че на база частна инициатива. Александър Липиш, инженер и специалист по аеронавтика създава няколко прототипа с дизайн на обърнати делтовидни крила, наречени Collins X-112, RFB X-113 и RFB X-114. Те обаче така и никога не са били комерсиализирани. Работата му е продължена от протежето му Хано Фишер, който създава AirFish 2 и AirFish 3, двата предшественика на AirFish 8. Фишер успява да завърши първия работещ прототип на AirFish 8 за австралийска компания, наречена Flightship, но той така и не е пуснат в серийно производство.     Впоследствие прототипът, правата върху интелектуалната собственост и активите на Flightship са откупени от сингапурската Wigetworks, която прекарва следващото десетилетие в изпипване на дизайна.     Вече има два новоизградени прототипа на AirFish 8 като той може да превозва до 8 пътници и двучленен екипаж, както и по-малкия му събрат AirFish 3, който има място само за двама души. Въпреки че корените на двата модела могат да бъдат проследени до този проект отпреди десетилетия, те преминават през мащабен редизайн и технологично усъвършенстване през последните няколко години. Въпреки особения си външен вид, Airfish се смята за кораб от организации като Lloyd's Register и Международната морска организация. Той се задвижва от автомобилен двигател като използва традиционен безоловен 95-октанов бензин, което му позволява да лети със скорост до 110 възела, макар че обикновено се движи през повечето време с по-ниски скорости, около 70-90 възела. Това осигурява по-гладко и комфортно пътуване на пътниците и предотвратява издигането му твърде високо и напускането на зоната на ефекта на екраниране. Въпреки че по закон височината на движение за съдове, работещи на база ефекта на екраниране, определена от Международната морска организация, е 9 метра, голяма част от ефективността на екранирането се губи след височина около 6 метра. AirFish е проектиран да лети през цялото време на височина под 7 м, за да се възползва напълно от екраниращия ефект. Типичната му круизна височина при спокойни води е между 0,5 метра и 2 метра. При по-бурни води с до двуметрови вълни, круизната височина би била 3-4 м над гребена на вълните. Хидропланите имат трудности с излитането и кацането, когато има силно вълнение, но Airfish е перфектно пригоден за него. Той може да излита и да се приводнява сред вълни, високи до 1 метър, казва Дж. С. Го, изпълнителен директор на Wigetworks, който също така е и ветеран от Калифорнийския технологичен институт и Лабораторията за реактивно движение на НАСА. Сваляме височината до 0.5 м при нормални условия, тъй като излитането и кацането, когато вълните са над половин метър, е доста тежко за пасажерите, допълва той. В момента Wigetworks се опитват да намерят инвеститори, преди да преминат към серийно производство. Има интерес от места като Америка и Средиземноморието, но смятам, че засега ще се фокусираме върху възможности по-близо до нас, коментира Го, който допълва, че фирмата разглежда като варианти както гражданския, така и военния пазар. Когато става дума за комерсиално приложение, индустрията за добив на петрол и газ в крайбрежните зони или транспортните оператори в островни региони като Малдивите и Индонезия се смятат за подходящи кандидати за AirFish. Можем да осигурим безопасно, бързо и комфортно превозно средство, което е много по-евтино от хеликоптер или дори хидроплан, допълва той. С толкова малко съществуващи подобни съдове, не е налице широк кръг от пилоти, на които Wigetworks да разчитат, когато изникне възможност. Го обаче смята да реши този проблем като осигури специализирано обучение на потенциални пилоти, като опитните морски капитани вероятно ще са най-вероятните кандидати. Той казва, че е много по-лесно да се научите да пилотирате AirFish, отколкото да управлявате самолет, още повече хидроплан, където има много по-сериозни технически предизвикателства. Тъй като никога не сте далеч от повърхността, има по-малко неща, за които да мислите, така че не се налага да се подготвяте за неща като възстановяване от тоно или кацане при насрещен вятър. Ако има технически проблем, можете просто да оставите съда върху вълните и да го насочвате на повърхността. Той обяснява, че основната част от фюзелажа е изработена от карбонови композитни смеси, за да се предотврати корозията от морската вода. Перспективата за технология за електродистанционно управление (fly-by-wire) също е отхвърлена и авиационната електроника е същата като тази на стандартен малък самолет. Този икономичен подход обхваща и изискванията за инфраструктура. Вместо специализирани докове, AirFish се доставя със собствено временно евтино решение, модулна станция за кацане, изработена от пластмасови блокове, която може да се изгради срещу малко над $1000. Wigetworks не са единствените, които се стремят да възродят екранопланите. Първият китайски съд с ефект на екраниране, Xiangzhou 1, е разработен за комерсиална употреба и е направил първия си полет през декември 2017 г. Междувременно руската агенция ТАСС съобщи през юли 2018 г., че Русия също разработва наследник на \"Чудовището от Каспийско море\". Прототипът \"Орлан\" е военен екраноплан, въоръжен с ракети, който руските власти се надяват да бъде готов през 2027 г.", "date": "2019.06.24", "title": "Съветското чудовище от Каспийско море и хибридите от следващо поколение"}
{"url": "http://www.classa.bg/%D1%81%D0%B2%D1%8F%D1%82/item/397098-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D0%B3%D1%83%D0%B1%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BF%D1%80%D0%B5%D0%B4-%D0%B5%D0%BA%D1%80%D0%B5%D0%BC-%D0%B8%D0%BC%D0%B0%D0%BC%D0%BE%D0%B3%D0%BB%D1%83", "text": "Опозиционният кандидат Екрем Имамоглу води убедително в резултатите от гласуването за кмет на Истанбул с 54.03% пред претендента на управляващите Бинали Йълдъръм (45.09%). Това показват данните от преброяването на 99,37 на сто от изборните урни. Активността на повторните кметски избори в Истанбул е надвишила 84 процента, като над 8,8 милиона души са упражнили правото си на глас при общо 10 570 222 избиратели. Имамоглу (Републиканска народна партия) спечели и в първия опит за излъчване на нов градоначалник на 31 март, като тогава подкрепата за него беше по-ниска с почти 500 хиляди гласа. Централната избирателна комисия на Турция обаче реши да се проведе прегласуване заради съмнения за нарушения. Вотът в Истанбул се смята за сериозно символно поражение за Партията на справедливостта и развитието на президента Реджеп Тайип Ердоган. Самият той често коментира, че \"който спечели Истанбул, печели Турция\", тъй като собствената му политическа кариера тръгва към национален възход, когато става кмет на града.", "date": "2019.06.24", "title": "Партията на Ердоган загуби Истанбул пред Екрем Имамоглу"}
{"url": "http://www.classa.bg/%D1%81%D0%B2%D1%8F%D1%82/item/397099-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D1%80%D0%B0%D0%B7%D0%B2%D0%B5%D0%BD%D1%87%D0%B0-%D0%BC%D0%B8%D1%82%D0%B0-%D0%B7%D0%B0-%D0%B3%D1%80%D1%83%D0%B7%D0%B8%D0%BD%D1%81%D0%BA%D0%BE%D1%82%D0%BE-%D0%B3%D0%BE%D1%81%D1%82%D0%BE%D0%BF%D1%80%D0%B8%D0%B5%D0%BC%D1%81%D1%82%D0%B2%D0%BE", "text": "Прессекретарят на външното министерство на Русия Мария Захарова, коментирайки протестите в Тбилиси, заяви, че радикалите са разсеяли мита за грузинското гостоприемство със своето поведение. „Песен на лудостта. Много може да се каже и се каза за събитията в Тбилиси. Провокация на радикалите, борба за власт между партиите ... Политика ... Демокрация. И не съм иронична - това са реалностите на съвременния свят”, пише Захарова във „Фейсбук”. Коментирайки факта, че депутатът от Държавната Дума Сергей Гаврилов е седнал на креслото на председателя на парламента на Грузия, Захарова подчерта, че депутатът е дошъл в мир на православен форум. „Той не се е ръководил от собствените си или дори от международните възгледи по протокола, а е изхождал от препоръките на приемащата страна. Да, това, което наистина се е случило е, че те просто са му предложили стол и той е седнал, знаейки, че собствениците не могат да бъдат обидени. И така, това гостоприемство, прославено през вековете, приключи”, добави представителят на МВнР. „Често питам моите познати и приятели, живеещи в Грузия и които имат кръвни връзки с нея: колко безопасно е за руснаците да пътуват до грузинските курорти? Отговорът винаги е един и същ: 100% безопасно. Да, вчера видяхме тази кошмарна провокация, уредена, между другото, в разгара на туристическия сезон. Някой може ли да гарантира, че тълпата, провокирана от провокаторите, няма да унищожи хотели? Кой? Кой може да гарантира това в Грузия? А външното министерство на Русия е претоварено с медийни въпроси: какви са препоръките за руснаците в Грузия?”, добави Захарова. Според нея погромите в Тбилиси са причинили най-голяма вреда на самата Грузия. „Но парадоксът дори не е в това. Сами се нараняват. Европа започна и санкционната война срещу Русия и тя сама страда от нея в продължение на пет години. Защо Грузия да не повтори идола си? Изненадващо е друго. Всичко това се случва на фона на неумолимото желание да се върне Абхазия и Южна Осетия, да се създадат условия за политическа и икономическа реинтеграция”, заяви представителят на външното министерство на Русия. Тя подчерта, че в четвъртък „радикалите са показали на абхазите и южноосетините нивото си на приятелство и мирен потенциал, а Сухуми и Цхинвали са получили ярък пример как може, но не е необходимо да се посрещат скъпи гости”. Протестите започнаха в Тбилиси в четвъртък. Протестиращите се противопоставиха на участието на руски делегати в заседанието на Междупарламентарната асамблея на православието и се опитаха да превземат парламента. Опозицията се присъедини към радикалите, настоявайки за оставката на правителството. Специалните части разпръснаха участниците в размириците, използваха водни оръдия, сълзотворен газ и гумени куршуми. Според последната информация от грузинското Министерство на здравеопазването, почти 40 служители на реда и 17 протестиращи са пострадали по време на размириците. Министерството на вътрешните работи на Грузия обвини опозицията в опит за преврат. Министерството на външните работи заяви, че грузинските радикали специално са използвали посещението на руската делегация на заседанието на Междупарламентарната асамблея на православието за провеждане на безредици.  ", "date": "2019.06.24", "title": "Захарова развенча мита за грузинското гостоприемство"}
{"url": "http://www.classa.bg/%D1%81%D0%B2%D1%8F%D1%82/item/397100-%D1%87%D0%B5%D1%80%D0%BD%D0%B8%D1%8F%D1%82-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D1%81%D0%B0%D1%89-%D1%81%D0%B5-%D0%BF%D0%BE%D0%BF%D1%8A%D0%BB%D0%BD%D0%B8-%D1%81-%D0%BF%D0%B5%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "След Huawei в американския черен списък са попаднали пет други китайски предприятия. Както отбелязва Bloomberg, тези компании са лидери в разработването на ултрабързи компютърни системи. Ограниченията, наложени от Министерството на търговията на САЩ, включват производителят на интегрални схеми Chengdu Haiguang, компанията специалист по микроелектроника Chengdu Haiguang, Higon, Sugon и Jiangnan University of Computer Technologies. В изявление на американското министерство на търговията изброените китайски компании „много вероятно“ са участвали или все още участват в дейности, противоречащи на националната сигурност и външнополитическите интереси на САЩ. Сътрудничество с тези компании ще е възможно единствено за тези американски фирми, които получават съответния лиценз. По-рано американското министерство на търговията включи в черния списък Huawei. Сътрудничеството с китайския гигант е спряно с Google, Intel, Broadcom и други IT-компании.    ", "date": "2019.06.24", "title": "Черният списък на САЩ се попълни с пет китайски компании"}
{"url": "http://www.classa.bg/%D1%81%D0%B2%D1%8F%D1%82/item/397101-%D1%82%D1%80%D1%8A%D0%BC%D0%BF-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D1%83%D0%B1%D0%BE%D0%B4%D0%B5-%D0%B8%D1%80%D0%B0%D0%BD", "text": "Доналд Тръмп предупреди Техеран за „предстоящата атака” в отговор на унищожаването на американските безпилотни летателни апарати от иранците. В същото време той твърди, че не иска война и е готов за преговори, но видите ли, това не го искат в Техеран. Очевидно САЩ и Иран балансират на ръба на войната. Колко сериозна може да бъде агресията от страна на САЩ и кои обекти на Иран са най-уязвими? В петък иранските власти получиха предупреждение през представителите на Оман от американския президент Доналд Тръмп за „неизбежно нападение”. В същото време американският лидер уверява, че е против войната и иска да обсъди „различните проблеми” в преговори с Техеран. Според вестник „Ню Йорк Таймс”, в нощта на петък Тръмп е одобрил военни удари по няколко цели в Иран в отговор на нападение срещу американски безпилотен самолет. По-специално е заявено: американските сили могат да атакуват „радари и ракетни батерии”. Твърди се, че решението за действително започване на войната е отменено в последния момент на фона на нарастващото напрежение, въпреки че някои американски дипломати и военни са очаквали удара в 19.00 ч. в четвъртък (2.00 българско време в петък).     Според „Ройтерс” Тръмп е дал на Иран „кратко време” да отговори. Иранците обаче бързо са предали чрез посредниците Оман думите, че върховният лидер аятолах Али Хаменей е против всякакви преговори. Русия внимателно наблюдава какво се случва и призовава да не се позволява ескалация на напрежението в Близкия изток. Според заместник-министъра на външните работи на Русия Сергей Рябков, между Вашингтон и Техеран балансът е на ръба на войната. Той призова „вземащите решения” във Вашингтон да „претеглят последствията” от „безразсъдни постъпки”. Оотношенията между Съединените щати и Иран отново са се влошили след нападението срещу танкери в Оманския залив. Съединените щати обвиниха Техеран в това нападение, който отрича участието в инцидента. Ситуацията обаче се влоши още повече, след като иранците унищожиха дрон на САЩ предишния ден. В петък иранското външно министерство изрази силен протест срещу Вашингтон във връзка с нахлуването на американския безпилотен самолет RQ-4 Global Hawk във въздушното пространство на страната. Пентагонът нарече тази атака непровокирана. Оттам публикуваха карта на маршрута, уж на полета от дрона. Според американската версия, БПЛА не е нарушавал границата на Иран. Американските военни обаче не потвърдиха данните с обективни контроли. Въпреки това, останките от безпилотнка вече са извлечени в териториалните води на Иран. Самият Тръмп очевидно не е искал да раздува този инцидент и дори не изключва, че иранците са свалили безпилотника по погрешка, но по-късно реши да изпрати последно предупреждение до Техеран. Експертите смятат, че Тръмп не иска да разпали война с Иран, но обкъжението на иранския лидер се застъпва за силов сценарий. Както коментира американистът Дмитрий Дробницки, Тръмп „иска да докаже, че конфликтът съществува, но се опитва да го проточи колкото е възможно повече”. Това, по-специално, е доказано от групирането на Пентагона в региона, което според експертите остава напълно неподходящо за започване на военна операция. „Същият инцидент с експлозията на танкерите бе наречен от ръководителя на американската администрация „много незначителен”. Ясно е, че началото на войната с Иран преди изборите е забранена за Тръмп”, заяви Дробницки, добавяйки, че атаката с помощта на наличните средства в региона вероятно ще бъде парирана от Иран не само от системите за противовъздушна отбрана, закупени от Русия, но и от собствената авиация. От своя страна директорът на Центъра за изследване на Близкия изток и Централна Азия Сережа Багдасаров смята, че ако желае, американците могат значително да укрепят групировката си в Персийския залив. „Сега има два американски разрушителя, въоръжени с ракети „Томахоук”, в региона”, заяви Багдасаров. „Съединените щати ще докарат още два или три самолетоносачи клас „Нимиц“ с по 90 самолета. Недалеч имат и кораби за борба с подводници, имат и определен брой хеликоптери и самолети. Това не е достатъчно за пълномащабна война в Персийския залив”. Според събеседника можем да говорим за „убождания” - удари срещу атомната електроцентрала в Бушер и ракетните бази на Иран (в страната сега има 14 от тях). В отговор на тези действия Иран може не само да се „възмути”, но и да нанесе удари по американските бази в залива. Експертът смята, че за подобен сценарий ще настоява „радикалното крило” в ешелоните на иранската власт. „Иран има различни видове ракети - антикорабни, балистични, „Шахаб-2, -3, -4” и Бог знае какво друго. Тогава ситуацията ще стане, меко казано, интересна”, предупреждава Багдасаров.  ", "date": "2019.06.24", "title": "Тръмп се готви да убоде Иран"}
{"url": "http://www.classa.bg/%D1%81%D0%B2%D1%8F%D1%82/item/397102-%D0%BF%D1%83%D1%82%D0%B8%D0%BD-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0,-%D0%BD%D0%BE-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B3%D0%BE-%D1%81%D1%82%D0%B8%D1%81%D0%BA%D0%B0", "text": "Русия, и САЩ имат интерес от диалог, опитите за постигане на цели със сила не са успешни, каза руският президент     Възможностите на президента на САЩ Доналд Тръмп в развитието на отношенията с Русия са ограничени от американската политическа система, но много зависи от политическата воля, заяви руският президент Владимир Путин в интервю за телевизия НТВ, цитирано от ТАСС.     “Виждаме, че системата е така устроена, че много неща, които Тръмп би искал да направи, не се оказват възможни. Макар че, разбира се, много зависи от политическата воля”,  каза Путин. Той отбеляза, че и Русия, и САЩ имат интерес да водят диалог. Опитите за постигане на целите със сила не се увенчават с успех, каза руският президент. “Диалогът е необходим. Те си представят решението на едни или други въпроси по един начин, а ние – по друг. Без диалог обаче е невъзможно да се постигне консенсус. Така че щом те бъдат готови, ние с удоволствие ще развиваме тези отношения”,  каза Путин по адрес на САЩ.   ", "date": "2019.06.24", "title": "Путин: Тръмп иска, но системата го стиска"}
{"url": "http://www.classa.bg/%D1%81%D0%B2%D1%8F%D1%82/item/397103-%D0%B4%D0%BE%D0%B1%D1%80%D0%B0-%D0%B8-%D0%BB%D0%BE%D1%88%D0%B0-%D0%B2%D0%B5%D1%81%D1%82-%D0%B7%D0%B0-%D0%BA%D0%B8%D0%BC", "text": "Две категорични послания изпрати китайският президент Си Цзинпин на Ким Чен-ун по време на визитата си  в Северна Корея. Но само едната вест е добра за Пхенян       С посещението си в Северна Корея китайският държавен глава Си Цзинпин изпрати множество сигнали - вътрешни и външни. Посланието му към китайския народ е, че другите държавници го слушат. Същия сигнал той изпраща и на Доналд Тръмп. А посланието към севернокорейския лидер Ким Чен-ун гласеше:  , когато става въпрос за това Северна Корея да продължи да съществува като държава, но Китай няма да търпи една Северна Корея, която същевременно е и ядрена сила. Ким не е готов да се откаже Засега всички усилия за разрешаването на ядрения конфликт са застрашени от този основен проблем. Ким Чен-ун, подкрепян от Китай и Русия по този въпрос, е решен да облекчи наложените на страната му санкции. За тази цел той е готов да направи повече или по-малко символични отстъпки. От друга страна Съединените щати, с негласната подкрепа на Китай и Русия, искат веднъж завинаги да сложат край на  .      Въпреки това, Ким все още не е готов на такава стъпка. Неотстъпчивата му позиция вече доведе до  . Властта на Ким вече не се ползва с безрезервната подкрепа на военните, както това беше по времето на неговия баща. Севернокорейските генерали със сигурност не биха били много щастливи, ако им отнемат престижните ядрени оръжия. И ако може да се намери такова политическо и персонално решение, което да гарантира съществуването на Северна Корея като държава, но без Ким и неговото семейство да са в управлението, от гледна точка на Китай това все още ще означава, че Пекин е успял да защити своя собствен интерес.  Пекин притежава силата А че отношенията на Китай със Северна Корея не са съвсем безоблачни си пролича и от оценката за срещата, преминала в атмосфера на \"сериозни и откровени\" разговори. Ким Чен-ун ще трябва да приеме идеята, че не може винаги да има най-доброто от всички светове. Срещата в Ханой показа, че той си е правил грешни сметки: смятал е, че ще успее да залъже Доналд Тръмп. Този опит се провали. Си Цзинпин обаче е от друг калибър: той има стратегия. И преди всичко притежава силата да помага, или да не помага на Северна Корея. Което е може би и най-важното послание от това посещение.      ", "date": "2019.06.24", "title": "Добра и лоша вест за Ким"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397095-%D0%BD%D0%B8%D0%BA%D0%BE%D0%BB-%D0%BF%D1%80%D0%B5%D0%B6%D0%B0%D0%BB%D0%B8-%D0%B3%D1%80%D0%B8%D1%88%D0%BE", "text": "Бившата любима на Григор Димитров - Никол Шерцингер явно не тъжи особено за българския тенисист и продължава напред. Американката показа поредните си снимки от слънчева Италия и написа нещо, което ясно показва, че се чувства добре и е щастлива. \"Продължавай да гледаш напред, това е тайната на живота\", написа Шерцингер, а мъдрата мисъл предизвика куп харесвания. Ден по-рано Никол пусна още една своя усмихната снимка и добави цитат от Майка Тереза - \"Радвай се на мига. Това е всичко, от което се нуждаеш, за да бъдеш истински щастлив\".  ", "date": "2019.06.24", "title": "Никол прежали Гришо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397096-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D1%8E%D0%BD%D0%B8", "text": "ОВЕН ( 21 март - 20 април ) Ще бъдете объркани, особено когато ви обвиняват в неща. който не сте правили или не сте казали. Извлечете си урок от всичко, което се случва и в бъдеще по-малко говорете за вашите планове. В личния живот, трябва да бъдете по-строги към себе си. Отношенията с партньора ви, не могат да се нарекат безоблачни, но е по-добре да преминете всички тестове заедно. ТЕЛЕЦ ( 21 април - 21 май )  Очаква ви море от примамливи и печеливши предложения за работа. Ще ви бъде много трудно да изберете едно, но това е необходимо. В противен случай, те ще бъдат грабнати от по-бързи и завистливи партньори. Успех очаква тези, който планират пътешествие. Ако искате да почивате, тогава го направете и не слушайте съветите на богатите си приятели. БЛИЗНАЦИ ( 22 май - 21 Юни ) Трябва да се осланяте на логиката във всичко. Дори ако работата ви се струва безсмислена, вършете я с пълна отговорност. Може да се почувствате зле, ако прекарате целия ден навън, без да вършите нищо. Нищо странно в това, ако сте били без шапка и не сте се намазали с крем. Сега, ще страдате от собствената си грешка.   РАК ( 22 юни - 23 юли ) Доверявайте се на интуицията си, тя определено няма да ви подведе. Ако критики идват от страна на шефовете, приемете всичко което казват спокойно, особено ако критиката е конструктивна и обективна. На работа, може да започнете любовен роман, но тези бурни емоции трябва да останат скрити от другите. ЛЪВ ( 24 юли - 23 август ) Може да сключите доходоносен договор, дори ако не търсите нова работа. Точността днес трябва да бъде дори по-напред от поетите ангажименти. Благоприятен ден за финансите, които сами ще идват в джоба ви. Късмета в любовта, ще ви позволи да съберете смелост и да направите предложение на човек който харесвате. ДЕВА ( 24-ти август - 23 септември ) Обръщайте внимание само на това, което наистина е достойно и интересно. Твърде рано е да се отпускате, проектите ви, все още не са реализирани. В бизнеса ще имате перспективи за сътрудничество със западни фирми. Изчислявайте правилно приходите и разходите си, за да не изпаднете в криза и трудна ситуация. ВЕЗНИ( 24 септември - 23 октомври) Ще може да си позволите всичко, което желаете. Искате да практикувате йога или любимото си хоби? Давайте! Да се срещнете с приятели или отидете сред природата? Още по-добре. Но не е препоръчително в любовта, да проявявате твърдоглавие. Трябва внимателно да изслушвате избраника си, за да не си навредите. СКОРПИОН ( 24 октомври - 22 Ноември ) Очаква ви един двусмислен и малко загадъчен ден. Вашите желания, толкова лесно ще се материализират, че ще повярвате в чудеса. Изключителен ден за изучаване на чужд език, икономически прогрес и политически дебати. Ще бъдете на върха във всяка сфера, а зад гърба си, ще имате влиятелни покровители.   СТРЕЛЕЦ ( 23 Ноември - 21 Декември ) Ще бъдете шокирани от факта, че мечтите ви започват да се сбъдват. Уви, само във финансовата област всичко остава същото. Може би си заслужава да се придържате към икономичен бюджет и спестяване? Забавленията, ще ви помогнат да се отпуснете. Само с алкохола и екзотичните ястия, бъдете по-внимателни. КОЗИРОГ (22 Декември - 20 януари ) Настройте се на позитивна вълна и добрите промени непременно ще се случат. Ако ви харесва да се само съжалявате, в замяна ще получите същото отношение. На малките проблеми във финансовата сфера, не обръщайте внимание. Е, не винаги на главата ви, ще се изсипват милиони. Понякога трябва да се смирявате, с възникналите ситуации.  ВОДОЛЕЙ ( 21 януари -  19  февруари ) Възможен е спор с любимия. Но до сериозни последствия, няма да се стигне. В областта на финансите, се опитайте да не дължите нищо на никого, тогава стабилността ви е гарантирана. Много перспективи ще се отворят пред тези, които имат собствен бизнес. Документите са в ред, стоките се реализират и партньорите ще са доволни.   РИБИ ( 20 февруари - 20 март ) Бъдете приятелски настроени към всички, дори ако някой от околната среда ужасно ви досажда. Покажете на какво сте способни, флиртувайте, забавлявайте се и се усмихвайте широко. В любовта, напротив, трябва да бъде изключително искрени и честни. В противен случай, незабавно ще ви разкрият. Едно служебно пътуване, ще ви помогне да напреднете в кариерата.", "date": "2019.06.24", "title": "Дневен хороскоп 24 юни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397093-%D0%BF%D0%B8%D0%BB%D0%B5%D1%82%D0%BE-%D0%BD%D0%B0-%D1%84%D0%BE%D0%BB%D0%BA%D0%B0-%D1%80%D0%B0%D0%B9%D0%BD%D0%B0", "text": "Напоследък Райна се носи на крилете на любовта и не се разделя с любимия си - Валери Тюлеков. Отдавна не сме я виждали толкова щастлива, а наскоро двамата си направиха романтична екскурзия до Германия. Именно снимките от почивката им станаха повод феновете на певицата да зашушукат. На кадрите в coциaлнaтa мpeжa се вижда подозрително коремче, което Райна успешно прикрива с широки рокли.      Въпреки количеството плат, обаче, кройките с висока талия и свободна линия навеждат на мисълта, че красавицата е бременна. Това не е обичайното облекло на Райна, която се радва на перфектна иначе фигура и не пропуска да я подчертае. Просто най-вероятно от суеверие се опитва да скрие предполагаемата си бременност от любопитните очи, пише pirinsko.com. Taзи гoдинa пpeз ceптeмвpи чapoвницата щe чукне 38, така че отдавна ѝ е време - загрижени са феновете ѝ. Taĸa, чe нямa нищo пo-xyбaвo oт тoвa, cлeд ĸaтo oтĸpи любoвтa в лицeтo нa Baлepи Tюлeĸoв, дa ce cдoбиe и c дeтeнцe от него.      И двaмaтa ca мнoгo ĸpacивa двoйĸa и щe бъдaт cтpaxoтни poдитeли, cмятaт пoчитaтeлитe нa пeвицaтa. И oчaĸвaт c нeтъpпeниe нoвинaтa зa тяxнaтa cвaтбa и нaй-вeчe блaгaтa вecт, чe ĸpacaвицaтa oт Caндaнcĸи чaĸa бeбe. Oтдaвнa ce гoвopи, чe Πилeтo нa фoлĸa нaтиcĸa любимия cи зa дeтe. Baлepи e пъpвият мъж, c ĸoйтo Paйнa ce пoĸaзвa пyбличнo cлeд paздялaтa c Koнcтaнтин. MMA бoeцът e пo-мaлъĸ oт пoлoвинĸaтa cи, нo и тoй иcĸaл дa имa нacлeдниĸ, paзĸpивaт тexни близĸи.", "date": "2019.06.24", "title": "Пилето на фолка Райна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397094-%D0%BF%D1%83%D1%85%D0%BA%D0%B0%D0%B2%D0%B0%D1%82%D0%B0-%D0%B0%D0%B4%D0%B5%D0%BB-%D1%81%D0%B5", "text": "През април 31-годишната певица Адел съобщи, че се развежда със съпруга си Саймън Конески. Звездата обеща на феновете си, че сега \"ще се радват на живота\". И изглежда определено изпълнява това, което каза.        Държим да припомним, че Адел се срещна с предприемача Саймън Конески през 2011 година и тайно се ожени за него през 2016 година. Двойката се радваше на сина си Анджело, който е роден през 2012 гогина, още преди да формализира връзката си. След развода те се съгласиха на съвместното попечителство над детето.      Според слуховете, в резултат на разпадането на брака им, бившият съпруг на Адел може да получи половината от паритена изпълнителката на Rolling in the deep, които се равняват на почти 190 милиона долара. Но оказа се разводът, и евентуалната загуба на пари, изобщо не са сломили певицата. Тя направи нещо супер шокиращо със себе си, а всичките й фенове и приятели са в захлас.     Адел реши активно да се занимава със спорт. В резултат на това певицата загуби десетки килограми от иначе пухкавото й телосложение. Тя демонстрира променената форма на тялото си, когато позира с приятелките си на концерта на групата Spice Girls, който се проведе на стадион Уембли в Лондон в събота вечер.     Източник, близък до певицата, каза, че знаменитостта вече усърдно се занимава с пилатес на специален апарат, наречен реформатор. Класовете са предназначени за увеличаване на мускулната сила и гъвкавост и са популярни сред много известни личности, включително Кейт Уинслет, Мадона и Дженифър Анистън.  Адел била запалена по тренировките, благодарение съпругата на Роби Уилямс Ида Фийлд, която й е приятелка и й препоръчала именно този начин на слабеене.     „Сега тя се радва на свободата си и на това да е най-добрата майка за Анджело. Тя наистина изпитва удоволствие тренировките и най-вече от това, че губи килограми и започва да изглежда все по-добре. Всички се радваме за нея. Виждаме как се възстановява след раздялата и изглежда по-добре от всякога”, споделят приятели на Адел.", "date": "2019.06.24", "title": "Пухкавата Адел се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397092-%D1%85%D1%83%D0%B1%D0%B0%D0%B2%D0%B0%D1%82%D0%B0-%D0%B9%D0%BE%D0%B0%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0", "text": "Някогашният секссимвол Йоана Захариева - Йоко днес е тотално променена и неузнаваема, установиха зрителите на кулинарното предаване „Черешката на тортата\". Изпълнителката, която през 90-те радваше феновете си с красота и природен сексапил, втрещи с променената си визия, пише \"Уикенд\".      В първия епизод на шоуто, в който се появи 42-годишната певица, малцина успяха да разпознаят в пълната жена с къса коса някогашната звезда. За да изглежда малко по-слаба, Йоко предвидливо бе облякла размъкнати дрехи. Вместо да скрият пищните й форми, те още повече ги подчертаваха.      Според приятели на Захариева разводът с бившия й съпруг Ясен Козлов се оказал фатален за самочувствието и начина на живот на певицата. Двамата имат синове - Ясен и Йово, за които композиторът и шеф на „Музикаутор\"също полага грижи. След раздялата им Ясен сви ново семейно гнездо с писателката Гери Турийска. Артистичното семейство се радва на щерка на име Аника. [null] Преди година по време на гостуването си в „На кафе\" изпълнителката на „Хиперсоник\" разкри защо е зарязала музикалната си кариера. Йоана откровено призна, че е надебеляла до влудяващите 100 килограма.     „Положението беше много тежко. Постоянно се чувствах уморена, нямах никакво време за почивка. Не издържах здравословно на нощната ми работа като певица, затова се захванах със семеен хотелиерски бизнес. Докторите ми казаха, че трябва да работя нещо по-спокойно. Нещо, което да не ми създава стрес, разказа тогава блондинката. Затова тя спряла да обикаля нощните заведения.В продължение на 5 години Йоко работила в Музикалния театър, но напуснала.", "date": "2019.06.24", "title": "Хубавата Йоана Захариева"}
