{"url": "http://www.classa.bg/%D0%BD%D0%B0%D1%83%D0%BA%D0%B0/item/375257-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BF%D1%8A%D1%80%D0%B2%D0%BE%D1%82%D0%BE-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D1%85%D0%B0%D0%BF%D1%87%D0%B5", "text": "За първи път американската Администрация за храните и лекарствата (FDA) одобри дигитално хапче - медикамент с вграден сензор, който казва на лекарите дали и кога пациентите приемат своите лекарства, съобщи в. \"Ню Йорк таймс\". Одобрението, получено в късния понеделник, отбелязва значителен напредък в нарастващия пазар на дигитални устройства, създадени с цел да следят приема на медикаменти и да предотвратят проблема с неправилната употреба, който води до тежки и скъпо струващи усложнения. Според експерти неправилният прием на лекарства води до допълнителни разходи от $100 млрд. годишно, основно защото пациентите се разболяват повече и имат нужда от допълнително лечение или хоспитализация. Пациентите, които се съгласят да приемат дигиталното лекарство, версия на използващия се за лечение на психични заболявания Abilify, подписват документ, който позволява на техните доктори и още до четирима души, включително членове на семейството, да получават електронни данни, показващи часът и датата на вземане на лекарството. Приложение за смартфон дава възможност на пациентите да блокират достъпа до данни. Въпреки, че процедурата е доброволна, възникват въпроси за защитата на личните данни. От друга страна електронните хапчета отварят много нови възможности, като пускането за домашно лечение на пациенти от психиатрични клиники, които трябва да се следят от хора, за да е сигурно, че си пият хапчетата. Изборът на Abilify за първото сертифицирано електронно хапче не е случаен. Медикаментът се изписва на хора с шизофрения, биполярно разстройство и в комбинация с антидепресант за тежки форми на депресия. Много пациенти с такива диагнози не вземат редовно лекарствата си, което води до сериозни проблеми. Дигиталното хапче, наречено Abilify MyCite, е създадено в сътрудничество между Otsuka, производителя на Abilify и Рroteus Digital Health, калифорнийска компания, която е направила сензора. Сензорът, съдържащ мед, магнезий и силиций (безопасни съставки, намиращи се и в храните), генерира слаб електрически сигнал, когато е потопен в стомашната течност. След няколко минути сигналът се засича от лепенка, прикрепена на гръдния кош, която се сменя веднъж на 7 дни. Чрез блутут лепенката изпраща сигнал към приложение за смартфон. След това данните се изпращат към лекаря. Пациентите могат сами да добавят допълнителни подробности, като например как се чувстват. Цената на Abilify MyCite, което ще излезе на пазара догодина, още не е огласена.", "date": "2017.11.15", "title": "Одобриха първото електронно хапче"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375249-%D0%B5%D0%BA-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B4%D0%BE%D0%BA%D0%BB%D0%B0%D0%B4%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Европейската комисия ще представи днес годишния доклад за България и Румъния по механизма за сътрудничество и проверка. Той дава оценка на реформата в правосъдието и борбата с корупцията и организираната престъпност. Председателят на Европейската комисия Жан Клод Юнкер заяви миналата седмица, че докладът за България ще бъде “много положителен”.   В предишния доклад Европейската комисия отправи към България 17 препоръки. Сега се очаква Брюксел да направи анализ на постигнатото от София. Няколко мисии от европейски експерти посетиха страната ни през изминалите месеци. Според комисаря по правосъдието Вера Йоурова целта на механизма е да се постигне устойчив напредък, който да повиши доверието на българите в съдебната система. Брюксел следи с особен интерес делата срещу бивши и настоящи политици и висши магистрати.   Председателят на Европейската комисия Жан-Клод Юнкер нееднократно е обещавал механизът за сътрудничество и проверка за България да отпадне до края на мандата на сегашната комисия, т.е до края на 2019 година.   Очаква се той да бъде заменен с общоевропейски механизъм, който да следи правосъдните системи не само в България и Румъния, а във всички държави-членки на ЕС.   Традиционно докладът за България се представя през януари. Тази година той беше изтеглен по-рано, за да не съвпадне с началото на българското председателство на Съвета на ЕС.", "date": "2017.11.15", "title": "ЕК представя доклада за България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375250-%D0%BD%D0%B0-%D0%BA%D0%B8%D0%BD%D0%BE-%D0%BA%D0%B0%D1%82%D0%BE-%D0%BD%D0%B0-%D0%BC%D0%B0%D1%87", "text": "\r\n\t \r\n \r\n\t \r\n \r\n   Елена Йончева в гореща точка с камера и микрофон винаги означава събитие. Когато има какво да каже, тя знае как да го покаже. А депутатската длъжност по никакъв начин не се е отразила на уменията й да прави това, което е нейна запазена марка. В „Граница“ видяхме най-доброто от Елена \r\n   . \r\n   И че твърденията за преминаването й със стълба са “изключително несериозни”. \r\n   \r\n   Липсваха само факли и бомбички, но като цяло атмосферата се оказа достатъчно задимена. В избрана за прожекцията тясна зала беше струпан наличният ресурс на БСП – почти целия апарат на партията, част от софийския й актив, воглаве с депутатския корпус. Очевидно още по замисъл не се е целяла сериозна дискусия, а митинг във връзка с предстоящия вот на недоверие, който БСП се зарича да внесе заради корупцията. \r\n   . \r\n   Под освиркванията на опонентите си Цветанов заяви, че фактите му били известни, но все пак ще бъдат разгледани от компетентните органи. След което на свой ред контраатакува с покана към председателката на БСП Корнелия Нинова да подпише заедно с ГЕРБ предложения за промени в Конституцията за отпадане на давността за престъпления, извършени в приватизацията. Ораторът никак не се смути от враждебната атмосфера, даже напротив – сияеше като играч, който е вкарал гол на чужд терен. И вместо с очаквания разгром, отборът му се е оттеглил, ако не с равен, то поне с минимална загуба. \r\n   Така с поредната имитация на дерби водещите играчи в българския “елит” отново демонстрираха, че са си самодостатъчни. За тях е жизнено важно крясъци да заглушават аргументите и не да се търси истината, а ситуационен ПР-ефект. Крайният резултат ще бъде затвърждаване на впечатлението в публиката, че всички са маскари, но това е положението – други няма. Така ще приключи и темата за “ревизия” на тъмната в миналото приватизация, и за корупцията по българската граница днес. И на никой злоупотребил косъм няма да му падне от главата. Защото “гарван гарвану око не вади”, най-много да го награчи. \r\n   Жалко, защото “Граница” повдига въпроси, каквито в една работеща демокрация трябва да получат незабавен отговор, колкото и нелицеприятен да е той: \r\n   \r\n   Въпросите, уликите и фактите са много и изискват реакция от всички власти. А филмите на Елена Йончева не заслужават ситуационна употреба за един вот. Те са нещо много по-сериозно. \r\n  ", "date": "2017.11.15", "title": "На кино като на мач"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375251-%D0%BF%D1%80%D0%B5%D0%B7-90-%D1%82%D0%B5-%D0%B8-%D0%B1%D0%BE%D1%80%D0%B8%D1%81%D0%BE%D0%B2,-%D0%B8-%D0%BD%D0%B8%D0%BD%D0%BE%D0%B2%D0%B0,-%D0%B2%D1%81%D0%B8%D1%87%D0%BA%D0%B8-%D0%B1%D1%8F%D1%85%D0%B0-%D0%B1%D1%81%D0%BF", "text": "Никой не иска да ревизира двата фалита на България след 1990 г., защото всички бяха от една партия. Всички бяха БСП.      И Бойко Борисов, и Корнелия Нинова.      Това заяви бившият столичен кмет и служебен премиер Стефан Софиянски.     „Първият фалит беше по време на Андрей Луканов, когато българският лев се обезцени и се направи мораториум и спряхме да плащаме външния дълг.      Вторият беше по времето на Жан Виденов, когато имаше 240% инфланция и когато държавата през БНБ фалира 8 банки, а ние сега плачем за КТБ”, припомня Софиянски.     По думите му спорът за корупцията и приватизациите в държавата се е разгорял, защото и БСП и ГЕРБ се сетили, че в последните години единствено те са били на власт.    „Като видяха, че борейки се срещу корупцията се борят срещу собствената си корупция, решиха да пренесат периода по-назад”, коментира още Софиянски.", "date": "2017.11.15", "title": "През 90-те и Борисов, и Нинова, всички бяха БСП"}
{"url": "http://www.classa.bg/%D1%81%D0%B2%D1%8F%D1%82/item/375252-%D0%B5%D0%B2%D1%80%D0%B5%D0%B9%D1%81%D0%BA%D0%B8-%D0%BC%D1%8A%D0%B4%D1%80%D0%BE%D1%81%D1%82%D0%B8", "text": "  Бог не може да бъде навсякъде - затова е създал майките. Човек се нуждае от три неща – търпение, сладкодумие и умение да пази тайна. Изпълнителите на закона са по-страшни от самия закон. Не бъди сладък, защото може да те изядат. Не бъди горчив, защото може да те изплюят. Колкото повече се пъчиш, толкова повече се отвръщат хората от тебе. Злобата е оръжие на слабите. Да завиждаш на някого значи да се считаш по-ниско от него. Ако завистливият е тъжен, то не е защото го е стигнала беда, а защото на някой му е провървяло. Гордост, която обядва с тщеславието, вечеря с бедността. Горко на този, който никой не обича, но се пазете от този, когото всички обичат. Когато шофьорът вярва в безсмъртието, животът на пътниците е опасност. От две злини песимистът избира и двете. Лесно е да показваш характер, когато не ти показват тояга. Търпението е горчиво, но плодовете му са сладки. Никой не знае на кого как му стиска обувката, само този който я носи. Ние гневим Бога с нашите грехове, а хората – с нашите достойнства. И малкият човек може да има голяма сянка. Да не искаш е по-лошо от това да не можеш. Пари назаем давай пред свидетели, дарявай без свидетели. Вземи назаем и загуби приятел. На евтин пазар ще си похарчиш всички пари. Богатите нямат деца, те имат наследници. Ако искаш да се отървеш от някого, дай му пари назаем. Богат човек е този, който е доволен от това, което има. Двама души не спят заради един дълг – единият докато го върне, другият – докато го получи. Ако сметките са ти верни, няма защо да се боиш от проверка. Приятеля получаваш безплатно, за врага си плащаш. Само работата може да превърне времето в пари. \"Благодаря\" не можеш да си сложиш в джоба. Кучето на двама стопани, все е гладно. Ако не можеш да хапеш, не показвай зъби. Не хвърляй камъни в кладенец, от който пиеш вода. Когато късметът се обърне, зъбите се трошат и от сирене. И малкият товар е тежък, ако трябва да го носиш надалече. Ако отиваш при шивач да ти шие дреха, първо виж той как е облечен. Пазете се от огъня и не вярвайте на водата. Ако не искаш да ти седнат на врата, не се навеждай. Когато проблемът е на много хора, това е половин утеха. По-добре сто пъти поискай, отколкото един път да вземеш без разрешение. Съседът не е за да го обичаш, а за да живееш в мир с него. Доброто се помни дълго, злото – още по-дълго. Лесно е да правиш добро, ако и ти се възползваш от него. Лесно е да обичаш човечеството, да обичаш човека е трудно. Добрата дума не струва пари. Добрият човек често го взимат за глупак. За доброто се отблагодари веднага, за злото – отложи за после. Двама души не вярват в смъртта ти – този, който те обича и този, който те мрази. Бог е дал на човека две уши и една уста, за да слуша повече и да говори по-малко. Където има много думи, истината се губи. Кога вярват на лъжеца? Когато той самият казва, че лъже. Има голяма разлика между това да знаеш какво говориш и да говориш това, което знаеш. Този, който много говори, обикновено говори за себе си. Тайните си не доверявай дори на приятел, защото твоят приятел също има приятели. Влезе ли виното – тайните излизат. Каква е ползата да научиш тайна, която не те засяга. Полуистината е пълна лъжа. Когато си виновен, ти се струва, че всички за теб говорят. Умният яде, за да живее, глупавият живее, за да яде. Умният крие своя ум, глупавият демонстрира своята глупост. Хитростта не може да замени ума. Децата и глупаците винаги говорят истината. Ако видиш мъдрец да говори с глупак, значи говорят двама глупаци. Всеки е много умен, когато става дума за чуждото нещастие. Когато не мислиш с главата си, резултатът се вижда по джоба.", "date": "2017.11.15", "title": "Еврейски мъдрости"}
{"url": "http://www.classa.bg/%D1%81%D0%B2%D1%8F%D1%82/item/375253-%D0%B1%D0%B5%D0%BD%D1%8F%D0%BC%D0%B8%D0%BD-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BD%D0%B0%D1%88%D0%B8%D1%8F%D1%82-%D0%BE%D1%82%D0%B3%D0%BE%D0%B2%D0%BE%D1%80-%D1%89%D0%B5-%D0%B5-%D0%BC%D0%BD%D0%BE%D0%B3%D0%BE-%D1%82%D0%B2%D1%8A%D1%80%D0%B4", "text": "В Израел с тревога следят конфликта между Саудитска Арабия и Иран. През последните дни в ръководството на страната внимателно обмислят различни варианти за развитие на събитията, включително опитите на някои страни да вкарат еврейската държава в нова война в региона.   “В Близкия изток има хора, които продължават да се забавляват с опити за нападения срещу Израел. Искам специално да предупредя, че нашият отговор ще е много твърд, и не съветваме никого да проверява силата ни”, заяви в неделя, откривайки седмичното заседание на израелското правителство, премиерът Бенямин Нетаняху.   Думите на Нетаняху бяха насочени преди всичко към ръководството на палестинската организация “Ислямски джихад” (призната за терористична в Израел, САЩ и много други страни), 12 от чиито бойци бяха убити на 30 октомври при военна операция за унищожаване на подземен тунел на границата с ивицата Газа.   За пръв път от края на бойните действия в сектора през 2014 г. Израел нанесе превантивен удар по подземно съоръжение на палестински бойци. Военни казаха, че тунелът е водел към израелска територия и е можело да бъде използван за терористични атаки срещу жители на селища, съседни на Газа.     Системата “Железен купол”. Илюстрация: дифенстек   Телата на петима бойци са в ръцете на Израел, който на този етап отказва да ги върне в Газа и иска в замяна да му бъдат върнати останките на двама израелски военнослужещи, Адар Голдин и Орон Шаул, загинали при бойни действия в ивицата през лятото на 2014 година.  ", "date": "2017.11.15", "title": "Бенямин Нетаняху: \"Нашият отговор ще е много твърд\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375254-%D0%BD%D0%B5-%D0%B2%D1%8F%D1%80%D0%B2%D0%B0%D0%BC%D0%B5-%D0%BD%D0%B0-%D1%80%D0%BE%D0%B4%D0%BD%D0%BE%D1%82%D0%BE-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5", "text": "79% от българите намират, че здравеопазването у нас се движи към по-лошо в последните няколко години, въпреки влагането на нови средства в системата, сочи нов сондаж на \"Галъп интернешънъл\". Протестите на различни социални групи у нас се възприемат като белег на тежка ситуация, а държавата среща подкрепа всеки път, когато реши да се намеси активно в икономическите процеси, са някои от другите изводи от изследването. 52% от анкетираните приемат мнението, че протестите в последните седмици не са обичайни и свидетелстват за тежка ситуация. 42% пък са по-близо до мнението, че такива протести са нещо обичайно, когато се обсъжда бюджет – вероятно защото различните обществени групи ползват момента, за да постигнат по-добро финансиране в следващата бюджетна рамка. Обсъжданията около бюджета извеждат на преден план и темата за степента на държавна грижа и намесата на държавата в пазарните и икономически процеси като цяло. Това личи и в почти автоматичното одобрение за всякакви мерки на държавна намеса. Например мнозинство 55% наскоро подкрепи намесата на премиера Бойко Борисов в спора между икономическото министерство и ЕМКО. Също 55% одобриха действията на Борисов за „Дунарит\" и т.н., а само 25% бяха против. И електоратът на ГЕРБ, и този на БСП, в последните няколко месеца стои зад своите лидери – мобилизиран от острото противоборство. Ситуацията е почти огледална. Независимо от това, малко повече са пълнолетните българи (50%), които подкрепят вот на недоверие към управляващите за корупция, шуробаджанащина и т.н. 42% не го подкрепят. Искането на ДПС Обединените патриоти да напуснат управлението се отхвърля от мнозинство от 58%. 29% го подкрепят. 48% от анкетираните са съгласни, че когато се появят съмнения в корупция, е добре един управленец да подаде оставка, без да се чака разследване, доказателства и т.н. Други 48% обаче смятат, че когато се появят съмнения в корупция, е добре първо да се изчака разследване, доказателства и т.н.", "date": "2017.11.15", "title": "Не вярваме на родното здравеопазване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375255-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%E2%80%93-%D0%BD%D0%B0-%D0%BD%D0%B8%D0%B2%D0%B0%D1%82%D0%B0-%D0%BE%D1%82-2008", "text": "Безработицата в България се понижава през третото тримесечие до най-ниското ниво от 2008 г., показват данни на Националния статистически институт (НСИ). За периода юли-септември коефициентът на безработица, се понижава до 5,8%, като намалява с 1,2 процентни пункта в сравнение с третото тримесечие на 2016 г. Това е и най-ниско ниво на показателя от 2008 г. насам, когато коефициентът достига 5,6%. Наблюдава се тенденция за плавен спад на безработицата и увеличаване на заетостта и сред мъжете, и сред жените, както и сред хората с различна степен на образование, включително основно и начално, на фона на икономическия растеж, сочат още данните на НСИ. Въпреки положителните признаци остава нерешен проблемът с високия дял на продължително безработните от общия брой на безработните в страната – почти 55% през третото тримесечие. Това са над 110 хил. души, които бързо се деквалифицират и има голяма вероятност в бъдеще да се присъединят към групата на обезкуражените.", "date": "2017.11.15", "title": "Безработицата – на нивата от 2008"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375256-3-9-%D1%80%D1%8A%D1%81%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Брутният вътрешен продукт на България се повиши през третото тримесечие на 2017 г. с 0,9% спрямо второто тримесечие, когато нарасна с 1,0%, показва експресна оценка на Националния статистически институт. На годишна база икономиката нараства с 3,9% при 3,7% през периода април - юни. Според НСИ за третото тримесечие БВП в номинално изражение възлиза на 27,336 млрд. лева, като реализираната добавена стойност е в размер на 23,408 млрд. лева. Най-голям дял в БВП отново заема крайното потребление (68,9% от БВП), което в стойностно изражение възлиза на 18,839 млрд. лева. През третото тримесечие на годината бруто капиталообразуването е за 4,99 млрд. лева и формира 18,3% от БВП на страната. Данните на НСИ показват, че основен принос за икономическия растеж през периода юли - септември спрямо второто тримесечие има износът на стоки и услуги, който добави 3,2% към растежа на БВП, следван от крайното потребление, което допринесе с 1,1% към икономическата експанзия. На годишна база крайното потребление за третото тримесечие се увеличава с 4,6% (след повишение с 3,8% през второто тримесечие и с 4,6% в началото на годината), докато брутната добавена стойност се увеличава с 4,2% (след повишение с 3,9% през второто тримесечие). През трите месеца до края на септември износът на стоки и услуги нараства на тримесечна база с 3,2% и бележи ръст на годишна база от 4,4%. По-солидният растеж на износа от този на вноса води до положително външнотърговското салдо през третото тримесечие в размер на 3,507 млрд. лева, добавяйки 3,2 процентни пункта към растежа на БВП.", "date": "2017.11.15", "title": "3.9 % ръст на икономиката"}
{"url": "http://www.classa.bg/%D1%81%D0%B2%D1%8F%D1%82/item/375248-30-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D1%82-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8", "text": "        Проучването 2017 „Свобода на мрежата“ е извършено от “Фридъм хаус”. Миналата година правителствата, които са манипулирали информацията в интернет, са били 23.   Изкривяването на информацията се извършва по различни начини – платени коментатори, тролове, “ботове” – такава се наричат автоматизираните страници в нета – фалшиви новинарски сайтове и пропагандни издания, сочи докладът на “Фридъм хаус”.   В проучването е установено, че манипулациите онлайн и дезинформацията за изиграли важна роля в изборите в най-малко 18 страни през изминалата година, включително в САЩ.   “Използването на платени коментатори и политически ботове за разпространение на правителствена пропаганда беше инициирано от Китай и Русия, но сега е глобално”, каза Майкъл Абрамовиц, президент на “Фридъм хаус”.   “Ефектите от тези бързо разпространяващи се техники върху демокрацията и гражданския активизъм са потенциално опустошителни.”   За трета поредна година, заключават от “Фридъм хаус”, Китай е най-големият нарушител на свободата в интернет пространството, което е резултат от засилената цензура в интернет, нов закон, който отстранява анонимността онлайн и хвърлянето в затвора на дисиденти, използващи социалните мрежи.   Други страни увеличават усилията си да цензурират и манипулират информацията. Това включва „клавиатурна армия“ от хора, наемани срещу 10 долара на ден от филипинското правителство, за да създават впечатлението за широка подкрепа на бруталните действия на властите срещу наркотрафика. В Турция пък властите използват около 6000 души, които да работят срещу опонентите на правителството в социалните мрежи.   Междувременно докато Русия, която се стреми към разпространяване на дезинформация, за да въздейства върху изборите в САЩ и ЕС, Кремъл затяга контрола върху интернет. Блогърите, които имат по 3000 и повече посещения на сайтовете си, трябва да се регистрират към руското правителство и да се придържат към закона за регулиране на медиите.   Проучването установи, че правителствата в най-малко 14 страни ограничават свободата на интернет в опит да се справят с манипулирането на съдържанието. Като пример е посочен случай в Украйна, при който бяха блокирани услугите, базирани в Русия, включително най-широко използваната социална мрежа и търсачката в страната, в опит Киев да се справи с проруската пропаганда.", "date": "2017.11.15", "title": "30 правителства манипулират интернет с фалшиви новини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375247-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0-%D1%84%D0%B8%D0%BB%D0%BC%D0%B0-%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%81%D0%BA%D1%83%D0%BA%D0%B0-%D0%B8-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%B2-%D1%81%D1%82%D0%B8%D0%BB-%D1%80%D0%B0%D0%B1%D0%BE%D1%82%D0%BD%D0%B8%D1%87%D0%B5%D1%81%D0%BA%D0%BE-%D0%B4%D0%B5%D0%BB%D0%BE", "text": "        \" Имах чувството, че съм на партийна сбирка на БСП и приятели. Ентусиазирана аудитория, атмосфера на озлобление, реваншизъм и Народен съд от 1944 г.\"     Това написа във Фейсбук вицепремиерът Валери Симеонов и зададе няколко въпроса.    Още повече, че на кадрите ясно се виждат дебелите пана от стоманизирани елементи, разрязани със специализирана техника.   Дори 10-метровата ограда по границата между САЩ и Мексико може да бъде преодоляна с 15-метрова стълба? Може би, в тази връзка, бихте предложили подаването на високо напрежение по мрежата и събирането на овъглени сирийчета от оградата?   бе застрашителното нарастване на бежанския поток в средата на 2015 г.?   Записът с изключително ценния таен свидетел не е ли запис със същия този полицай, който много добре познава пътеките и цените на трафика?  За мен, доста комичен беше кадърът, заснет недалеч от Малко Търново, с огромната яма под висящия във въздуха участък на оградата и Вие в дъното на дупката, щастливо размахваща ръце към оператора. Не мога да си обясня Вашата радост и възторг когато, напук на Вашите твърдения, оградата висеше във въздуха непокътната, запазила своята механична цялост и показваща своята здравина и устойчивост.   Валежите, паднали в района на Сливарово и подкопали граничната ограда на няколко места, бяха с количества над 315 литра на м.кв.!  За Ваше сведение, дъждовете в Германия на 30 май 2016 г. бяха около 170 литра на кв. м., взеха 5 жертви и отнесоха магистрали (виж снимката). При 315 литра/м2 българската ограда остана цяла, а при двойно по-слаб порой в Бавария цели пътища бяха унищожени.   Лично аз съм подал два случая за такива служители, по които са приложени ефективни мерки. Единият от тях беше за граничен полицай от Средец, в чийто двор за по-малко от година се появиха над 30 автомобила, използвани за трафик на бежанци. До момента се водят разследвания и са осъдени над 80 човека от Гранична полиция. Сумите са големи и изкушението е голямо.  Въпреки всичко, България остана най-малко засегната от бежанския поток, благодарение точно на оградата и действията на полиция и армия.   Максималното наказание вече е 12 години ефективно лишаване от свобода. Почти всяка седмица съм в района на границата и пряко следя миграционния натиск към българска територия. За Ваша информация, миналата седмица имаше 0 опити за преминаване.  . В случая с първата група мигранти, която показахте, Вие провалихте протичаща акция на МВР за залавяне на наши трафиканти, които трябваше да съпроводят групата на българска територия. Нали Ви е ясно, че мигрантите надали ще намерят пътя на запад, питайки всеки срещнат селянин „How can we find the way to Sofia?“. Що се отнася до Откъде е информацията Ви за цената на гръцката ограда – 250 евро на линеен метър – и включва ли тя прилежащ път? Известно ли Ви е, че само 120-километровият участък в насечена територия на Странджа е с прилежащ, изграден наново път, в девствена гора, с подвеждащи до 10-тина километра пътища от горската пътна мрежа в региона? И че всичко това оскъпява значително цената на съоръжението, което няма нищо общо с гръцката ограда, изградена на равно поле. Ограда с дължина 12.5 км. Повтарям – 12.5 км. гръцка ограда срещу 235.661 км. българска ограда по цялата граница с Турция.  Когато влязох на прожекцията, аз Ви зададох един-единствен въпрос, на който не получих отговор. А той беше,  Може би, след като видите оградата в цялата й дължина, щяхте да подходите по друг начин към темата и да бъдете по-умерена в квалификациите си за нещо, с което България трябва да се гордее. А именно, с първата и най-стабилна ограда срещу мигрантския поток, изградена от държава в Европейския съюз със собствени средства (а не, както казвате в началото, „и с европейски пари“).  Въпреки режисираните посредствени прожекции, българските гранични полицаи и армия денонощно изпълняват своите задължения и клетва в дъжд, бури и порои, а пораженията след стихийните бедствия бяха възстановени от фирмите, изградили оградата, ЗА ТЯХНА СМЕТКА!  , а Вашата кампания, гонейки дребни политически цели, обезверява и отчайва част от обществото.\"", "date": "2017.11.15", "title": "Валери Симеонов за филма на Йончева: Скука и пропаганда в стил \"Работническо дело\"!"}
{"url": "http://www.classa.bg/%D1%81%D0%B2%D1%8F%D1%82/item/375243-%D0%B5%D1%81-%D1%81%D1%8A%D0%B7%D0%B4%D0%B0%D0%B2%D0%B0-%D0%BD%D0%BE%D0%B2-%D0%B2%D0%BE%D0%B5%D0%BD%D0%B5%D0%BD-%D1%81%D1%8A%D1%8E%D0%B7", "text": "В понеделник 23 от 28-те страни членки на ЕС подписаха съвместна нотификация за постоянно структурно сътрудничество в областта на отбраната (PESCO). Този механизъм, предвиден в Договора от Лисабон от 2007 г., дава възможност за по-бързо ускоряване на интегрирането на отбранителните въпроси в държавите, които са решили да участват. В рамките на структурираното сътрудничество, страните ще поемат амбициозни и по-обвързващи общи ангажименти, включително постоянното увеличаване на бюджетите за отбрана в реално изражение и по-големи инвестиции в сектора. Върховният представител на ЕС по външната политика, Федерика Могерини, характеризира момента като \"исторически ден\" и заяви, че \"уведомителното писмо е отворена за други страни, които желаят да се присъединят\", посочвайки, че само пет държави не се присъединиха. Инициативата беше на Дания, Малта, Ирландия, Португалия и Обединеното кралство. Преди подписването, служител на ЕС заяви пред Ройтерс, че механизмът PESCO ще бъде \"защитен брак със задължителни ангажименти.\" Една от точките, обсъждани по време на подготовката на тази мярка, беше възможността за по-ефективно използване на разходите за отбранителни фондове на страните от ЕС чрез координиране на политиките в тази област. Основната цел на PESCO е да се намали броят на системите за отбрана чрез обединяване на военните материали и предотвратяване на дублирането, за да се спестят пари и да се подобри ефективността на силите на общността в съвместните операции. Бъдещите проекти на PESCO биха могли да позволят съвместното разработване на оръжия, като френско-германската инициатива за създаване на изтребител. Те могат да бъдат и проекти за повишаване на мобилността на военните сили в рамките на ЕС, за да се създаде т.нар. \"Военен Шенген\", твърди Ройтерс. Новата инициатива на 23-те страни, от които 19 членове на НАТО, бе одобрена от генералния секретар на съюза, Йенс Столтенберг. \"По-силната европейска отбрана има потенциал да ни помогне да увеличим разходите за отбрана, да създадем нови възможности и да подобрим споделянето на тежестта в рамките на Алианса\", заяви Столенберг на пресконференция. Той обаче подчерта, че силите, разработени по механизма PESCO, \"трябва да бъдат достъпни за НАТО\". В тази връзка се чуха гласове, че НАТО се стреми да \"превърне Европа в гарнизон за война с Русия\". Съюзът вече има Общата политика за сигурност и отбрана (PCSD), в рамките на която има бойни групи (1500 войници), които са сили за бързо реагиране, интегрирани от армиите на няколко държави-членки, под пряк контрол от Съвета на ЕС. Но ролята на механизмите на общността във военната сфера е незначителна в сравнение с правомощията на ЕС в икономическата и търговската сфера", "date": "2017.11.15", "title": "ЕС създава нов военен съюз"}
{"url": "http://www.classa.bg/%D1%81%D0%B2%D1%8F%D1%82/item/375244-%D1%81%D0%B2%D0%B5%D1%82%D1%8A%D1%82-%D1%81%D0%B5-%D0%BF%D0%BE%D0%BA%D0%BB%D0%BE%D0%BD%D0%B8-%D0%BD%D0%B0-%D0%B8%D1%80%D0%B8%D0%BD%D0%B0-%D0%B1%D0%BE%D0%BA%D0%BE%D0%B2%D0%B0,-%D0%BD%D0%B8%D0%B5-%D1%8F-%D0%BE%D0%BC%D0%B0%D1%81%D0%BA%D0%B0%D1%80%D0%B8%D1%85%D0%BC%D0%B5", "text": "На 10 ноември 2017 година Париж бе в краката на Ирина Бокова. Цивилизованият свят изпрати с впечатляващи аплаузи българката, която осем години бе на най-високия връх на световната организация. Президенти, крале, звезди отдадоха по невероятно емоционален начин своята почит към един признат световен лидер. В сърцето на Европа 1400 души от всички краища на планетата не скриваха възторзите си от нашата Ирина, подчертавйки заслугите ѝ за развитието на съвременния свят. Обградена от внимание и уважение дребната Бокова изпълваше залата с огромното си присъствие. В залата обаче имаше един Голям отсъстващ - Българската държава, която изпрати Ирина Бокова на този пост и за която тя работи през цялото време на своите два мандата като генерален директор на ЮНЕСКО. Липсваше президентът. Липсваше премиерът. Липсваше председателят на парламента. Липсваше дори външният министър. Един посланик в Париж, няколко дипломати трябваше да отбият номера на една държава, която не тачи величията си, и министърът на културата, който се отчете с едно приветствие. Толкоз! Ирина Бокова получи световното признание, което заслужаваше. И беше с високо вдигната глава. Но си тръгна с болка в сърцето. Заради унижението, което ѝ причини държавата. Българската! Заради помията, с която очернихме дните ѝ - ние, сънародниците ѝ. Тя премина през ада! Заради злобата, с която се опитахме да я натикаме към дъното на казана - ние, българите. И устоя! Заради проваления шанс днес България да има генерален секретар на ООН. Един ден това ще се пише в учебниците по политика като лош пример. Заради факта, че като слепци заложихме на личност, която вече се отказа от българските си корени и с гордост написа, че е гражданин на света. Заради обидата, че станахме лесна плячка в игрите на „началниците\". Бокова ще продължи по своя път на световната сцена. А ние ще си останем тук – в помията и със злобата. Ще се самоизяждаме до самоунищожение. Дребни и безлични. Преди седмица четиримата ни президенти откриха паметна плоча на къщата в родното село на д-р Желю Желев. Прекрасно! Държавнически акт в знак на уважение. А помним ли как си отиде д-р Желев? С болка. С горчилка. От обидите, нанесени повече от свои и по-малко от чужди. Горяха книгите му. Анатемосваха го! Злъчта го следваше до последния му ден. Един от тези, който подпали кладата под нозете му, в момента е български консул в Ниш! Каква държава сме!?! Загубили нормата за добро и лошо, за държавничество и предателство, за грешка и наказание. Кого ли не оплюхме в последния четвърт век? Как изпратихме Петър Дертлиев, Дамян Дамянов, Валери Петров, Йордан Радичков... Затова днес се оглеждаме за водачи, за лидери, за стожери на нацията. А е пусто! Интелектуална пустош! И политическа немощ. Защото лидерството не е титли, постове и доклади. То е способността един живот да влияе на другите и да ги води напред. „За да владеете себе си, използвайте главата си. За да владеете другите, използвайте сърцето си\", беше казал Рузвелт. Е, Ирина Бокова показа, че има и глава, и голямо сърце! И където и да бъде, пак до името ѝ ще стои името на България. Това поне е малката ни утеха. Валерия Велева", "date": "2017.11.15", "title": "Светът се поклони на Ирина Бокова, ние я омаскарихме"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375245-%D1%81%D0%B8%D0%BD%D0%B4%D0%B8%D0%BA%D0%B0%D0%BB%D0%B8%D1%81%D1%82%D0%B8-%D0%B8-%D0%B3%D0%B5%D1%80%D0%B1-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%B7%D0%B0-%D0%B1%D1%8E%D0%B4%D0%B6%D0%B5%D1%82-2018", "text": "Синдикалистите от КТ „Подкрепа\" ще се срещнат с ръководството на ГЕРБ за Бюджет 2018.   Те са недоволни от предвидените средства в някои сфери и настояват там да бъдат отделени повече средства.   Акцентът ще бъде върху бюджета за култура и здравеопазване.  Дейностите, които се поемат изцяло от държавата като финансирането на психиатриите и лечението на онкологичните заболявания, не са достатъчно добре осигурени в бюджета, смятат синдикатите.   Те са недоволни и от предвиденото за Агенцията по безопасност на храните.   Срещата ще се проведе в Народното събрание.", "date": "2017.11.15", "title": "Синдикалисти и ГЕРБ се срещат за Бюджет 2018"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375246-%D0%B1%D1%8E%D0%B4%D0%B6%D0%B5%D1%82%D1%8A%D1%82-%D0%B7%D0%B0-2018-%D0%B0-%D0%B5-%D0%BA%D0%B0%D1%82%D0%BE-%D0%B7%D0%B0%D1%85%D0%B0%D1%80%D0%B5%D0%BD-%D0%BF%D0%B0%D0%BC%D1%83%D0%BA-%D1%83%D0%B6-%D0%B3%D0%BE%D0%BB%D1%8F%D0%BC,-%D0%BD%D0%BE-%D0%BA%D0%B0%D1%82%D0%BE-%D0%B3%D0%BE-%D1%81%D1%82%D0%B8%D1%81%D0%BD%D0%B5%D1%88,-%D0%BD%D0%B8%D1%89%D0%BE-%D0%BD%D0%B5-%D0%BE%D1%81%D1%82%D0%B0%D0%B2%D0%B0", "text": "       ", "date": "2017.11.15", "title": "Бюджетът за 2018-а е като захарен памук. Уж голям, но като го стиснеш, нищо не остава"}
{"url": "http://www.classa.bg/%D1%81%D0%B2%D1%8F%D1%82/item/375238-%D0%B4%D0%B8%D1%81%D0%BD%D0%B8-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D1%81%D0%BA%D1%80%D0%B8%D0%B5-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%8F-%D0%BA%D0%BE%D1%80%D0%B0%D0%B1-%D0%BE%D1%82-%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8-,-%D0%BD%D0%BE-google-earth-%D0%B3%D0%BE-%D0%BD%D0%B0%D0%BC%D0%B5%D1%80%D0%B8", "text": "Макар че има още един месец преди \"Star Wars: Episode VIII - The Last Jedi\" да бъде пуснат по целия свят, Дисни се опитва да запази в тайна възможно най-много подробности за филма. Въпреки това, в ерата на цифровата информация това е доста трудна задача. Почитател на филма е открил в Google Earth легендарния космически кораб Millennium Falcon, от \"Междузвездни войни\", докато издирвал студиото, където се снима най-новата част от поредицата. Анди Дюран, който разпознал кораба, заради емблематичната му фасада, публикува екранна снимка на Longcross Studios в югозападен Лондон (Великобритания). Изображението показва митичния космически кораб, заобиколен от няколко контейнера с различни цветове, покрит с пластмасови листове. Очевидно студиото се опитвало да е сигурно, че никой, който се скита в района, няма да узнае какво се заснема там. Космическият кораб Millennium Falcon, който е най-емблематичният в историята на киното, се появи за кратко в трейлъра на следващия епизод на \"Междузвездни войни\" с Люк Скайуокър отново на борда, за първи път от \"Завръщането на джедаите\". Ето защо, феновете знаят, че корабът определено ще се появи в осмата серия.", "date": "2017.11.15", "title": "Дисни се опита да скрие космическия кораб от \"Междузвездни войни\", но Google Earth го намери"}
{"url": "http://www.classa.bg/%D1%81%D0%B2%D1%8F%D1%82/item/375239-%D0%B8%D0%B7%D1%80%D0%B0%D0%B5%D0%BB-%D0%BD%D0%B0%D1%88%D0%B8%D1%8F%D1%82-%D0%BE%D1%82%D0%B3%D0%BE%D0%B2%D0%BE%D1%80-%D1%89%D0%B5-%D0%B1%D1%8A%D0%B4%D0%B5-%D1%82%D0%B2%D1%8A%D1%80%D0%B4", "text": "На 12 ноември министър-председателят на Израел, Бенямин Нетаняху предупреди, че страната му ще реагира \"с много твърда ръка на всяка атака, независимо от къде идва\", съобщава The Times of Israel. Тези думи могат да бъдат свързани със заплахите на групата Ислямски палестински джихад, след като на 30 октомври Тел Авив унищожи тунел на тази организация, построен между ивицата Газа и израелската територия, чрез въздушен удар, при който загинаха 12 бунтовници. По време на среща на кабинета на министрите, Нетаняху заяви, че \"Хамас ще бъде отговорен за всяка атака\", която произлиза от ивицата Газа или е планирана на това място. Израел е използвал тази официална реторика в момент, когато двете основни палестински фракции, Фатах и Хамас, се опитват да разработят споразумение, което ще гарантира политическо единство на Палестина от 1 декември. Ден по-рано, отговорникът за отношенията с палестинците в Министерството на отбраната на Израел, генерал Йоав Мордехай, публикува видеоклип в YouTube, в които той предупреди лидерите на движението Ислямски палестински джихад, че страната му ще предложи \"твърд и решителен отговор\" на всяка атака на тази палестинска организация, като я призова да \"поеме контрола върху положението\". От своя страна, специалният координатор на ООН за мирния процес в Близкия изток, Николай Младенов, заяви чрез Twitter своята загриженост за ситуацията, коментирайки, че \"действията и безразсъдни изявления на екстремисти в Газа създават риск за опасна ескалация\". Впоследствие Младенов подчерта, че \"палестинците са започнали курс за разрешаване на хуманитарната криза в ивицата и не трябва да бъдат разсейвани от екстремисти\".", "date": "2017.11.15", "title": "Израел: \"Нашият отговор ще бъде твърд\""}
{"url": "http://www.classa.bg/%D1%81%D0%B2%D1%8F%D1%82/item/375240-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BD%D0%B5%D1%80%D0%B0%D0%B7%D1%80%D0%B5%D1%88%D0%B5%D0%BD%D0%B8-%D0%B7%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD%D0%B5-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Документи, \"неоторизирани\" за публикуване, разкриват подробности за стената, която правителството на САЩ иска да изгради на своята южна граница. Вестникът \"Тексас Обзървър\" е получил достъп до файловете, след като ги е поискал съгласно Закона за свободата на изразяването. Архивите конкретизират плановете, които преследва администрацията на президента Доналд Тръмп, за оградата, която се стреми да отдели американската територия от Мексико. Както и за разходите и то не само паричните. Според тази публикация е ясно, че изграждането на стената ще засегне собствениците на жилища и дивата природа, както е показано на карта, подготвена от американския армейски инженерен корпус. Природни резервати като щатският парк Бентсен - Рио Гранде Вали, Националният парк на дивите животни Санта Ана и Национален център на пеперудите, ще бъдат пресичани от сегменти на стената. Някои от тях вече са предприели съдебни производства, за да предотвратят строителството. Стената се очаква да има бетонна основа, коронована с 5,5 метра стоманена ограда. Частта, пресичаща Санта Ана, може да бъде най-бързо изградена, защото земята вече е собственост на федералното правителство: ще струва 45 милиона долара и може да започне да се изгражда през юли 2019 г. Миналия месец американското правителство даде зелена светлина за прототипите на стената, след което трябва да реши кой е най-подходящ да спре имиграцията в Съединените щати. Компаниите, които си оспорват сочния договор, са шест, идващи от щатите Мисисипи, Мериленд, Алабама, Аризона и Тексас. Разходите за прототипите им, всеки с дължина около 35 метра, варират между 300 000 и 500 000 долара. За покриване на 3180-километровата граница ще са необходими повече от 90 000 от тези сегменти. Може би заради тази цена, миналата седмица кандидатката на Тръмп за министерството на националната сигурност, Кърстен Нилсен, предложи възможността за диверсификация на мерките за граничен контрол чрез използването на дронове. Основната загриженост за нея, е свързана с разходите за стената, съпоставени с реалните ползи от изграждането й. От друга страна, има регистрирано намаление на нелегалните имигранти в Съединените щати. Според данните, цитирани от La Vanguardia, през фискалната 2016 година е имало 418 816 арести на границата, докато за 2017 - която приключи през септември - едва 287 637.", "date": "2017.11.15", "title": "Разкриват \"неразрешени за публикуване\" подробности за стената на Тръмп"}
{"url": "http://www.classa.bg/%D1%81%D0%B2%D1%8F%D1%82/item/375242-%D0%BD%D1%8F%D0%BC%D0%B0%D0%BC%D0%B5-%D0%B2%D1%80%D0%B5%D0%BC%D0%B5-15-000-%D1%83%D1%87%D0%B5%D0%BD%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D1%83%D0%B6%D0%B0%D1%81%D0%BD%D0%B0%D1%82%D0%B0-%D1%81%D1%8A%D0%B4%D0%B1%D0%B0-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "\"Предупреждение на учените към човечеството: второ известие \", подписано от 15,372 учени от 184 страни и публикувано в понеделник в списание BioScience, се превърна в тревожен сигнал с най-голяма подкрепа в света. Обезлесяването, загубата на достъп до прясна вода, изчезването на видовете и нарастването на човешкото население, са основните причини за тревожната ситуация, в която се намира човечеството, според документа. \"От 1992 г. насам, емисиите на CO2 са се повишили с 62%, глобалната температура се е увеличила с 29%, а популацията от гръбначна фауна се е понижила с 29%\", обобщи Уилям Рипъл, еколог в Държавен университет Орегон и съавтор на статията. През последните 25 години е открито намаление с 26% на количеството прясна вода на глава от населението, увеличение със 75% на мъртвите райони в океаните и загуба на 120 милиона хектара горски площи. \"Това са тревожни тенденции, а ние имаме нужда от средствата, предоставени от природата, за нашето оцеляване\", каза той. От друга страна, благодарение на протокола от Монреал, подписан в ООН през 1987 г., има положителна тенденция в оздравяването на озоновия слой. Експертите предупредиха, че глобалните емисии на СО2 вероятно ще се увеличат, въпреки че през последните три години останат стабилни. Налице е малък акцент върху изменението на климата, казват те, като призовават човечеството да престане да използва изкопаеми горива. \"Климатичните промени са тук, опасни са и ще се влошават\", каза Йохан Рокстром, изпълнителен директор на Центъра за устойчивост в Стокхолм, международен институт за наука за устойчиво развитие. Смята се, че емисиите на CO2 в Съединените щати ще се увеличат с 2,2% през 2018 г. Емисиите от Китай и Индия също продължават да нарастват, макар и с по-бавен темп, отколкото преди няколко години. \"Скоро ще бъде твърде късно да променим посоката на неуспешната ни траектория и времето ни свършва. Трябва да признаем в нашето ежедневие и в нашите правителствени институции, че Земята е единственият ни дом\", се казва в статията. \"Емисиите на горива трябва да достигнат нула до 2050 г.\", каза Еми Луерс, изпълнителен директор на Future Earth, международна научноизследователска организация за устойчиво развитие. В статията се изброяват редица възможни мерки, за да бъдат спрени притесняващите екологични тенденции, включително създаване на повече паркове и природни резервати, ограничаване на нелегалния трафик на животни, хранене с диети, базирани на зеленчуци, разширяване на програмите за семейно планиране и образование за жените, използване на възобновяеми енергийни източници и други \"зелени\" технологии. \"Работейки заедно все още имаме шанс да постигнем голям напредък за благото на човечеството и на планетата\", заключава статията.", "date": "2017.11.15", "title": "Нямаме време: 15 000 учени предупреждават за ужасната съдба на човечеството"}
{"url": "http://www.classa.bg/%D1%81%D0%B2%D1%8F%D1%82/item/375237-%D1%80%D1%83%D1%81%D0%BA%D0%B8-%D1%81%D1%82%D1%83%D0%B4%D0%B5%D0%BD%D1%82-%D1%81%D1%8A%D0%B7%D0%B4%D0%B0%D0%B4%D0%B5-%D1%80%D1%8A%D0%BA%D0%B0%D0%B2%D0%B8%D1%86%D0%B0,-%D0%BA%D0%BE%D1%8F%D1%82%D0%BE-%D0%B7%D0%B0%D0%B1%D0%B0%D0%B2%D1%8F-%D0%B2%D1%80%D0%B5%D0%BC%D0%B5%D1%82%D0%BE", "text": "Руският студент Александър Майоров, известен в мрежата под псевдонимите AlexGyver или MadGyver (като в телевизионния сериал \"MacGyver\"), изобрети ръкавица, която позволява \"забавяне\" или \"стопиране\" на времето, съобщава сайтът Medialeaks. Видео, пуснато от младия изобретател в канала му в YouTube, показва възможностите на ръкавицата: тя лесно видимо забавя въртенето на вентилатор и електрическа бормашина, трептенията на субуфер и водния поток под душа, с които показва същността на устройството. Това обаче не е машина на времето. Това конкретно устройство всъщност е снабдено със стробоскоп и ярка LED светлина и се контролира от процесор, акселерометър и потенциометър (делител на напрежение). Когато честотата на мигане на стробоскопа съвпадне с честотата на движение на избрания обект, очите на наблюдателя възприемат това, като че обектът е спрял да се движи. Коментарите, добавени към видеоклипа, включват връзка към портала GitHub, където Майоров дава инструкции за сглобяване на ръкавицата. \"Идеята ми дойде на ум, след като осветих вентилатор с евтин китайски фенер и движението му сякаш спря, каза Майоров за Medialeaks.", "date": "2017.11.15", "title": "Руски студент създаде ръкавица, която \"забавя\" времето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375232-%D0%B8%D0%BC%D0%B0-%D0%BB%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0", "text": "Сицилия е място с много слънце, дъх на лимони и величествени руини. През последната година то се превърна в предпочитана дестинация от много българи, особено след откриването на директен полет София - Катания. Над острова обаче продължава да тегне сянката на мафията, там има много проблеми. Корупция, безработица и странни бизнеси.   Сицилия е богата и едновременно бедна, жителите й са горди, че са на остров и се различават от останалите италианци, които живеят на Ботуша. Много от младите сицилианци обаче избират емиграцията в други части на Италия, където развиват бляскави кариери. Всъщност най-големият италиански остров причинява много главоболия на Рим, нищо че се радва на голяма автономия, а може би именно поради нея. Сицилия е област със специален статут, такъв, за който с референдум се бориха Милано и Венеция преди няколко седмици.   На 5 ноември на острова се проведоха регионални избори. Те са за директното избиране на областен управител, както и за състава на местния парламент, в който влизат 70 депутати. Във вота победи убедително обединената десница с 39,85%, следвана от кандидата на Бепе Грило, чиято листа получи пет процента по-малко, докато Демократическата партия остана много назад.       Най-вече защото вотът се оказа генерална репетиция за големите парламентарни избори, които предстоят след няколко месеца в Италия.       Новият областен управител на острова е Нино Музумечи, политик \"от стара коза - яре\", който вече е бил областен управител на Катания. Обвиненията към него са, че е избрал за депутати хора със съмнителна биография - т.нар \"impresentabili\" - невъзможни кандидатури. Сред тях е младият Луиджи Дженовезе, който събра цели 17 хиляди преференции на изборите. Едва 21-годишен, той е син на известния като \"Краля на Месина\" Франкантонио Дженовезе, кмет на града, осъден на 11 месеца затвор за създаване на престъпна група, пране на пари и измами. Дженовезе е известен с това, че е усвоил милиони евросредства от фондовете за професионално развитие.   Освен това срещу него тече втори процес, в който е обвинен, че е предлагал работни места в общината в замяна на гласове на изборите. Дженовезе е депутат в парламента в Рим, избран с най-много гласове от неговия град - Месина. На регионалните избори историята се повтори - синът му получи най-много преференции от всички кандидати.   Историята на фамилията Дженовезе е нарицателна за Сицилия и показва защо райско място като това продължава да бъде ограбвано, а обикновените хора са с доста по-скромни възможности от тези на италианците на Север. Те са безсилни пред алчността на политиците, подкрепяни от мощта на цели династии. Бащата на Дженовезе е сенатор в продължение на цели 20 години, а чичо му е бил много пъти министър в различни правителства на християндемократите.   През един период от парламентарната си кариера Дженовезе дори е секретар на комисията за борба с мафията към Сената. Показателни са думите от обвинителния акт на прокуратурата спрямо него: \"Той упражнява контрол във всяка област, място, във всеки ъгъл на администрацията\".     Той е осъден на първа инстанция и докато се стигне до последна има още много време, предвид бавното италианско правосъдие. Обвинен е, че си е присвоил 16 милиона евро.   - от 2006 година неплатените налози възлизат на 52 милиарда евро - това е три пъти колкото годишния бюджет на острова. При скорошна голяма акция на данъчните бяха конфискувани 33 Ferrari, 119 Porsche, 49 Jaguar, 17 Maserati, два Ролс-ройса, три Кадилака, 4 джипа Hummer и един частен самолет.     Официално Сицилия е бедна като регион, но публичните й разходи са в пъти повече от тези на Ломбардия (Милано), например. Щатът на държавните чиновници е силно раздут, а да бъдеш местен политик означава да си осигуриш много висока пенсия, както и доста други облаги.   Но извън привлекателната държавна служба, работа се намира трудно. Младежката безработица е 57%, а всеки седми сицилианец живее в чужбина. Вярно е също, че жителите на острова с мъка на сърцето напускат дома, те остават свързани с него, с кактусите и сицилианската касата, с канолите и другите специалитети, както и с непрекъснато греещото слънце, цял живот.   Не е да няма какво да се види: море, руини, тази земя все пак е била част от Велика Гърция, долината на храмовете в Агридженто, старият град на Сиракуза, Ното - столицата на барока, величественият Палермо и още много други места. \"Сицилия е бижу, което трябва да се излъска, за да заблести\" - казва Джузепе Парело, директор на археологическия парк в долината на храмовете близо до Агрижденто. Хора като него се опитват да популяризират острова, канят звезди като кралицата на Йордания или Анджелина Джоли, но нещо не се получава.     Прокурорът Нино ди Матео го знае много добре. Той е един от най-пазените хора в Италия, тъй като Коза ностра иска главата му. Вече 23 години ди Матео живее под охрана. 42 служители на службите работят денонощно. След 18 години начело на прокуратурата, която се бори с мафията в Палермо, държавният обвинител бе преместен в Рим, в националното звено за борба с организираната престъпност.     Той продължава обаче работата си по мега-процесът, разглеждащ връзките между държава и мафия през 90-те години. Ди Матео е едно от главните цели на мафиотите, в подслушаните разговори се казва, че той \"трябва да бъде убит\". За него кръстникът Тото Риина твърди, че \"ще го направи на консерва от риба тон\".   Затова преди да си подаде носа от вкъщи ди Матео трябва първо да уведоми охраната. \"Чувствам се като хванат в капан, не ми достига въздух, бих искал да се разхождам сам\" - споделя магистратът, който определя живота си като на тежък криминален престъпник.       Не може обаче да се твърди, че борбата срещу мафията е приключила. Просто Коза ностра е сменила стратегията. Мафиотите не се борят с държавата с оръжия, а я завладават отвътре, инвестират пари в реалната икономика. Затова все повече се говори за мафия в Северна Италия.   В това е убеден и кметът на Палермо, Леолука Орландо, който ръководи града вече четвърти мандат. Вече са минали 32 години откакто е избран за градоначалник на столицата на Сицилия за първи път, но Орландо продължава да се бори за друг Палермо, за прозрачност, гражданска активност и изтласкване на организираната престъпност.   Тази пролет на балкона на общината се появи надпис \"Палермо е с ди Матео и тези, които се борят с мафията\". В родината на омертата (мафиотско съглашение за мълчание), подобни декларации на проява на смелост са рядкост.     Той не е съгласен със сицилинския манталитет \"да променим всичко, така че нещата да си останат същите\", а мисли, че Палермо трябва да се превърне в \"остров на острова\".   Парите, които минават през мафията, се оценяват като една десета от БВП на Сицилия. В тази оценка не са включени приходите от проституция и наркотрафик, затова делът на мафиотската икономика сигурно е по-голям. Твърди се, че октоподът е пуснал дълбоко пипалата си в обществото и в местната икономика, мафията печели дори поръчки за кетъринг на актьорите, които стрелят във филми за мафията в Сицилия.   Но рекетът от търговци и бизнесмени си остава основен източник на доходи. За едно квартално кафене в Палермо това означава 6 000 евро печалба годишно. В момента е на мода слоганът \"Addiopizzo\" - \"Не на рекета\" - може да го видите на много търговски обекти в Палермо. Инициативата насърчава пазаруването в магазини, които отказват да плащат рекет.     Борбата срещу мафията в Сицилия разчита на имена-символи, чийто пример да даде смелост на местните жители. Такива са магистратите Джовани Фалконе и Паоло Борселино, зверски убити през 1992 година. Прокурор ди Матео следи и максипроцесът срещу мафията в Палермо, довел до 360 осъдени на общо 2 665 години затвор, включително 19 доживотни присъди на основните мафиотски босове и убийци от Коза ностра. Процесът се провежда в специално изградената зала, наричана \"бункерът\".   В момента битката на живота му е за процеса за връзките между държавата и мафията. Той трябва да докаже, че политици и държавни служители са водили преговори с Коза ностра и са обещали отстъпки от страна на държавата, ако кръвопролитията престанат.   За мнозина ди Матео също е име-символ на надежда като Фалконе и Борселино, но според някои от силните на деня той е доста неудобен, още повече, че прокурорът използва силни думи срещу Берлускони, Ренци и другите политици.   Всичко казано до тук навежда на мисълта, че нещата в Сицилия няма да се променят, поне не в близките 20 години. На острова ще продължат да съжителстват гръцките руини, лимоните, симпатичните хора и мафията.", "date": "2017.11.15", "title": "Има ли надежда за родината на мафията?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375233-%D0%BD%D0%B0%D0%BA%D1%80%D0%B0%D1%8F-%D0%B3%D1%83%D1%89%D0%B5%D1%80%D1%8A%D1%82-%D1%81%D0%B8-%D1%81%D0%BA%D1%8A%D1%81%D0%B0-%D0%BE%D0%BF%D0%B0%D1%88%D0%BA%D0%B0%D1%82%D0%B0", "text": "Да накажем виновните за кражбите по време на приватизацията - това звучи амбициозно. Звучи епично, смело, едва ли не - с претенция за фундаментален исторически принос.   Да скочим \"като един\", да поправим конституцията, да сложим точка на миналото, да обърнем страницата, да разчистим всички стари сметки със задна дата (... and justice for all). Най-накрая: да вдигнем паметник на героя, който ще вгради сянката си в справедливата война с грабливите птици на Прехода. И певци песни за него ще пеят, както е каза поетът. И с право.     Имаше кражби и умишлено източване на работещи предприятия с цел снижаване на цената преди продажба. Имаше го \"Мултигруп\" на входа и изхода на заводи като \"Кремиковци\" и \"Химко\". Имаше и тотална заблуда сред неподготвените и финансово неграмотни работници, че ще им се даде право на глас и дял от печалбата през т.нар. РМД-та.   Бивши кадри на тоталитарната стопанска номенклатура, ченгета, протежетата им и обикновени мутри се събудиха милионери за една нощ.   .    Днес повечето от най-големите индустриални предприятия са собственост на n-то поколение купувачи, доста от тях - чуждестранни инвеститори. И със сигурност много от тях следят с недоумение анонсите за седма поправка в конституцията, която да отмени давността на \"тежките престъпления, извършени при или по повод на приватизацията в периода 1992 - 2017 г\".   За да си дадем сметка за контекста: в момента единствените случаи, за които липсата на давност е вписана в конституцията, са престъпленията срещу мира и човечеството.     Нещо повече: приема се по някаква странна логика, че злоупотребите с държавна собственост започват на 1 януари 1992 г. и завършват на 31 декември 2017. Поне тези, които си заслужава да бъдат разследвани дори от внуците на внуците ни.   Това е меко казано безсъдържателна идея. Откровено казано - потенциално опасна. Пресен пример: държавното предприятие НДК, което е в забранителния списък за приватизация. Разследването срещу Мирослав Боршош пак е за безстопанственост и неизгодни сделки, ощетяващи бюджета. Давността на това наказателно преследване обаче ще продължи да си тече дори след 7-та поправка в конституцията. Логика?   Нека да разширим обхвата - представете си, че на 1 януари 2018 г. се вземе решение да започне приватизация на НЕК, АЕЦ Козлодуй, Булгаргаз, Терем, ВМЗ Сопот, Кинтекс, БДЖ, Ел Би Булгарикум и Българска роза, 60-те държавни и общински болници, Летище София и всички пристанища, над 30 компании за водоснабдяване и канализация, всички национални спортни бази и т.н. За тях изключението от давността няма да важи. Защо?   Съмнявате ли се, че след 10 години отново ще преливаме от пусто в празно, ако и те бъдат раздържавени пред широко затворените очи на прокуратурата?   .   Това означава пълно потапяне в документални архиви, разпити на живите свидетели, плюс търсене на следи от парите, изчезнали преди 20+ години. Нашите уважения, но като си припомним \"прилежността\" на първата прокурорска проверка във ВМА, не смеем да предположим каква ще е ефективността на това упражнение.   Оставяме настрана опорната точка, че крадливата приватизация е изяла конкретно парите от Сребърния фонд, гарант на пенсионната система - създаването му се случи през 2008 г., много след като паметниците на комунистическата мегаломания бяха тръгнали за скрап.    Наличието на давност за престъпленията не е случайно изобретение. В едно нормално общество, това е силата, която принуждава прокуратурата и полицията да си вършат работата в срок.   Да проспиш 25 години, без да накажеш справедливо извършителя на тежко престъпление, е не по-маловажно предателство спрямо националния интерес. Да потърсиш справедливост със задна дата не носи същия ефект за пострадалите.   Пещите на \"Кремиковци\" няма да проработят отново с една поправка в закона.   Провалените дела за приватизационни сделки няма да бъдат преразгледани - поне докато България има претенции да бъда правова държава. Никой не може да бъде съден или наказан за престъпление, за което вече е бил окончателно оправдан, освен ако не се появят извънредни, нечувани досега доказателства.   Рискът от грешки на прокуратурата и съда се понася от държавата.     Популистка промяна в конституцията е лесно изпълнима (стига да мине през качествения контрол на КС).   Дали обаче Бойко Борисов или Сотир Цацаров са готови да поемат ангажимент, че в рамките на един мандат ще има поне една разкрита и доведена до окончателна присъда схема за източване?   Ако отговорът е \"да\" - прекрасно. Но, ако не е тайна, защо това не беше изпълнено досега? Защо например за последните 5 години има само едно приключило дело по сигнал на Агенцията по следприватизационния контрол?   Ако отговорът е \"не\" - ще останат съвсем основателни съмнения, че седмата промяна в конституцията не е исторически ход, а загуба на време, късогледа недомислица с основна цел - сплашване и държане на зависими лица на къс повод.", "date": "2017.11.15", "title": "Накрая гущерът си скъса опашката"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375234-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BD%D0%BE%D1%89-%D0%BD%D0%B0-a%D1%80%D0%B8%D0%B5", "text": "ази нощ Рафаел изобщо не заспа. До сутринта се очакваше да пристигне отговор от Двореца на молбата им за помилване. Беше нелепо, но се чувстваше като на масата в казиното във Варна, когато, далеч от контрола на баща си Исак, залагаше много и обикновено губеше.      . Все пак си даваше ясно сметка, че сегашното положение беше напълно различно. Когато загубеше в казиното, винаги имаше възможност после да навакса, защото беше добър търговски директор и знаеше как да печели пари. Такава възможност нямаше да съществува, ако молбата им бъде отхвърлена. А и въобще, излишно беше да се заблуждава: в дадения случай той не беше никакъв играч. Беше станал по-скоро играчка в нечии ръце. Без изобщо да разбере нито той, нито някой друг от целия клан Арие, как и кога точно се беше случило това.   Ако имаше нещо, в което Рафаел Арие обикновено не се лъжеше, то беше реалната стойност на нещата.    Вещи, сделки, но също и хора. Знаеше точно колко струваха. Можеше точно да определи и собствената си цена – равна на неговата част от една просперираща козметична фирма и толкоз. Неговият дял по никакъв начин не беше юридически съответен на една смъртна присъда за спекула. Крайно време беше да изчисли какво беше натежало в съда, за да се стигне до такава разправа с клана Арие и до смъртни наказания, каквито по тия земи не бяха обичайни.   Смъртни присъди се издаваха сравнително рядко, и то предимно за политическа дейност. Политиката беше нещо, от което всички Арие страняха – и от предпазливост, и поради липса на призвание. Както подсказваше и самото име на фирмата им – „Жермандре“, Арие се интересуваха от нежни аромати на цветя, които превръщаха в индустрия за разкрасяване.    Названието беше френско, но те го запазиха, въпреки че планинското цвете с лек полски аромат, на което принадлежеше и чието ухание се съдържаше в някои от пудрите и парфюмите им, си имаше съответно име и на български – казваше се „подъбиче“ и растеше в някои части на Родопите. Но кой би нарекъл фирмата си за фина козметика „Подъбиче“? Цвете, което интересуваше единствено добитъка по пасищата, едва ли би привлякло интереса на фината женска клиентела, за която произвеждаха Арие.   Чичо му Леон, с когото Рафаел делеше килията, не се съмняваше, че отговорът на молбата им за помилване от Двореца щеше да бъде положителен. Може би като френски поданик не намираше никаква вина у себе си спрямо българската държава, към която беше винаги лоялен. Той заспа от изтощение още в 10 часа вечерта. Разчиташе на брат си Исак, който беше поискал аудиенция при Царя, когото познаваше лично. Рафаел остави чичо си на спокойствие – предпочиташе да го вижда дълбоко заспал, отколкото потънал в черни мисли, както често му се случваше напоследък.   Към полунощ, както всяка вечер през последните три месеца, откакто бяха в Софийския затвор, настъпи относителна тишина. Мъртвилото беше нарушавано само от отделни стонове, които се чуваха тук-таме от килиите.   Беше като нестроен мъжки хор, в който от време на време някой изкрещяваше или приплакваше насън, но и това спадаше към партитурата. Друг път се хлопваше желязна врата и тогава всички наостряха уши. Някой влачеше дървените си налъми по коридора, а дежурният надзирател гъгнеше до него с пресипнал глас. По-неопитните затворници наскачваха всеки път и прилепваха ухо до вратата, опитвайки се да разгадаят какво се случваше с изведения посред нощ. След няколко дни престой обаче и те свикваха и когато стъпките отминаваха, се обръщаха настрани, за да продължат съня си. Най-важното нещо за оцеляването на затворника беше сънят. Тази нощ обаче Рафаел не искаше да спи.   Първите петдесет дни след ареста им, до произнасянето на присъдата, Рафаел и Леон прекараха не в затвора, а в Дирекцията на полицията, където се водеше дознанието. Превръщането на Рафаел в затворническа отрепка отне повече време, отколкото се предполагаше.    По-дълго от чичо му Леон, който още след първия побой се срина – беше готов да лази на четири крака, гледаше дознателите с уплах, но и с покорство, и не отказваше и най-малката милост под формата на чаша вода или парче хляб. Фактически Рафаел не стана отрепка, но след десет дни на побои, завързване за стола или за две куки, които висяха от тавана, заливане със студена вода или след хронично безсъние, на което бяха подлагани, се опита да симулира покорство и дори отчаяние. С него подхранваше надеждата на дознателите за бързи самопризнания.    Те щяха да ускорят процеса, а Рафаел интуитивно се досещаше, че имаше причини да се бърза. Така или иначе, предвиденият от закона десетдневен срок не стигна, поради което инспекторът Данаил Коларов, който водеше следствието, поиска от прокурора Тодор Карагьозов, натоварен с делото, още десет дни. Карагьозов не възрази. Той също бързаше. Поради това след приключване и на втория срок обвинението беше криво-ляво скалъпено и те – отведени пред съда.   Специалният закон, по който ги осъдиха, предвиждаше от пет до двайсет години. Прокурорът Карагьозов поиска обаче смъртна присъда. Съдът се подчини. Доказателствата по делото се съдържаха в два сандъка, които следствието пазеше. Шестстотин и двайсет дузини тоалетен сапун. Марка „Дерби“. Производство на тяхната собствена фабрика, известната фирма за козметика и фин сапун – „Арие и Сие“, държател на марката „Жермандре“. „Сапунената афера“, както шумно я бяха нарекли вестниците, отиваше към своя край.   Рафаел не можеше и не желаеше да заспи тази нощ.   Упорстваше да намери, преди да се съмне, отговорите, които сега го интересуваха. Кога беше започнало всичко това? Къде бяха сбъркали? Какво им се беше изплъзнало от контрол? На тях, на „великите“ Арие, за които всичко изглеждаше постижимо и възможно?   Спомни си с насмешка, но и със съжаление копринените ризи, които носеше, червените кожени ръкавици, с които караше спортния си мерцедес, ароматните пури, които доскоро си поръчваше и с които черпеше принца и няколко приятели от Юнион клуб. Това бяха все аксесоари на една привидна неприкосновеност. Облечена в защитено материално и социално положение, добри връзки, включително в Двореца, и десетки натрупвани с годините малки и големи навици. Те осигуряваха на него и близките му удобен, приятен и безпроблемен живот. Или почти!   Сега Рафаел носеше груба, ръчно тъкана риза без яка, каквито имаха работниците товарачи около Сточна гара, старо вълнено сако, минало през много гърбове, и обикновен дочен панталон, който се свличаше надолу по бедрата му. Не си спомняше вече кой му ги беше подхвърлил. Това стана след първите няколко разпита, при които понякога изгубваше съзнание. Дрехите, с които го арестуваха, се бяха превърнали в кървави парцали, изпокъсани и мръсни. Когато трябваше да му направят снимки за следственото досие, някой донесе дрехи за него и за чичо му Леон.   Рафаел мислено изтри последните пет месеца с мисълта, че не разполага с време да си преповтаря детайли от този абсурден кошмар, който така или иначе щеше да приключи с настъпването на утрото.   Реши да прочете историята си, така както четяха текстовете в еврейското училище – от дясно наляво, или както му се подиграваха неговите приятелчета българчета – отзад напред.   Онова, което се случи преди малко повече от пет месеца, или по-точно на 10 ноември 1942 година, беше като извадено от лош криминален филм, каквито напоследък германската филмова индустрия UFA бълваше един след друг.   Рафаел си спомняше, че беше студен, мъглив късен следобед. Той се готвеше да отиде при чичо си Леон, защото имаха да уреждат още някои дела около фабриката, която, след влизането в сила на Наредбата за еврейските предприятия, беше в процес на ликвидация. Завари около къщата необичайна суматоха, а присъствието на десетината униформени полицаи, които вардеха входа и улицата, го изпълни с подозрение. Какво търсеха тук?   Да не беше станал пожар? За щастие, не се виждаше пушек. Дали Рашел, жената на Леон, не се беше гръмнала, както я беше чул да заплашва напоследък? Или може би беше убила чичо му? Или децата си? След като получиха съобщение, както всички останали от семейството, че не само им вземаха фабриката и магазините, но и че скоро трябва да напуснат къщата, тя изпадаше в нервни кризи.   Искаше или да замине някъде, което беше невъзможно, или твърдеше, че ще се самоубие, което в този момент беше нежелателно.   Мъж в цивилни дрехи и с мека шапка излезе от входа и се приближи към униформените. Рафаел разпозна цивилния и това го накара да се отдръпне в уличката. Беше полицейският инспектор Данаил Коларов. След онази история отпреди десет години почти не се бяха срещали.   Последно се сблъска с него неотдавна в коридорите на Комисарството по еврейските въпроси.   През последния месец се наложи да отиде няколко пъти в тази сграда. Беше влизал там неведнъж в миналото по работа, когато тя все още принадлежеше на хартиения цар, както наричаха Самуел Патак. Самуел произвеждаше най-добрите картонени кутии, а фирмата „Жермандре“ държеше нейните козметични продукти да достигат до женските ръце в красиви опаковки. Като търговски директор на фирмата, Рафаел сам избираше хартията и картоните, разговаряше с художниците и поръчваше за всеки продукт отделен етикет. Самуел Патак почина внезапно от инфаркт през 1930 година, но работата му беше веднага подхваната от зет му Хари Розенберг.   Империята „Сампатак“, най-големият производител на хартиени продукти, беше за Рафаел образец за модерна индустрия. Подобно на Патак, и Арие се стремяха към обновяване на производството, търсеха широки пазари, не се страхуваха от предизвикателствата и обичаха да ги създават. Двете фамилии, Патак и Арие, нямаха родствени връзки, но се чувстваха свързани. Идваха от Виена, носеха в себе си духа на предприемачеството, на техническия прогрес, на успеха и до известна степен, на лукса. Когато чичото на Рафаел, Леон, реши през 1930 година да стане първият вносител концесионер на германската автомобилна фирма „Мерцедес-Бенц“, тъстът на Хари Розенберг – Самуел Патак, му поръча веднага два от най-луксозните автомобила за фирмата.    Единият беше за него самия, а другият – за зет му. Големият „Мерцедес 700“, който през 1930 година току-що беше пуснат на пазара, беше точно по мярка на Самуел, който обичаше големите неща. Автомобилът пристигна месец преди внезапната му смърт и старият Патак не можа да му се порадва. Заедно с него дойде и състезателният модел от 1928 година, какъвто даже и Рафаел нямаше и който беше предвиден като подарък за десетгодишнината от сватбата на Хари с Мадлен, дъщерята на Патак.   Когато през 1941 година влезе в сила Законът за защита на нацията и фабриките на еврейските индустриалци почнаха да затварят врати, „Самуел Патак“ и братя Арие бяха успокоени от Министерството на индустрията, че няма да затворят предприятията им. Изпратиха им писма, с които определяха производството в техните браншове за „военностратегическо“ и дори ги задължиха да продължат дейността си. Нещата обаче се промениха. Към всяко предприятие беше назначен специален инспектор контрольор, а цялата печалба се внасяше в блокирана сметка, до която собствениците имаха достъп само за закупуване на материали и за спешни нужди. Превърнаха ги в наемници на самите себе си и им определиха скромни заплати, каквито в индустрията се плащаха на начинаещи машинописки.   Естествено, отнеха им и автомобилите. Хари Розенберг не жалеше толкова за състезателната си кола, с която в неделен ден се качваше по пътя за Чамкория, колкото за наследения от тъста му удобен „Мерцедес 700“, който продължаваше да му служи вече десет години. Беше се привързал към колата, а и за това време тя не беше мръднала, защото се радваше на специално обслужване.   – Представяш ли си? Взимат ни мерцедеса! – беше възкликнал с негодувание Хари пред жена си Мадлен, когато получиха съобщението от комисарството. В него им съобщаваха, че „не се разрешава на евреи да притежават транспортни средства като леки автомобили, мотори и велосипеди“.   – Взимат ни мерцедеса – повтори той, сякаш все още не вярваше, че това може да се случи.   Не искаше да приеме, че щяха да се отнесат така точно към тях: „Сампатак“ бяха лицензиран от държавата и Двореца производител, те печатаха за тях всички държавни, общински и фирмени книжа под формата на бланки, формуляри, декларации, разходни книги, отчетни документи. Произвеждаха дори тоалетната им хартия! На партидите за Двореца слагаха малка златна коронка на всяка ролка и завързваха всяка дузина със златни шнурчета, които сами изработваха. Мадлен вече беше подготвена и го погледна с учудване.   – Те взимат даже велосипедите на децата, а ти се кахъриш за мерцедеса – отвърна тя.   – Та „Мерцедес“ е еврейска марка! – продължи обаче да се възмущава Хари.    – Най-престижната германска кола е на името на внучката Мерцедес на виенския равин Адолф Йелинек, чийто син Емил беше най-големият търговец на тия автомобили. Германците не са сменили името на марката, а комисарството тук ни отнема колата, защото сме евреи. Щом отнемат еврейска кола на евреи, светът е полудял.   *Откъс от романа „Рафаел“, плод на дългогодишните изследвания на Леа Коен за времето между двете световни войни и Българския холокост. След проучването на стотици архивни документи, кореспонденции и статии от периодичния печат, парче по парче писателката пресътворява една знакова епоха – България в 20-те и 30-те години на XX век – време, в което настъпва най-голямото архитектурно, икономическо и битово модернизиране на страната.   Коен изважда от пепелта забравената история на едно семейство, което е не само основният двигател на тези реформи, но чиито революционни открития в областта на козметичната индустрия и чието влияние в обществения живот продължават да имат отзвук и до днес. Те са Арие – „великите“ Арие, за които всичко е постижимо и възможно“.   За да пресъздаде достоверно историята им, Леа Коен стига до Далас, Тексас, където до ден днешен живее последната останала от клана Арие – 94-годишната Диди Арие-Бейкър. Нейният разказ, който започва като тест за паметта на възрастната жена, се превръща в изповедта за Рафаел.   Рафаел Арие е наследник на фамилията и директор на „Жермандре“ – най-голямата фабрика на Балканите в началото на миналия век за производство на луксозна козметика от розово масло. Освен с иновативен и безкомпромисен търговски нюх, Рафаел е надарен с красота, чар, харизма и обаяние, а любовните му авантюри са основна тема за софийския хайлайф.   Точно в момента, в който Рафаел чувства, че е на върха на обществената стълбица, за миг всичко рухва пред очите му, а от досегашния разкош не остава и следа. Копринената риза е заменена от груба затворническа одежда, а димът на пурите, които доскоро щедро е раздавал в Юнион клуб, бързо се изпарява.   На 16 април 1943 г. в килия на Софийския затвор Рафаел очаква да получи помилване от Двореца и отмяна на получената смъртна присъда. На 16 април 18 години по-рано е осъществен най-жестокият терористичен акт в българската история – атентатът в църквата „Света Неделя“. Двете ключови дати, чието съвпадане не е случайно, обковават времевата рамка на романа. Въпреки това действието не се развива линейно, а ретроспективно, сякаш течащо наобратно, едновременно бавно и бързо, за да отрази сложността както на епохата, така и на героите.   „Героите са такива, каквито аз си ги представях и каквито желаех да бъдат, поставени в сложните, трагични и безмилостни обстоятелства на техния живот“, споделя Леа Коен. „Надявам се читателите да обикнат Рафаел така, както го обикнах аз. Това може би ще възкреси онази част от него, която още чака справедливост.“", "date": "2017.11.15", "title": "Последната нощ на Aрие"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/375235-%E2%80%9E%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5%E2%80%9D-%E2%80%93-%D0%BF%D1%80%D0%B5%D1%85%D0%B2%D0%B0%D0%BB%D0%B5%D0%BD-%D0%BF%D1%80%D0%BE%D0%B2%D0%B0%D0%BB-%D0%BE%D1%81%D1%80%D0%B0%D1%85%D1%82%D0%B5-%D1%80%D0%BE%D0%BC%D0%B0%D0%BD%D0%B0,-%D0%B8%D0%B1%D0%B0%D1%85-%D0%B2%D0%B0", "text": "След масираната реклама и първи възторжени отзиви за филма „Възвишение” по романа на Милен Русков, във Фейсбук заваляха мнения на разочаровани критици. Ето някои от тях:    Аve Ivanova  Гледах много, много слаб филм. Нямаше да е болка за умирачка, ако беше просто поредният български филм. Но той е по забележителен роман. Роман, който можеше да пренесе в адекватна стилистика единствено Сашо Морфов. Който е гледал „Хъшове”, знае за какво говоря. Друг филм по тази книга никога няма да се направи. Затова ме е яд. Простреляна възможност. Ужасна драматургия – пустинно равна, никакъв ритъм и ускорение, не се движи, нито има цел до която да се изведе – себе си и нас. Захаросани кадри-красивички, без нерв и заряд. Филипкутевщината е и в средата, и в костюмите – нагласени, току-що излезли от шивалните, като за етноконкурс на събор.    Никаква автентика отникъде. От ни един компонент. Единственият актьор, който “стои” е Стоян Дойчев, кукленик, в ролята на Асенчо. (Захари Бахаров, Юлиян Вергов и Рачков са като от мюзикхол на Хачо Бояджиев, лека му пръст). Но големият чук, който просто ти троши кратуната здраво и напористо, е музиката на Петър Дундаков. Няма такава нелепа „героика”. Какъв епос от този материал, господа?!? Какъв екшън, какъв фотоалбум на Балкана? От една история за група безделници, които, точно като нас, се чудят как по-раздвижено да си пропилеят живота? Истински жалко.   Донка Ганева  Прочетете „ВЪЗВИШЕНИЕТО”. Филмът няма нищо общо с литературния шедьовър. Вчера гледах най-рекламирания български филм през последните 2-3, че и повече години. И съм бясна. Най вече, че не станах и не си тръгнах в средата, както направи момичето от предния ред.  Аз харесвам книгата на Милен Русков и когато преди три години я прочетох, реших, че това е най-добрата книга (не само българска) в последно време. Харесах езика, погледа на „революцията” от обратната страна, героите, които си обясняват света през призмата на литературата, създадена от Котленските гении д-р Петър Берон и Раковски. Порази ме тази привидна разпокъсаност, подчинена на абсолютната идея за „възвисяването”, чрез страданието, чрез познанието, чрез приятелството и предателството. Онова истинско смъртоносно възвишение, до което стигаш само, ако си тръгнал от дъното и си преминал през катарзиса на разочарованието и отчаянието.    Всъщност, той самият Милен Русков толкова надълбоко е бръкнал, че няма какво да го обясняваш. За това се зарадвах, че правят филм по този шедьовър. И че ще споделя как някой друг го е прочел и преосмислил.  Разочарованието ми беше ужасно. Филмът, мили приятели е тъп, вулгарен прочит – нещо като едновремешните кратки издания за ученика. Само че тогава тях ги правеха специалисти, и оставаше все пак основната теза. Във филма ни поднасят един безпомощен – не, не преразказ, а извадки, не особено важни или така откъснати от контекста, че се чудиш за какво става дума . Героите не съществуват, освен в епизодите. Главните изпълнители рецитират къде патриотични, къде нихилистични, къде арогантно-просташки текстове на фона на безкрайна липса на действие . И ще ме прости критиката – липса на кино.   Във филма се яде, сере, краде и ходи. Горе долу това е действието. Нещастният Раковски се мярва нелепо един-дваж , разбира се в гората, щото нали цитират „Горски пътник”, а „Рибният Буквар” , освен като граматическата рамка на филма със спрягането на глагола „любя” (колко новаторско), инак е споменат във връзка със сланинката и овчарите. Боже, де е Захари Стоянов, че да оцени закачката…  И тъй , през цялото време , с посредствена рецитация, героите вървят. Те не правят нищо, въздишат по природата (ах, колко е красива България и колко са лоши българите), декламират послания от различни географски точки, а срещите им са дотолкова интересни, доколкото артистите в епизодичните сцени са добри. В салона учениците на реда зад нас радостно се кикотеха, а родителите се опитваха да си крият очите при поредната безсмислено изречена псувня.  Сценарият е скучен и безпомощен – в първата част се канят и обират касата – там Димитър Общи държи действието и слава Богу тушира мрънкането на героя. Втората част двамата приятели търсят Левски , в третата част героят открива в себе си Твореца и Революционера и пише Възванието (от къде накъде?) и накрая пребит и предаден отива да мре , заснет от модерен дрон отвисоко.  И както става в повечето български филми, се възвисява докато гледа орела във висините и се гръмва в шубраките. Няма ВЪЗВИШЕНИЕ, няма кино, няма послание, а отвсякъде ни внушават, че става въпрос за забележителна народопсихология.  Мили приятели, филмът е недоносено, претенциозно, несвързано и вулгарно нещо. То обезкостява и профанизира една страхотна книга Прочетете „Възвишението”.   Ivan Bakalov  Възторзите от филма “Възвишение” са доста преувеличени. И, колкото и да е изтъркано да се пишат такива неща във Фейсбук, има всички основания да бъде оценен с лек хейт – да подиграеш актьори, някои от които са като извадени от провинциален театър, рецитации, говор, който е еклектика от съвременен български и архаични думи и изрази. Но по-важното е, че драматургично куца – няма ясно построен сюжет, по-скоро навързани епизоди и сцени, някои от които хубави, но като цяло хаотично – ако не си българин, с познания за историята си, кой кой е в освободителното движение и какво се случва през 1872 г., няма да разбереш добре действието.  В началото дълги скучни епизоди с излишни диалози, които се опитват да бъдат смешни и да дадат характеристика на героите като примитивни и наивни, но седят изкуствено. Отделни актьорски попадения са похабени, сякаш е пропусната възможност да се изградят по-силно образите им, не по тяхна вина. Неестествени ситуации, в които са вкарани.  Костюмите в много епизоди са бутафорни, някои сцени изглеждат любителски. Малко като театър на открито. Много природни панорами, снимки от птичи поглед, и драматична музика, която натежава нелогично в някои моменти, или изненадва с нелепи заемки от Росини в други. И като типичен български филм почти няма кадри в едър план. Най-близките планове са до кръста, до под раменете. Лица отблизо сякаш е забранено да се снимат, освен на финала за кратко.  При толкова години слаби български филми вече се радваме и на частични сполуки и ги превъзнасяме като голям успех.   Свилен Шарков‎  Бях на кино. Не возвисих ся.  Актьори: Рецитации с акцент на софийско гъзе пред „Магурата” в късния соц. Момчета, ако ще интерпретирате архаичния език на романа – което е една от силните му страни – за Бога, гледайте десетина пъти „Записки по българските въстания” и „Мера според мера”, па се научете, как се прави! Не знам на какво ви учат в тоз НАТФИЗ, честно! Присъствието на титаничния Васил Михайлов в три минути екранно време си е жив еталон и само прави разликата в школите ужасяваща.  Музика: Алоу, ако Серджо Леоне вписа Росини с увертюрата на „Крадливата сврака” в онзи филм, тази велика музика не е универсалната мерудия за кино!  Режисура: Филм без послание, това ти е „майсторлъка”, драги;  Оператор: Шапка му свалям на Антон Бакарски. Жива, красива, пищна камера. Единственото, което ме спря, да не си тръгна на петата минута.  Осрахте хубавия роман, ибах ва!  Сега съм си сипал един „Гинес”, пуша нервно и посягам към романа ….Да си оправя вкуса.  Толкоз! Danny Kotzeva  Държа да започна с: Мноооого ми беше скучно. Занаятчийски филмът е добре направен. Хубава камера, разкадровка, дет’ викат музика когато трябва да има – има. Нищо, че по едно време с моята приятелка си викаме – „’Бахти, все едно „Смело сърце” гледаме” (музикално, де). Нюанси на изражения – чек. Езикът, както предполагах лично за себе си, ме изтормози, по едно време престанах да слушам даже и гледах картинки. Историята – грам не ме вълнува, ако ще да бъркам в джигера на патриоти и извънпатриоти, щото вторите повече се кефят даже. Та си мисля, сега, дали всички са толкова възторжени, заради добре пипнато занаятчийство, което по презумпция трябва да си е такова? А, да и фенове на Русков сигурно, дето ги е развълнувала историята, знам ли?  И от това по-локален филм ня-ма. Никой извън тая територия няма да го схване грам. А и за фестивален филм не минава. Ама стига толкова. То повече к’во да се каже?    Емил Попов  „Възвишение” е прекрасен филм, ако си чул, че е по роман на Милен Русков (може и да си го чел) и ако си гледал трейлъра по телевизията. Съхрани илюзията, не гледай филма.    Роза Бузкова  Българското кино е точно като българското домашно вино. Кисело, не става, не може да се сравнява изобщо със световни примери, но един двама мили родни критици като му сипят жълта лимоната, ще си го пием, мат’рял е вложен, нали, дет’ съ вика…      ", "date": "2017.11.15", "title": "„Възвишение” – прехвален провал. Осрахте романа, ибах ва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375236-%D1%81%D0%B2-%D0%BC%D1%87%D1%86%D0%B8-%D0%B3%D1%83%D1%80%D0%B8%D0%B9,-%D1%81%D0%B0%D0%BC%D0%BE%D0%BD-%D0%B8-%D0%B0%D0%B2%D0%B8%D0%B2", "text": "Когато нечестивите царе Диоклетиан и Максимиан повдигнали жестоко гонение против Божията Църква и тя била връхлетяна от бури като кораб в развълнувано море, близо до град Едеса живеели в уединение като в тих пристан двама благочестиви и добродетелни мъже - Гурий и Самон. Възпитани в този град, те не пожелали да живеят в него заради суетата и беззаконията му, а го напуснали и като се отстранили от нечестивите хора, се устремили към Единия Бог, вярвайки в Него и усърдно служейки Му ден и нощ.      И не просто сами неотклонно работели за Господа, но наставлявали в това, когото можели, като отвръщали от безбожното идолопоклонство и довеждали при истинския Бог много езичници. Като научил за това, представителят на римските царе в Едеса воеводата Антонин заповядал незабавно да хванат Гурий и Самон, и всички, които следвали тяхното учение. Христовите изповедници заедно с много християни били затворени под стража. После Антонин призовал християните и заповядал всички да се подчинят на царското повеление и да принесат жертва на идолите. Но нито един не пожелал да стане отстъпник от своя Господ. Тогава наместникът заповядал да бъдат бити, но после решил, че ако склони наставниците им към идолослужение, лесно ще убеди и останалите по техния пример да направят същото. Затова оставил за мъчения само предводителите на Христовото стадо - светите Гурий и Самон, а другите заповядал отначало да бъдат бити, после пратени по домовете им, като с това искал да се покаже милостив. Той призовал двамата свети изповедници на съд и им казал: - Нашите велики царе ви заповядват да се поклоните на великия бог Дий[2] и да принесете жертва в неговия храм. Свети Самон отговорил: - Няма да отстъпим от истинската вяра, заради която очакваме да се сподобим с безсмъртен живот - няма да се поклоним на дело на човешки ръце. Тогава Антонин казал: - Въпреки всичко, трябва да изпълните заповедта на царете. - Никога няма да се откажем от светата и непорочна наша вяра - отвърнал свети Гурий - и няма да отстъпим пред злата и пагубна човешка воля. Ние изпълняваме волята на нашия Господ, Който е казал: \"който Мене признае пред човеците, ще призная и Аз него пред Моя Отец Небесен; а който се отрече от Мене пред човеците, и Аз ще се отрека от него пред моя Отец Небесен.\"[3] Тогава съдията ги заплашил със смърт, но свети Самон смело му казал: - Мъчителю! Ако изпълняваме волята на нашия Създател, няма да умрем, а ще живеем вечно. А ако се покорим на царското повеление, дори и да не бъдем убити от тебе, ще погинем. Като чул това, Антонин заповядал да ги хвърлят в мрачна тъмница. По това време в Едеса пристигнал управителят на областта Музоний, когото царете изпратили нарочно, за да изтребва християните. Той извел светите мъченици от тъмницата, изправил ги пред себе си и казал: - Повелението на царете на цялата земя е да принесете вино и тамян на олтара на Дий. Ако не сторите това, ще ви накарам да претърпите всякакви мъчения - с удари ще натроша тялото ви, ще ви окача за нозете и ръцете, ще разкъсам ставите ви. Ще изобретя и нови мъчения, нечувани от никого, и вие не ще ги понесете. На всичко това свети Самон отговорил така: - Повече се боим от незаспиващия червей и от неугасимия огън, приготвени за всички отстъпници от Господа, отколкото от мъченията, които изреди, защото Този, на Когото принасяме духовна жертва, първо ще ни укрепи в мъченията и ще ни направи непобедими, а после ще ни избави от твоите ръце и ще ни засели в светли обители, където е жилището на всички, които се веселят в Него. Не се страхуваме от твоите заплахи, защото ти се въоръжаваш само против тялото, а не можеш да повредиш на душата, която, докато живее в тялото, само ще се очиства и просвещава от телесните страдания. \"Затова ние не падаме духом; макар външният ни човек и да тлее, но вътрешният от ден на ден се подновява.\"[4] Затова \"с търпение\" ще \"изминем предстоящото нам поприще\"[5]. Управителят отново казал: - Оставете вашето безразсъдство, послушайте съвета ми - отстъпете от своето заблуждение и изпълнете царското повеление, защото няма да понесете мъченията, които съм приготвил за вас. Свети Гурий отговорил: - Ние не се заблуждаваме, както ти мислиш, и няма да послушаме твоя безумен съвет да се подчиним на царската воля. Няма да се покажем толкова малодушни и безумни, че да се уплашим от твоите мъчения и с това да прогневим нашия Господ. Ние сме раби на Онзи, Който ни е явил богатството на благостта Си и е положил душата Си за нас. Как и ние да не се държим о Него дори до кръв? Ще бъдем мъжествени, укрепявани от Христа Иисуса, ще бъдем непоколебими пред всички вражески хитрини, докато не повалим врага, който въстава против нас. Като видял тяхната непоколебимост във вярата, мъчителят пристъпил към изтезанията. Той заповядал да повесят светиите, като вържат ръката на единия за ръката на другия, а на нозете им да окачат тежък камък. Така те висели от третия до осмия час, а през това време управителят съдел другите. После той запитал светиите дали са съгласни да изпълнят царската заповед, за да избегнат мъченията. Но те твърдо продължили да изповядват истинската вяра. Тогава мъчителят заповядал да ги отвържат и да ги хвърлят в тясна тъмница, в която никога не прониквала дневна светлина и свеж полъх. Те прекарали там от първия ден на август до деветия ден на ноември. С оковани в дървени стеги нозе, те понасяли жестоки страдания, глад и жажда, но не преставали да възнасят благодарение на Бога. След тежкото и продължително пребиваване в тъмницата те отново били изведени на съд при управителя. Свети Гурий бил вече едва жив, изнемогнал от страданията, глада и жаждата в затвора, а свети Самон изглеждал здрав. Управителят попитал: - Не ви ли омръзна толкова време да стоите в тъмница? Не смекчихте ли ожесточените си сърца, за да послушате разумния съвет да почетете нашите богове и да избегнете това тежко положение? Светите отговорили: - Това, което ти казахме преди, повтаряме и сега: няма да отстъпим от нашия Господ Иисус Христос. Мъчи ни, както искаш. И тогава мъчителят наредил да отведат свети Гурий в тъмница, защото бил много болен. Той не искал да го мъчи веднага, за да не ускори смъртта му и да не изгуби надежда все някога да го склони към своето нечестие. После заповядал да повесят свети Самон надолу с главата, вързан за единия крак, а на другия да окачат желязна тежест. В такова положение светият висял от втория до деветия час на деня. Воините около него със съчувствие го увещавали да се подчини на царската повеля и да се избави от тежкото мъчение. А той не им отговарял нищо, но от дълбините на сърцето си се молил на Бога и си спомнял чудесата Му: - Господи Боже мой, без Чиято воля и птицата \"няма да падне на земята\"[6], Ти в утеснение си давал простор на Давидовото сърце[7] и си показал пророк Даниил по-силен от лъвовете[8]. Ти знаеш немощта на нашето естество, виждаш битката, която се надига срещу нас, защото врагът напразно се опитва да отнеме достоянието Ти. Но като ни погледнеш с милостивото Си око, опази в нас неугасимия светилник на Твоите заповеди, с Твоята светлина изправи стъпките ни и ни сподоби да се наслаждаваме на небесното блаженство, защото си благословен во веки веков. Докато страдалецът се молел така, един бързописец записвал думите му. После управителят заповядал да го отвържат. Но светият не могъл да стои на нозете си, защото ставите на колената и бедрата му излезли от местата си. Тогава по заповед на мъчителя го отнесли в тъмницата и го положили редом със свети Гурий. На петнадесети ноември управителят Музоний станал по време на третата стража (между полунощ и изгрева на слънцето) и тръгнал със свещи и оръженосци към палатата на съда. Той гордо седнал на съдийското място и заповядал да му доведат светиите. Свети Самон вървял, подкрепян от двама воини, опирайки се на двете си ръце и куцайки, защото нозете му излезли от ставите. А свети Гурий бил носен, защото не можел да стъпва - нозете му били премазани от стегите, покрити с рани и гной. Управителят ги погледнал и заговорил: - Имахте достатъчно време да помислите кое е по-добре да изберете - живота или смъртта? Кажете какво решихте? Не ви ли стигат изтезанията и не пожелахте ли да изпълните повелението на царете, за да останете живи и да се насладите на благата на света? Светиите отговорили: - Обмислихме и избрахме онова, което ще ни е от полза - избрахме смъртта за Христа, като пренебрегнахме живота в суетния свят. Стига ни и отминалото време, през което се нагледахме на залязващата дневна светлина - сега нашите души желаят да преминат към незамръкващия ден. Управителят казал: - Тежко ми е да слушам вашите противни думи. Давам ви полезен съвет - сложете тамян на олтара на Дий и си вървете вкъщи. Ако ли не, веднага ще заповядам да отсекат главите ви. - Няма нужда да говорим много - отвърнали светиите, - ето, ние сме пред тебе. Направи веднага това, което искаш, защото не ще престанем да твърдим, че сме раби на нашия Господ Иисуса Христа, само на Него Единия се покланяме и отхвърляме идолопоклонството. Тогава управителят се разпоредил да бъдат посечени с меч. Като чули това, светиите се зарадвали, че скоро ще се освободят от телата и ще преминат при своя Господ. А управителят заповядал на палача да ги качи в една колесница, да ги отведе далеч извън града и там да ги обезглави. Светиите били изведени от града през северните порти и никой от гражданите не научил за това, защото всички още спели дълбок сън. Воините спрели до една планина около Едеса и наредили на палача да изпълни заповедта. Светиите измолили малко време за молитва, горещо се помолили и накрая казали: - Боже и Отче на нашия Господ Иисус Христос, приеми с мир душите ни! А свети Самон се обърнал към палача: - Изпълни каквото ти е заповядано. И тогава, на разсъмване, изповедниците преклонили светите си глави под меча и били обезглавени. Като научили за кончината на светите мъченици, вярващите взели светите им мощи и ги погребали с почести.[9] След много години нечестивият цар ЛикинийРечник[10], като се отделил от Константин Велики, повдигнал гонение против християните в Никомидия. Така той нарушил договора си с Константин. Когато дал сестра си за съпруга на Ликиний и го назначил за съуправител на империята, цар Константин поставил условието Ликиний, макар и езичник по вяра, да не притеснява християните и да остави всеки да живее по своята вяра. Но Ликиний не спазил договора, повдигнал гонение против християните и в източните страни подложил на различни мъчения и умъртвил много вярващи. По това време в град Едеса, където пострадали светите мъченици Гурий и Самон, живеел един дякон на име Авив, който обикалял от къща на къща, учел хората на светата вяра и ги убеждавал да бъдат мъжествени в изповядването на Христа. С проповедта си свети Авив обръщал невярващите към Христа, а вярващите увещавал да живеят богоугодно. Като научил за това, градоначалникът Лисаний донесъл с писмо на цар Ликиний, че Авив е изпълнил целия град с християнското лъжеучение, и питал какво ще бъде разпореждането му по този повод. Всъщност той искал да получи право от царя да измъчва християните, защото още не му било заповядано да върши каквото и да е насилие над тях. Царят незабавно му отговорил да предаде Авив на смъртно наказание. Като получил заповедта, Лисаний пратил да намерят светия, за да го подложи на мъчения. Тогава Авив заедно с майка си и роднините си живеел в неизвестна никому къща в града, ревнувайки за разпространението на светата вяра, която тайно насаждал там, където не можел да върши това явно. Докато воините търсели блажения по целия град, той научил за това и вместо да се скрие, излязъл от къщи и започнал сам да ги търси, за да се предаде в ръцете им. На едно място срещнал военачалника Теотекн и му казал: - Аз съм Авив, когото търсите. Отведете ме при този, който ви е пратил. Теотекн кротко го погледнал и му казал: - О, човече, докато никой не е забелязал, че говориш с мене, иди и се скрий, за да не те види някой друг от воините и да не те хване. Авив отговорил: - Ако не ме хванеш ти, аз сам ще ида и ще се явя пред градоначалника и ще изповядам моя Христос пред царете и владиците. Като чул това, Теотекн го завел при Лисаний. Той го запитал за рода и името му. Светецът преди всичко обявил, че е християнин, а после му казал името си и съобщил, че е родом от селото Телсея. Лисаний го уговарял да принесе жертва на идолите и се стараел ту с ласкателства, ту със заплахи да го отвърне от Христа и да го склони към идолослужение. Но свети Авив бил непоколебим като стена и останал твърд в изповядването на Христа. Като видял, че не ще може да го склони към своето нечестие с думи, мъчителят започнал да го принуждава на дело. Той заповядал да повесят и да режат тялото на светеца с железни куки. После отново взел да го уговаря да се поклони на идолите и да принесе тамян на олтара на езическите богове. Но светият твърдо отговорил: - Нищо няма да ме отлъчи от моя Бог, дори и да ме подложиш на десет хиляди пъти по-страшни мъчения. Мъчителят го запитал: - Каква полза имате вие, християните, от мъките заради вашия Бог? Каква изгода имате от това, че телата ви се раздробяват на части и доброволно избирате мъчителна смърт? Мъченикът отговорил: - Мъчителю, ако поискаше наистина да се обърнеш към надеждата за обещаните от нашия Бог въздаяния, без съмнение би казал заедно с Господния апостол: \"страданията на сегашното време не са нищо в сравнение с оная слава, която ще се яви в нас.\"[11] А той се присмял на тези думи и ги сметнал за безумни, бидейки сам безумен. После, като видял, че не може да отвърне доблестния страдалец от Единия Истински Бог, заповядал да бъде изгорен. Извън града бил накладен голям огън и светецът бил отведен на мястото за наказание. Той вървял, радвайки се, че ще стане жертва и всесъжение на Бога. Следвали го майка му и роднините му. Светият ги утешавал и увещавал да не скърбят за него, а да се радват, че отива при Христа и че ще Го моли за тях. После се помолил, отдал на майка си и на познатите си последно целувание, влязъл в пламъка и веднага предал духа си на Господа. Когато огънят угаснал, майка му заедно с други вярващи намерила неповредено тялото на светия си син. Тя го взела, помазала го с миро и го погребала при гроба на светите мъченици Гурий и Самон, защото свети Авив пострадал в същия ден, както и светиите, макар и след много години [12]. Когато гонението престанало и възсияла православната вяра, християните построили църква в чест на тримата свети мъченици и положили в нея, в обща гробница, светите им мощи, подаващи изцеления на болните и извършващи много чудеса. От многото тук ще споменем за едно преславно чудо. От изток против гръцкото царство тръгнал обитаващият близо до Персия нечестив варварски народ на еталитите [13]. Те завоювали много градове и стигнали до самата Едеса с намерението да разрушат и превземат и нея. Гръцките царе, които искали да защитят града от враговете и да го освободят от обсадата, събрали много воини и ги изпратили на помощ на Едеса. Като влезли в града, гръцките войски останали там дълго време и го защитавали от враговете. В гръцката войска имало един воин от готското племе. Той отседнал да живее в дома на една целомъдрена вдовица на име София, която имала единствена дъщеря, наречена Евфимия. Майка ù я гледала като зеницата на очите си, пазела девството ù и я наставлявала в благонравие и страх Божий. И тъй като тя била много красива, София се стараела да я скрие от човешки очи и я затворила в една стая, за да не я вижда мъж. Но воинът пребивавал дълго в дома на вдовицата и се случило веднъж да види девицата. Поразен от красотата ù, той пламнал от страст и мислел как да я прелъсти. Той започнал да моли майката да му даде Евфимия за жена, макар в родината си да имал жена и деца, но скрил това, като се престорил, че не е женен, за да получи желаното. София му отказала: - Няма да дам единствената си дъщеря в чужда земя. Ти си чужденец, ще отведеш дъщеря ми в твоята страна, а аз ще остана в голяма скръб, защото освен нея нямам друго дете, което да ме утеши във вдовството ми. Няма да ти я дам, защото не мога да живея, ако не виждам лицето ù. Тогава готът в яростта си започнал да я заплашва: - Ако ти - казал той - не ми дадеш дъщеря си, няма да си тръгна оттук, докато не ти причиня много беди и не те хвърля в най-горчива скръб. Аз съм воин и лесно мога да ти причиня такова зло, каквото пожелая. Но макар да била сама и нямало кой да се застъпи за нея, вдовицата смело му възразявала. После воинът отново започнал ту с ласки, ту със заплахи да я уговаря да му даде дъщеря си за жена. Така той ù досаждал през цялото време, докато живеел в нейния дом. Предлагал ù подаръци, защото не бил беден, купувал за нея и дъщеря ù златни украшения и скъпи дрехи, за да получи желаното, но София не приемала даровете и криела още по-внимателно девойката, за да не я вижда беззаконникът. Веднъж тя му казала: - Чух, че в родината си имаш жена и деца. А той, победен от желанието да има девойката и без страх от Бога, започнал да се кълне, че никога не бил женен, че иска да има за жена и господарка на цялото свое имущество нейната дъщеря. Тогава вдовицата повярвала и накрая склонила да изпълни молбата му и да му даде за жена дъщеря си Евфимия. Тя вдигнала ръце към Бога и казала: - Владико, Отче на сиротите и Съдия на вдовиците, погледни милостиво създанието Си и не оставяй тази девойка, която встъпва в брак с непознат мъж. Не се отвръщай от моето сиротство и не ме оставяй безпомощна, защото, уповавайки се на Твоя благ промисъл, давам дъщеря си за чужденец и Тебе правя свидетел и поръчител на клетвите и обещанията му. Девойката била омъжена за гота и те заживели мирно. Евфимия заченала и преди да роди неприятелите отстъпили от Едеса. Те не могли да я превземат заради войските, които мъжествено защитавали градските стени и упорито се борели с врага, и особено поради това, че молитвите на светите мъченици Гурий, Самон и Авив пазели града. Когато враговете се оттеглили, гръцките войски трябвало да се завърнат обратно и готът също побързал да се върне в родината си. Майката, неутешимо ридаела за разлъката с дъщеря си и се опитвала да я задържи при себе си, като не давала да бъде отведена в чужда земя. Но тя не могла да разтрогне съпружеския съюз, скрепен от закона. Когато лукавият зет се приготвил за път, София завела него и дъщеря си в църквата на светите мъченици Гурий, Самон и Авив, изправила ги пред гробницата им и казала на зет си: - Няма да ти поверя дъщеря си, ако не ми посочиш за поръчители тези светии, пострадали за Христа. Постави ръка на светия им ковчег и се закълни, че не ще причиниш на дъщеря ми никакво зло, а ще я пазиш с любов и уважение. Варваринът сметнал това за нещо маловажно и веднага без страх докоснал честния ковчег и рекъл: - От вашите ръце, светии, приемам тази жена и вас правя мои поръчители и свидетели пред майка ù, че няма да причиня никакво зло на моята съпруга, никога няма да я оскърбя, ще я пазя с любов и уважение до края. Така говорил беззаконникът и при това се кълнял в Бога, като не мислел и не се боял, че Бог Господ на отмъщенията ще му въздаде според делата и ще го погуби заради лукавството му. След клетвата на зет си майката със сълзи казала на светите мъченици: - След Бога на вас, свети мъченици, поверявам дъщеря си и с вашето поръчителство я давам на този чужденец. Те се помолили, отдали си последно целувание и се разделили. Вдовицата се завърнала у дома, а варваринът и Евфимия тръгвали на път. При това воинът дори освободил своя роб, за да не стане известна неговата тайна в дома му. Когато изминали целия път и наближили дома на гота, той с голяма жестокост се обърнал към жена си като към враг. Забравил любовта си към нея и потъпкал клетвите, той свалил скъпите ù одежди и златните украшения и я облякъл бедно като пленница и робиня, а после извадил меча си и наредил: - Ако искаш да останеш жива, влез в дома ми и на никого не казвай за това, което се случи между нас. Отговаряй, че си пленница, защото имам в дома си жена и деца, а ти ще бъдеш нейна робиня и ще ù се подчиняваш във всичко като на своя господарка. Ако разкажеш на нея или на някой от роднините ми, че съм се оженил за тебе, ще умреш от моя меч. Измамена и оскърбена от злия варварин, Евфимия му казала: - Такава ли е твоята любов? Така ли изпълняваш обещанията си? Това ли са твоите клетви и намерението ти - мене, твоята съпруга, да направиш пленница, и от свободна да ме превърнеш в робиня? Заради теб оставих майка си, роднините и отечеството си и те обикнах нелицемерно, доверявайки се на думите ти, които потвърди с клетви. А ти ми въздаваш за любовта с ненавист, вместо съпруг и приятел стана за мен варварин, враг и мъчител и ме отведе в чужда земя, за да ме погубиш. Тя вдигнала очи към небето и въздишайки от дълбините на сърцето си, горчиво заплакала и викнала към Бога: - Боже на моите родители, виж бедата ми, чуй въздишките ми и приеми моята молитва! Виж какво прави с мене този клетвопрестъпник и ме избави от беди по молитвите на Твоите свети угодници, пострадали заради Тебе. О, свети мъченици Гурий, Самон и Авив! Вас призовавам сега: помогнете на мене, падналата в неочаквано бедствие, защото, като се надявах на вас, тръгнах след този варварин. Отмъстете му заради мене и ме избавете от бедата. Докато горчиво ридаела и се молела в сърцето си, влезли в дома на гота. Като видяла Евфимия и забелязала красотата ù, жена му пламнала от ревност, защото заподозряла беззаконното съжителство на мъжа си и започнала да го разпитва: - Коя е тази девица и откъде си я довел? А той отговорил: - Тя е пленница, доведох я от Едеса, за да ти бъде робиня. Жената възразила: - Красотата на лицето ù я показва не робиня, а свободна. - Макар и в страната си да беше свободна, както разкрива ликът ù, сега тя е твоя робиня - отвърнал варваринът. От страх Евфимия не можела да каже нищо и мълчаливо се подчинявала на жената на гота, като ù служила както робиня - на своята господарка. Тя не знаела какво да стори, за да се избави от застигналата я беда. И живеела като робиня, но винаги имала в ума си светите мъченици и със сълзи зовяла към тях: - Побързайте да ми помогнете, светии, побързайте да ми сторите милост и не оставяйте без внимание извършеното над мен поругание и измама. А нейната господарка, изпитвайки ревност в сърцето, била много жестока и безжалостна към нея. Тя ù наредила да изпълнява най-тежката работа и по всевъзможни начини я измъчвала. Най-лошото било, че никога не пожелала да разговаря с нея, а и Евфимия не знаела готския език и не могла да разкаже на господарката нищо за себе си. Пък и се опасявала готът да не я убие, ако направи това. След известно време жената на гота разбрала, че Евфимия е непразна, и пламнала с още по-голяма ревност. С още по-люта ярост тя ù давала най-тежката работа, като се надявала така да я умори. Когато дошло време, Евфимия родила младенец от мъжки пол, който по лице приличал на гота, неговия истински баща. Жената на варварина видяла, че младенецът прилича на съпруга ù, преизпълнила се със страшен гняв и започнала да мисли как да го убие. Тя казала на мъжа си: - Защо отричаш, че познаваш тази девица? Нейният младенец явно изобличава какво си сторил, защото е пълно твое подобие. Но готът отново взел да отрича и казал: - Това не е истина, никога не съм съжителствал с нея. Ти имаш власт над нея и прави с нея каквото искаш, защото тя е пленница и твоя робиня. Тогава злата жена намислила да отрови младенеца. Скоро тя приготвила смъртоносна отрова, пратила Евфимия по някаква работа и когато детето останало само, сложила отровата в устата му и то умряло. Когато се завърнала от работа, майката видяла мъртвия младенец и се преизпълнила с неизразима скръб, като се терзаела в сърцето си от горчива мъка по него. Тя не знаела каква е причината за внезапната му смърт, защото, когато господарката му дала отровата, в стаята нямало никого. Но като го приготвяла за погребение, Евфимия видяла, че от устата на детето тече отрова. Тогава си спомнила, че господарката ù вече два пъти заплашвала да я погуби заедно с детето ù и се досетила кой е виновен за смъртта му. Тя взела малко вълна, изтрила отровата около устата му, скрила я п ри себе си, без да открива тази тайна на никого, и погребала детето. След няколко дни готът повикал приятелите си на вечеря, а Евфимия прислужвала на трапезата. Дошло време да подаде чаша на госпожата и желаейки да узнае наистина ли тя е отровила детето, Евфимия взела вълната, с която избърсала устата му, тайно я потопила в питието, после я извадила, изстискала я в чашата и подала виното на господарката си. Без да подозира нищо, господарката изпила чашата и така нещастието се обърнало върху нея, защото още същата нощ тя внезапно починала и така паднала в ямата, която сама изкопала. На сутринта готът станал, видял жена си мъртва и се ужасил от неочакваната ù смърт. Цялата къща се изпълнила с плач, събрали се всички роднини, приятели и съседи и скърбели за нея. А после направили разкошен гроб и тържествено положили мъртвата в него. Когато изминали седем дни след погребението, сродниците ù си спомнили за доведената от Едеса девица и започнали да приказват: - Само тази пленница, която винаги беше враждебна към нашата сродница, е виновна за внезапната ù смърт. Те се опълчили против Евфимия и искали да я отведат на съд пред управителя на областта, за да изтръгне от нея с мъчения как е умъртвила господарката си. Но тъй като управителят отсъствал, те променили намерението си и решили да я погребат жива заедно с умрялата ù господарка. Те отворили гроба и я положили при трупа, който вече издавал смрад и гъмжал от червеи, за да умре там от насилствена смърт. Кой може да опише скръбта на Евфимия, нейната печал, страх и трепет, нейния ужас, ридание и плач? Нека някой само си представи страха на живия човек, затворен в гроба заедно със смраден труп, страха от мъртвеца, зловонието, тъмнината и гробната теснота, червеите, диханието на смъртта и неизказаното страдание! Пребивавайки в такова утеснение, Евфимия в мъката на сърцето си неспирно викнала към Бога от гроба, както някога пророк Иона от утробата на кита: - Господи Боже на небесните сили, Който седиш на херувими и виждаш бездните, Ти виждаш мъката на моето сърце и теснотата в този тъмен и смраден гроб. Ти знаеш, че заради Твоето име бях дадена на беззаконния гот, защото с Твоето име се кълнеше, когато ме взе за съпруга. Помилуй ме заради святото Си име. Ти умъртвяваш и съживяваш, сваляш в преизподнята и изваждаш[14]. Избави ме от тази горчива смърт и ме изведи от този гроб като от преизподня, защото си силен да възкресиш и мъртви и можеш да изведеш от смъртните врата и мене, живата, докато пребивавам близо до смъртта. Помилуй ме, Владико, заради светите мъченици Гурий, Самон и Авив, защото тяхната кръв и смърт заради Тебе си приел като чиста жертва. О, свети мъченици! Моят враг посочи вас като поръчители пред майка ми, затова ме спасете. Докато се молела в мъката на душата си, се явили трима светоносни мъже, сияещи като слънце - светите мъченици Гурий, Самон и Авив. Смрадта от гроба веднага изчезнала и Евфимия усетила неописуемо благоухание, което идвало от тях. Те ù казали: - Ободри се, дъще, и не се бой, скоро ще получиш спасение. Сърцето на Евфимия се насладило и от пресветлото видение на светиите, и от утешителното им слово. Преизпълнена с радост, тя се унесла в сладък сън. Докато спяла, тя била взета от гроба от невидимата всемогъща Божия сила, пренесена в църквата на светите мъченици Гурий, Самон и Авив в Едеса и положена в честния им ковчег. Било нощ и в църквата се извършвало обичайното утринно служение. Когато се пробудила, тя отново видяла светите мъченици, които ù казали: - Радвай се, дъще, и познай къде си сега. Ето, ние изпълнихме обещаното, иди с мир при майка си. Като казали това, те станали невидими. Евфимия се изправила и се огледала. Щом видяла църковните стени, иконите, свещите, честния гроб на светите мъченици и при това чула пеенето на клириците, тя се убедила, че се намира в Едеса, в храма на своите закрилници - светите Христови мъченици Гурий, Самон и Авив. Тогава се изпълнила с неописуема радост и веселие и като прегърнала с любов гробницата на светиите, със сълзи благодаряла на Бога и неговите раби за оказаната ù милост и възклицавала: - \"Нашият Бог е на небесата (и на земята); върши всичко, що иска\"[15], пратил е от небесата и ме е спасил. Благословен Господ, спасяващ ония, които Му се надяват: \"вечер настъпва плач, а сутрин - радост\"[16]. Докато с радостни сълзи говорела това и много друго, презвитерът чул думите ù и плача и се приближил към нея: - Коя си и защо плачеш? - попитал той. Тя му разказала подробно всичко - как била дадена на гота край ковчега на светиите, какво претърпяла от клетвопрестъпника, как вчера била затворена в гроба и по време на молитвата ù се явили светите мъченици, които я пренесли от готската земя в тази църква. Презвитерът слушал това и се ужасявал, дивейки се на великата Божия сила. Впрочем, той още не можел напълно да повярва на думите ù и казал: - Коя е майка ти? Като научил, че това е вдовицата София, презвитерът веднага пратил да я повикат в църквата. Без да знае нищо, майката веднага дошла и като видяла дъщеря си, застанала до гробницата на светите мъченици, облечена в бедни одежди, изпаднала в ужас от неочакваната гледка. Тя се приближила, прегърнала я и заплакала. Плакала и Евфимия и двете не могли да промълвят нито дума. Дълго стояли така и накрая майката промълвила: - Как се оказа тук, дъще моя, и защо си облечена в такива вехти одежди? Тогава Евфимия ù разказала подробно какво претърпяла в чуждата земя от лукавия си мъж, как вчера била затворена в гроба и по чуден начин била спасена и пренесена от явилите ù се свети мъченици Гурий, Самон и Авив. Майчиното сърце се късало от жалост и всички присъствуващи в храма много се удивлявали и прославяли всемогъщата сила и милост Божия. София паднала пред гробницата на светите мъченици и възнесла високо благодарение на Бога и Неговите светии. Целия ден майката и дъщерята останали в църквата, като се молели и благодарели на Бога и с любов и усърдие прегръщали и целували ковчега на светите мъченици. Късно вечерта те се завърнали радостни у дома, прославяйки Бога. На сутринта мълвата за чудото обиколила града. Отвред в дома на вдовицата идвали нейни роднини и съседи и се ужасявали на това, което им разказвала Евфимия. Всички хвалели името Господне и величаели и прославяли помощта на светите мъченици. София и дъщеря ù живеели богоугодно остатъка от живота си. Те разказвали на всички за милостиво явената им сила Божия. Евфимия казвала: \"десницата Господня твори сила!\", десницата Господня ме пренесе от готите в Едеса, \"Няма да умра, но ще живея и ще разгласям делата Господни\" [17]. А на гота клетвопрестъпник Бог отмъстил по следния начин. След известно време същият нечестив народ, който преди воювал против гърците в съюз с персите, пак нахлул в гръцката земя и се опитал да превземе Едеса. Поради това гръцките императори отново пратили войска в града. С нея дошъл и същият варварин, който с хитрост и лъст отнел от София дъщеря ù. Той не знаел нищо за станалото чудо и мислел, че Евфимия е умряла, затворена в гроба на мъртвата му жена, затова без смущение дошъл в дома на София като при своя тъща. Като го видяла, тя скрила Евфимия в една стая, а после го приела и се престорила, че се радва на пристигането му. След това събрала всички свои роднини и съседи и в тяхно присъствие взела да го разпитва: - Как Бог ви помогна да изминете пътя си? Да не би дъщеря ми, бидейки непразна, да се е разболяла по пътя, и как е родила? Много тъгувах за нея и се страхувах да не ù се случи нещо лошо. Готът отговорил: - По твоите молитви Бог ни помогна да пристигнем благополучно. Дъщеря ти е здрава и роди момче. Тя ти праща поздрави и ако не ни бяха заповядали тъй бързо да тръгнем на път, и тя щеше да дойде с мен и с младенеца, за да ти достави утешение. Впрочем, тя ще дойде в по-подходящо време. При тези думи София се разгоряла от справедлив гняв заради лъжата на злия човек и като разкъсала одеждите си, викнала високо: - Лъжлив и лукав убиец, какво си направил с дъщеря ми? Тя извела Евфимия от вътрешните стаи, изправила я пред гота и казала: - Познаваш ли тази девица и знаеш ли къде си я затворил, клетвопрестъпнико? Ти я предаде на смърт, беззаконнико! Щом видял Евфимия, мъжът затреперил, онемял и не могъл да каже нито дума, сякаш бил мъртъв. Тогава роднините и съседите на вдовицата го хванали, затворили го в стаята и останали да пазят пред вратите. Майката и дъщерята повикали писар и разказали всичко, което се случило с тях, без да пропускат нищо от това предивно чудо. После се отправили при епископа на града, блажения Евлогий, предали му записаното и съобщили за злия и лукав гот. Като прочел записките, епископът веднага събрал клира си и отишъл при воеводата, командващ гръцката войска. Той заповядал да прочетат пред него писмото на вдовицата и дъщеря ù, в което било подробно описано предивното чудо на светите мъченици. Воеводата изслушал с внимание написаното и се изпълнил с благоговеен ужас от славното чудо, а всички присъствуващи били обзети от страх. Воеводата заповядал незабавно да му доведат гота. Довели и София, и Евфимия. По това време в двора се събрали много хора, мъже и жени, и той заповядал отново да прочетат писмото. После попитал варварина дали е истина написаното. Той отговорил, че всичко е истина и няма никаква лъжа. Тогава воеводата му казал: - Окаяни убиецо! Как не се побоя от Бога и от страшния Му съд и не се уплаши от клетвата, дадена на гроба на светите мъченици, които направи свидетели и поръчители на своите обещания? Защо не пощади девойката, която прелъсти с хитростта си? Сега приеми заслужено наказание за делата си. И заповядал да му отсекат главата. Боголюбивият епископ усърдно молел воеводата да не наказва гота със смърт, а да му окаже милост и да го остави жив, за да прославя Божието величие. Но воеводата му отвърнал: - Боя се да помилувам човек, който е извършил такова голямо злодеяние, за да не разгневя светите мъченици, които този клетвопрестъпник оскърби. И по заповед на воеводата готът бил обезглавен. Така този окаян човек получил възмездие, а Бог се прославил в светиите Си. От нас, грешните, Нему да бъде слава, чест и поклонение, сега и всякога и во веки веков. Амин.   [", "date": "2017.11.15", "title": "Св. мчци Гурий, Самон и Авив"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375241-15-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1315 г. - В борбата си за независимост войските на новосъздадената Швейцарска конфедерация побеждават австрийската армия в битката при Моргартен.   1533 г. - В името на краля на Испания войските на Франсиско Писаро нанасят окончателно поражение на държавата на Инките и превземат столицата ̀и Куско.   1885 г. - Сръбско-българска война: Убедителната българска победа при Пирот, след която на 16 ноември българската армия се готви да атакува Ниш, но в щаба на армията е австро-унгарският пълномощен министър в Белград граф Кевенхюлер, който предупреждава, че при по-нататъшно настъпление българската армия ще срещне австро-унгарски войски, което слага края на войната.   1889 г. - Бразилия е обявена за република.   1902 г. - Съставено е двадесет и четвъртото правителство на България, начело със Стоян Данев.   1908 г. - Свободната държава Конго е преобразувана в Белгийско Конго   1920 г. - В Женева се провежда първото събрание на Обществото на народите.   1941 г. - Втората световна война: Началникът на СС Хайнрих Химлер нарежда арестуването и депортирането в концентрационни лагери на всички хомосексуалисти в Германия, с изключение на определени вишестоящи нацистки офицери.   1943 г. - Втората световна война: Германския началник на СС Хайнрих Химлер нарежда всички цигани да бъдат поставени „на едно ниво с евреите и изпратени в концентрационни лагери\".   1949 г. - Обесени са убийците на Махатма Ганди.   1969 г. - Студената война: Съветската подводница Подводница К-19 се сблъсква с американската подводница USS Gato в Баренцово море.   1971 г. - Фирмата Intel пуска на пазара първият в света микропроцесор, Intel 4004, способен да обработва 60 000 инструкции в секунда.   1983 г. - Създава се Севернокипърска турска република, която приема Декларация за независимост.   1988 г. - Палестинският Народен съвет обявява създаването на държавата Палестина.   1988 г. - В СССР се осъществява единственият полет на безпилотната космическата совалка Буран.", "date": "2017.11.15", "title": "15 ноември, иторията в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375229-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "1. Владимир Путин няма да отиде на избори. \r\n   2. Наследникът му ще бъде 45-годишния губернатор на Тулска област  . \r\n   3. Изборите ще се проведат в деня на присъединяването на Крим – 18 март. Дюмин като командващ Силите за специални операции на Русия получи за тази операция звездата на Герой на Русия. Между другото, денят на Силите за специални операции на Русия ще се празнува на 27 февруари, т.е. в хода на избирателната кампания. Е, и 23 февруари не забравяме. Цялата избирателна кампания ще мине под надслов “защитник” и ще бъде посветена на кандидата на политическите науки (дисертацията му е посветена на принципите на дейността на “европейската осморка”), на губернатора-стопанственик, на генерал-лейтенанта Алексей Дюмин, служил 20 години във ФСО (Федералната служба за охрана на РФ – бел.пр.), ГРУ и Министерството на отбраната на Русия (завършил службата си като заместник министър на отбраната на РФ) \r\n   4. Председател на правителството ще бъде губернатора на Новогородска област, икономист, бивш куратор на АСИ (Агенция за стратегически инициативи – бел. пр.), автор на икономическите програми на губернатора Дюмин – Андрей Никитин. \r\n   5. Министър на отбраната ще остане Сергей Шойгу, “Кримската пролет” свърза в една верига Путин, Дюмин и Шойгу и е залог за тяхната колективна сигурност. Министър на външните работи ще остане Сергей Лавров. За да не се притесняват Шойгу и Лавров, генерала и дипломата Анатолий Антонов ще изпратят посланик в САЩ (беше заместник на Шойгу и заместник на Лавров). \r\n   6. Председател на ФСБ ще стане колегата на Дюмин от ФСО Евгений Зиничев. Именно той много бързо напусна поста губернатор на Калининградска област (не поработи и два месеца) и усвоява длъжността заместник председател на ФСБ. \r\n   7. Начело на Росгвардия остава довереното лице на Владимир Путин – Виктор Золотов. \r\n   8. Вячеслав Володин до 2020 година остава председател на Държавната Дума. \r\n   9. Собянин по принцип може през есента на 2018 година да бъде преизбран за кмет на Москва, ако на този пост не поиска да отиде Сергей Кириенко. Ако поиска, то на “организатора на победите” никой няма да откаже. През 1999 година Кириенко вече участва в изборите за кмет на Москва, отстъпвайки на Юрий Лужков. Кириенко умее да постига резултат. \r\n   10. Зюганов, Жириновски и Миронов ще бъдат задължени да участват в изборите като статисти. Това ще бъдат последните им избори, след които ще станат пожизнени членове на Съвета на федерацията от президентската квота. \r\n   11. Не е изключено на изборите за президент да пуснат и Алексей Навални, когото Дюмин ще победи на втория тур. Новият президент ще дойде за 12 години и няма да бъде зле, ако победи честно. Така или иначе ще има някакъв ярък опозиционер, близък до Навални …. Високата летва ще бъде осигурена (не по-малко от 70%). Вторият тур ще бъде на 1 април, Дюмин ще получи повече от 70%. \r\n   12. Във всеки слуай, след като ги няма Зюганов, Жириновски и Миронов ще бъде реформирана партийната система на Русия. Довиждане КПФР, СР и ЛДПР! В Държавната Дума, образец 2021 ще пуснат конструктивната опозиция начело в Алексей Навални. \r\n   13. Курсът на Русия ще бъде европейски и всички “мракобеси” (Соловьови, Кисельови и прочие) ще бъдат предадени на вторични суровини. \r\n   14. Путин ще бъде “бащата на нацията” подобно на китайския Дън Сяопин (ще измислят название на длъжността). \r\n   15. Дмитрий Анатолиевич ще се присъедини към “газовиците” (бизнеса с газ – бел.пр.) или ще стане председател на Конституционния Съд. \r\n     \r\n", "date": "2017.11.15", "title": "Путин няма да се кандидатира на изборите за президент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375230-%D1%89%D0%B5-%D0%B8%D0%BC%D0%B0-%D0%BB%D0%B8-%D0%B2%D1%82%D0%BE%D1%80%D0%B8-%D0%BA%D0%B0%D0%B1%D0%B8%D0%BD%D0%BA%D0%BE%D0%B2-%D0%BB%D0%B8%D1%84%D1%82-%D0%B2-%D0%B1%D0%B0%D0%BD%D1%81%D0%BA%D0%BE-%E2%80%93-%D1%81%D0%BF%D0%BE%D1%80%D1%8F%D1%82-%D0%BA%D0%BC%D0%B5%D1%82-%D0%B8-%D0%B5%D0%BA%D0%BE%D0%BB%D0%BE%D0%B3", "text": "Необходим ли е и ще се случи ли втори кабинков лифт в Банско – темата в студиото на КОД 11-13 коментира екологът Тома Белев, а с мнение по телефона се включи и кметът на Община Банско Георги Икономов. \r\n   \r\n   „Необходимостта за втори лифт в Банско е констатирана още през 2009 г. и оттогава са предприемани редица действия за промени в управлението на парк „Пирин“, обясни Икономов. \r\n   „Във всички изказвания на зелените организации се включват всякакви други доводи, но не и екологични“, допълни кметът, който се аргументира защо е против позицията на еколозите не да се изгражда втори лифт, а вече съществуващият да бъде разширен. \r\n   „Проектът за тази кабинка и ски зона е на Община Банско. Той е отразен в действащия план за управление на парк „Пирин“ така, както го е планирала общината и по документи, той трябва да е с една кабинка. Това са фактите. Така че, гражданите на Банско трябва да протестират пред Общината“, категоричен е Тома Белев. \r\n  ", "date": "2017.11.15", "title": "Ще има ли втори кабинков лифт в Банско – спорят кмет и еколог"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375231-%D0%B1%D1%81%D0%BF-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D1%80%D0%B0%D0%B4%D0%B5%D0%B2-%D0%B8-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "  Ситуацията в оградата на българо-турската граница не касае само темата за националната сигурност на страната, но най-вече корупцията, посочи Нинова.   “200 млн. лева от хората са изсипани там, а видяхме в какво състояние се намира. По-важно има свидетели, чухте свидетел – служител, който говори за организирани канали за трафик. Той говори за плащане до високи равнища в държавата. Затова искаме незабавната оставка на вътрешния министър Валентин Радев и Валери Симеонов”, заяви лидерът на социалистите.   “Ще намерим всички способи на правото, българското и европейското, за да гарантираме на заснетия от Елена Йончева човек защита, като защитен свидетел и неговото свидетелстване по тези факти. За едно обективно разследване, с обективни резултати и носене на отговорност”, заяви Нинова.   Според нея преходът трябва да бъде оценен, а престъпленията на прехода – наказани. Но към разследването на приватизацията трябва да се добавят масовата приватизация, концесиите и силовите групировки.   “Голяма част от материалните богатства на държавата се преразпределиха през групировките. Няма да скъсаме с прехода, народе, докато начело на политическото ръководство на държавата ни днес стоят членове на групировките на прехода. Искаме да се отвори този въпрос. И да се приключи.    Мутрите на прехода – вън от политическото ръководство на държавата! Каквото и друго да правим, докато те стоят начело на държавата, този преход няма да приключи. Този разговор искаме да водим. Приватизацията е половинчато решение”, каза Нинова.", "date": "2017.11.15", "title": "БСП поиска оставките на Валентин Радев и Валери Симеонов"}
{"url": "http://www.classa.bg/%D1%81%D0%B2%D1%8F%D1%82/item/375228-%D1%81%D0%BE%D1%80%D0%BE%D1%81-%D0%B8-%D1%80%D0%BE%D0%BA%D1%84%D0%B5%D0%BB%D0%B5%D1%80-%D0%BD%D0%B5-%D0%B8%D1%81%D0%BA%D0%B0%D1%82-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B8%D0%BC", "text": "Някои от най-богатите американци, сред които Джордж Сорос и Стивън Рокфелер, изпратиха отворено писмо до Конгреса, в което искат да не бъдат намалявани данъците им.   В обръщението, подписано от над 400 милионери и милиардери, те настояват да не се изпълняват плановете за намаляване на данъчните тежести върху най-богатите американци, съобщи в. „Чикаго трибюн“.   Според изданието в петицията се посочва, че Републиканската партия ще допусне грешка, ако намали данъците за богатите във време, когато в обществото цари неравенство, а държавният дълг расте с всеки изминал ден. Според милионерите и милиардерите евентуалната данъчна реформа ще „увеличи неравенството в обществото“.   Освен Сорос и Рокфелер, сред другите участници в подписката са и дизайнерът Ейлин Фишър, основателите на компанията за сладолед „Ben & Jerry’s“ Бен Коен и Джери Гринфилд, както и бившият ръководител на Американските авиолинии Робърт Крендал.   В петък комисия от долната палата на Конгреса одобри плановете за данъчна реформа, предложена от републиканците. Според нея данъците за бизнеса и предприятията трябва да се намали от 35% до 20%. Според президента Доналд Тръмп намаляването на данъчната тежест ще спомогне за отварянето на нови работни места. Също така се предвижда намаляване на подоходното облагане за семейства с приходи от над 1 млн. долара от 39,6% до 38,5%.   Републиканците планират да внесат законопроекта за гласуване още тази седмица. Ако той бъде приет, това ще стане първото значително изменение на данъчното законодателство в САЩ за последните 30 години. Финансовият министър Стивън Мнучин изрази надежда, че законът може да бъде предаден за президентско одобрение още този декември.", "date": "2017.11.15", "title": "Сорос и Рокфелер не искат намаляване на данъците им"}
{"url": "http://www.classa.bg/%D1%81%D0%B2%D1%8F%D1%82/item/375227-%D1%82%D1%83%D1%80%D1%86%D0%B8%D1%8F-%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BD%D0%B0%D0%B9-%D0%BD%D0%B5%D1%81%D1%82%D0%B0%D0%B1%D0%B8%D0%BB%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B2-%D1%81%D0%B2%D0%B5%D1%82%D0%B0", "text": "          Турският президент Реджеп Тайип Ердоган има грандиозни планове. Например през следващите години страната му да разработи собствен, турски автомобил. Или пък до 2023 година Турция да се нареди сред десетте най-силни икономики в света. За целта страната му нямала нужда от членство в ЕС, смята Ердоган.   Нереалистични цели?   Само че тези негови мечти едва ли ще се осъществят. Защото въпросният подем се финансира от държавни кредити. И остава по този начин зависим от постоянен приток на чужди капитали. Сред нестабилните кандидати за място сред най-големите икономики в света Турция е най-нестабилният, гласи оценката на рейтинговата агенция \"Стандарт енд Пуърс\"   В момента Турция е в добра форма наистина: през тази година брутният вътрешен продукт (БВП) ще нарасне с над 5 на процента, а до 2020 г. правителството предвижда икономиката на страната да нараства с 5,5% на годишна база.   Германската външнотърговска агенция GTAI обаче се съмнява, че \"Турция ще постигне амбициозните си цели\". Защото подемът е крехък и дължащ се основно на необичайни мерки от страна на държавата. Така например Анкара улеснява значително отпускането на кредити, с които фирмите финансират разрастването си, а банките - строителния бум в страната. Само че този импулс не може да бъде поддържан дълго. \"Ръстът на кредитите показва белези на слабост, а държавните гаранции постепенно се изчерпват\", посочва Дьорд Ковач от инвестиционната банка UBS.   През октомври инфлацията достигна 12%. И за да не намалеят реалните доходи на хората, заплатите се увеличават в същия порядък, което пък стимулира поскъпването.   Друго слабо място е това, че вносът в Турция надхвърля значително износа. Резултатът от това е растящ търговски дефицит, който през първите девет месеца на годината е бил с 30% по-голям, отколкото през същия период на миналата година. За да покрие този дефицит, страната се нуждае от постоянен приток на чужди капитали. Такъв приток все още е налице, но междувременно той се състои главно от финансови инвестиции, които бързо могат и да бъдат изтеглени. През първото полугодие на 2017 г. 80% от чуждите инвестиции са отишли в турски облигации и акции, посочват експертите. А дългосрочните преки чужди инвестиции се свиват драстично, уточняват от UBS.   Освен това времената на изгодните кредити вече отминават. Големите централни банки в развитите страни бяха занижили силно лихвените си проценти, което позволяваше на бързо развиващи се страни като Турция да си набавят евтини кредити. Само че сега вятърът се обръща: американската емисионна банка вече повишава лихвения процент. А това засяга също и Турция.   Ако САЩ продължат да вдигат лихвите, това ще направи вложенията в щатски долари по-атрактивни за глобалните инвеститори. За да бъдат привлечени те в Турция, турското правителство трябва да им предложи по-високи лихви, което пък ще оскъпи дълговете. Освен това растящите лихви и високата инфлация в Турция стимулират по-нататъшното обезценяване на турската лира, която е паднала до 3,87 лири за долар - близка до исторически най-ниската ѝ стойност. Това обременява турските фирми, задлъжнели с около 300 млрд. долара в чужда валута. Колкото повече се качва курсът на долара, толкова по-трудно става за тях да обслужат кредитите си.     Силният долар освен това оскъпява турския внос, защото повечето вносни продукти Турция плаща в американска валута. Вследствие на това търговският дефицит се увеличава. А скъпият внос помпа инфлацията. Тя пък, на свой ред, кара турската лира да отслабва още повече. И така нататък...   Турската централна банка трудно може да предотврати така очертаващия се дяволски кръг. За да укрепи лирата и спре инфлацията, тя би трябвало да повиши значително лихвения процент. Само че това би задушило конюнктурата. Дори емисионната банка да повиши основния лихвен процент с един процентен пункт, това няма да е достатъчно, за да спре обезценяването на лирата, твърдят експерти от Комерцбанк.   Към това се прибавят политическите напрежения в Турция, както и между Турция и САЩ или ЕС. \"Положението в Турция продължава да буди загриженост\", заяви наскоро председателят на индустриалния съюз BDI Дитер Кемпф. И през тази година германските фирми се въздържат от нови инвестиции в Турция, изтъква той.   Рейтинговата агенция \"Стандарт енд Пуърс\" оценява Турция като една от страните, за които повишаването на лихвения процент в САЩ представлява най-голям риск. Това изглежда вече започва да тревожи и Анкара. В началото на декември ще се проведе среща с представители на ЕК, на която Турция ще отправи посланието, че остава свързана с Европа и се надява на подобряване на отношенията с ЕС, заяви неотдавна турският вицепремиер Мехмет Шимшек.", "date": "2017.11.15", "title": "Турция е икономически най-нестабилната страна в света"}
{"url": "http://www.classa.bg/%D1%81%D0%B2%D1%8F%D1%82/item/375221-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F,-%D0%BA%D0%BE%D0%B8%D1%82%D0%BE-%D0%BE%D1%82-%D0%B2%D1%80%D0%B0%D0%B3%D0%BE%D0%B2%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D0%BF%D1%80%D0%B8%D1%8F%D1%82%D0%B5%D0%BB%D0%B8", "text": "  През последните години Русия, Китай и Иран извлякоха огромна полза от западането на военната и икономическата сила на САЩ, продиктувано от недоверие към дипломатическите и политическите възможности на Вашингтон, както при Обама, така и при Тръмп.      Успехът на евроазиатския триптих се базира на основния принцип за превръщането на враговете в неутрални играчи, а неутралните играчи в съюзници, както и на по-нататъшното подобряване на отношенията със съюзническите държави. За да бъде разбран този проект, трябва да имаме предвид, че икономическите, военните и дипломатическите усилия са различни в зависимост от страната и цялостния регионален контекст.       Ако Саудитска Арабия, Турция и Сирия бъдат анализирани индивидуално, то това ще разкрие стратегията на Русия, Китай и Иран. Специално внимание е отделено на Близкия изток, а това се случва поради няколко причини.    .     Военният разгром на враговете на Сирия се дължи главно на Сирийската арабска армия, на Иран (плюс „Хизбула”) и на военното сътрудничество на Русия, заедно с дипломатическата и икономическата подкрепа на Пекин.        Руската федерация постепенно навлезе в сирийския конфликт, а военните резултати мигновено бяха в полза на оста от съпротивата, а армията на САЩ не бе в състояние да се намеси, за да промени развоя на събитията.      Новата администрация на Тръмп показа, че не отговаря на очакванията на плановете на Саудитска Арабия за регионална хегемония, въпреки че кралството се съгласи да купи американски оръжия, които се равняват на 110 милиарда долара и се ангажира с по-нататъшни инвестиции в САЩ.   Рияд е дори в по-тежка позиция от тази, която човек би си помислил. Той трябва да подкрепи петродолала, чийто позиции все повече се разклащат, благодарение на китайското желание да елиминира формите на плащане в щатски долари, като премине към петроюани. Освен това Рияд не вижда много осезаеми ползи от това американските военни да подкрепят неговите антиирански политики, въпреки че Тръмп изведе различни идеи от тези на Обама относно споразумението с Иран. Саудитска Арабия има общ интерес с Израел в региона, свързан с общото недоволство относно намаляващата ефективност на Вашингтон в региона.   От гледна точка на саудитците, всичко се срина за относително кратък период. Поражението в Сирия съвпадна със споразумението за ядрената сделка (Съвместния всеобхватен план за действие – JCPOA) между Иран и 5 + 1 страни. И в двата случая Рияд усеща предателство на своя стар американски съюзник.    Единственото решение е стратегическа промяна, която да повлияе сериозно върху региона.       Необходимостта саудитският крал да се яви лично в Москва се отнася пряко и до наследяването на трона. Мохамед бин Салман ще наследи кралството, въпреки ситуацията в Йемен и кризата в Съвета за сътрудничество в Персийския залив (ССЗ) от сблъсъка с Катар.    .     Първата цел, постигната от Путин и саудитския крал, изглежда е увеличение на цените на петрола до приемливи стойности, което последва от провалената стратегия на Вашингтон и Рияд да тласне Москва към банкрут като се намалят цените на петрола. Второ, фокусът на срещата бе върху приемането на победата над Рияд в Сирия, припознавайки Асад като единствения легитимен лидер на Сирийската арабска република.   Очевидно е, че много неща се развиват зад кулисите, тъй като сега Рияд признава политическото решение като единственият начин да се сложи край на конфликта – нещо, което никога преди не е споменавано от представителите на Саудитска Арабия. За Рияд ще бъде много трудно да се откажат от проекта за промяна на режима, дори ако политическият, дипломатически, военен и икономически натиск на Китай и Русия се увеличи. И Рияд, и Тел Авив многократно се опитват да убедят Путин да се откаже от приятелството си с Иран и Асад, но без успех.     ,  .    Новите администрации във Вашингтон понякога могат да предадат своите приятели заради своята собствена изгода, докато Путин поддържа обещанията си дори под екстремен натиск. В този смисъл решението на Тръмп да десертифицира иранската сделка е демонстрация на добрата воля към Израел и Саудитска Арабия от новата администрация.   Саудитска Арабия има ниски валутни резерви в резултат на понижената цена на петрола и въвличането ѝ в няколко войни. Освен това претърпя военното поражение в Сирия и дори още по-голям провал в Йемен.    . Освен това Съветът за сътрудничество в Персийския залив се разцепи в резултат от икономическата война срещу Катар, която представлява още един пример, че Вашингтон не подкрепя Рияд до краен предел, както саудитската монархия може би е очаквала.    Ако Вашингтон няма възможност да подкрепи Саудитска Арабия с военни средства, а Рияд трябва да понесе икономическото бреме, то Кралството ще има голям проблем и се нуждае от алтернативи като Русия и Китай.    Най-добрият начин е да преговаря с основните играчи, а Русия изглежда като перфектния медиатор, както беше обявено наскоро. Китай просто чака всички спорове да се успокоят, за да приложи своята икономическа сила и да изпрати в миналото последните четиридесет години хаос в региона, произтичащи от съперничеството между Саудитска Арабия и Иран.   Дори ако опитът на Рияд да раздели Русия и Иран се провали, това ще доведе до отношения, които изпращат ясен сигнал към Запада.     Москва постигна дипломатическо чудо със Саудитска Арабия, благодарение на военните усилия в Сирия, на икономическия натиск на Китай чрез петроюана, както и на иранския дипломатически успех, произтичащ от ядреното споразумение, което трябва да реабилитира Техеран на международната политическа сцена.       . Трябва да се отбележи и значението на Русия и Китай за това да има неутрална държава с огромни възможности за харчене на пари в региона. В случая на Турция, руската интервенция в Сирия, съчетана със стремежа на Турция да се превърне в евроазиатски енергиен център, сближи Москва и Анкара.        Военният разгром на Турция беше ясен още преди 12 месеца. През последните 3-4 месеца, Ердоган изглежда промени приоритетите си, като се фокусира върху кюрдския въпрос и върху развиващите се отношения с Катар (политическото движение на „Мюсюлмански братя” e ключово за двете страни и е от съществено значение за тяхната връзка).      Мирните преговори за Сирия в Астана поставиха основата на дипломатическите усилия на Техеран и Москва да убедят Анкара да загърби възможността за военни действия. Вместо това Анкара бе окуражена да отвори вратата за важни енергийни сделки между Анкара и Москва. Изглежда, че Анкара сега е решила да се превърне в енергиен хъб, прокарвайки газ чрез „Турски поток” от Русия до Европа, както и газ от Катар и Иран.      Другият аспект, който твърдо убеди Ердоган да направи отстъпки по отношение на Сирия, е свързан с въпроса за кюрдите. Сирийските демократически сили (SDF), които се състоят основно от кюрдски бойци, функционират в Сирия по командването и от името на международната коалиция, водена от САЩ. Анкара определи кюрдите от SDF за въоръжено продължение на Кюрската работническа партия (ПКК), която се счита за терористична група в Турция.      Със засилващото се използване на Сирийските демократически сили в Сирия от международната коалиция, ръководена от САЩ, стратегиите на Тръмп и Ердоган се провалиха. Тръмп трябва да създаде у местната публика впечатлението, че САЩ са посветени на това да се бият с „Ислямска държава”, дори и ако това означава да се доверят на кюрдските бойци, което да доведе до прекъсване на отношенията с Турция. Ердоган възприема това като въпрос на национална сигурност. Ситуацията ескалира до точка, при която дипломатическият спор доведе до преустановяването на издаването на визи от представители на посолството на Анкара във Вашингтон.   Естествена реакция на тези действия от страна на САЩ беше споразумението между Ирак, Иран, Сирия и Турция за запазване на териториалната цялост що се отнася до кюрдския въпрос.Благословията на китайците и руснаците в тази ситуация е явна.         (участието на Турция в преговорите в Астана с Русия и Иран). В същото време, Турция наблегна на значението на нейната географска позиция като център на енергийната дистрибуция на Евразийския суперконтинент.        Колкото до продажбата на оръжия за Саудитска Арабия, руското влияние се разширява, благодарение на системите С-400, които са в процес на продажба на Анкара, въпреки разпалените възражения от много страни, които са членки на НАТО. Системата С-400 е по-нататъшно усилие за възпирането на американската агресия, но е и първият признак за желанието на Анкара към разнообразие, този път военно, което да бъде опора за новия многополюсен световен ред.След множество дипломатически и военни провали, Анкара отново изгради своята роля в региона заедно с Иран и Катар, в контекст, при който партньорството между Москва и Пекин ще гарантира на Ердоган възможността да направи маневра за оттегляне от системата на НАТО.    Бъдещото влизане в Шанхайската организация за сътрудничество (ШОС) може да утвърди прехода на Анкара към многополюсния свят и да превърне Турция в пълноправен съюзник на Москва и Пекин. В същото време, вече може да се каже, че Москва и нейните съюзници постигнаха успех в труднопостижимата задача да превърнат Турция, която беше на ръба директно да се намеси в Сирия, в един от най-важните гаранти за териториалната цялост на Сирия.       Колко дълбоки са приятелствата между Москва, Рияд и Анкара тепърва предстои да се провери.  Войната в Сирия почти бе спечелена, подкрепяните от саудитите и турците терористични групи са неутрализирани, а условията за цялостната евразийска икономическа и военна интеграция на Рияд и Анкара са поставени.     Струва си да се отбележи приносът на Русия, Китай и Иран за сирийското правителство и за сирийския народ. През шестте години на агресия срещу Сирийската арабска република, Иран винаги е успявал да помогне що се отнася до военна сила, екипировка и логистична подкрепа в борбата срещу тероризма. В ранните етапи на конфликта, дори преди да се намеси пряко, Москва предприе стъпки за разрешаване на въпроса за външния дълг на Сирия към Русия като й зае пари и й предостави въоръжение и логистика, което активно допринесе за разгромяването на терористите в Сирия.       Китайската икономическа мощ ще позволи на Дамаск да възстанови нацията, опустошена от тероризъм и чужда агресия в продължение на шест години. С руските военни възможности, Дамаск ще разполага с всички необходими средства за прекратяване на конфликта и стабилизиране на страната, като с това могат да бъдат положени основите за предотвратяване на бъдеща западна агресия. От политическа и дипломатическа гледна точка, съвместните действия на Техеран, Пекин и Москва заедно с Дамаск са неразделна част от политическата ос, която се простира от Иран до Ирак и Сирия и достига до Средиземноморието, дори е възможно да достигне до Турция.    .      Някои ключови компоненти от тази глобална промяна, на която сме свидетели, са: китайският икономически натиск върху саудитците да приемат плащания за петрол в юани, изкореняването на тероризма в Ирак и в съседните страни, като по този начин бъдат заобиколени санкциите, наложени на Иран от САЩ и нейните съюзници, както и превръщането на Турция в регионален център за дистрибуция на енергийни източници.   Китай се намесва икономически в редица региони, особено в Близкия изток, за да подпомогне руската военна сила чрез пари, дипломатически способи, икономически инвестиции („Един пояс, един път”) и осигуряване на ликвидност на съюзниците, както се случи с Москва, когато бе засегната от западните санкции.    В момента Сирия, Египет, Либия и Пакистан изглежда имат голямо значение за бъдещите стратегии на Китай.       Нациите ще трябва да избират между две системи: или многополюсния световен ред, основан на приятелство и сътрудничество, което е от полза за всички, или еднополюсния, който се основава на намаляващата военна и икономическа сила на Америка.   Силната китайска икономическа подкрепа заедно с руската военна мощ, както и значението на Иран в Близкия изток, успешно защитават страни като Сирия от американските военни намеси, разцепвайки старите съюзници на САЩ и проправяйки пътя за планираната икономическа и военна изолация на Вашингтон в региона. По този начин и други страни, които също са подложени на натиск от страна на САЩ, като Южна Корея, Мексико и Венецуела, все повече ще се приближават към многополюсния свят, в който лидери са Русия и Китай, ускорявайки упадъка на Съединените щати и тяхното влияние извън Близкия изток.   Многополюсният световен ред е устойчив. САЩ не са вече отделна суперсила, а по-скоро една сред останалите две сили, притежаващи ядрени оръжия. Колкото по-скоро САЩ осъзнаят това, толкова по-добре ще бъде за човечеството и за мира по света.  ", "date": "2017.11.15", "title": "Китай и Русия, които от врагове се превърнаха в приятели"}
{"url": "http://www.classa.bg/%D1%81%D0%B2%D1%8F%D1%82/item/375222-%D1%82%D1%80%D1%8A%D0%BC%D0%BF-%D0%BA%D0%B0%D1%82%D0%BE-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%BE%D1%81%D1%82", "text": "Точно преди година Държавната дума на Руската федерация посрещна с аплодисменти съобщението за избирането на Доналд Тръмп за президент на Съединените щати.    Реакция напълно разбираема, като се има предвид фактът, че кандидатът на демократите Хилъри Клинтън никога не е крила рязко негативното си отношение към политиката на Москва, докато съперникът ѝ правеше реверанси, насочени към Кремъл, давайки да се разбере, че би  искал подобряване на взаимните контакти с Москва. Година по-късно мнозина си задават логични въпроси от типа: А ако стопанка на Белия дом бе станала Хилъри Клинтън? Нямаше ли руско-американските отношения да бъдат по-малко враждебни и по-стабилни? В края на краищата от лагера на Клинтън тогава даваха да се разбере, че след като тя стане лидер на Съединените щати, ще се постарае да направи по-умерена американската реторика и да потърси прагматично сътрудничество с Кремъл. Видите ли, това са хора опитни, предсказуеми, катаклизми няма да има. Би ли могла в случай на успех на Хилъри, историята да тръгне по друг път?   Как по друг начин може да се характеризира ситуацията, в която Америка, в своята самозабрава, потъна до шия в „мръсна кал“, уж разчиствайки я? При това, с мръсотията, която ринат около Тръмп, би трябвало да разобличат един практик – при положение, че практичността по принцип е присъща на американската политика въобще. Когато пламенната публицистка Ан Епълбаум възкликва от страниците на „Вашингтон пост“, че арестуваният бивш шеф на предизборния щаб на Тръмп Пол Манафорт бил „развален“ от Русия, която го научила на „всичките си мръсни трикове“, това повече от обидно за Съединените щати. Какво излиза? Излиза, че лобистът и политически инженер, десетки години обслужвал политици като Джералд Форд, Джордж Буш-старши и Джон Маккейн – не без съдействието на различни специални ведомства – и множество „приятели на САЩ“: от Фердинанд Маркос и Жонас Савимби до Сиад Баре и Мобуту Сесе Секо – едва свързал се с руснаците, усвоява основите на професията. А до този момент си е оставал простодушен идеалист. Силата на лавината, стоварила се върху американската политика след скандалните избори през 2016 година, би следвало да накара всеки здравомислещ човек да допусне, че ако го нямаше фактора „Тръмп“, би се появил някакъв друг импулс, който да даде път на назрелия процес. След като на върха се е струпала огромна снежна шапка, рано или късно тя ще падне долу. Една от очевидните причини за промените: курсът на САЩ на международната арена, воден след края на Студената война и считан за аксиома в глобалното лидерство на Америка, се изчерпа:     Завоят към по-малко амбициозен дневен ред в политиката и обществото е назрял. Същият този „еднополюсен модел“, който през 90-те години на миналия век обяви консервативният политически коментатор Чарлз Краутхамър, с уговорката, че той няма да продължи вечно, приключва. Още Барак Обама разбра това – без да изневерява на патосната реторика относно глобалното лидерство, той де факто започна да „свива“ амбициите или поне да ги преформатира. Но запазването на предишния начин на изразяване не позволяваше рязка смяна на курса – като порядъчен представител на партийно-държавния истабишмънт, Обама не можа да се откаже от общоприетата лексика. Доналд Тръмп се появи навреме. Това, което не може да си позволи харвардският възпитаник или представителят на потомствената аристокрация, се отдава с лекота на „милиардера от народа“; човек със съмнително образование и нулев политически опит. Тръмп реже наляво и надясно не само противниците, но и – което е по-важно – съюзниците си. Обърква всички със своите разнопосочни изявления по една и съща тема, мятайки се от една крайност в друга, карайки всички да съчувстват горчиво на американците. Понякога Тръмп е толкова карикатурен, че дори не е ясно дали трябва да възприемаме действията и думите му сериозно, или наблюдаваме някакъв по неизбежност популярен трол. Американският мейнстрийм съзнателно влошава положението като моментално се нахвърля едва ли не върху всичко, изречено или направено от Тръмп – осмивайки и излагайки на показ неговите faux pas. А едновременно с това – и „предателската“ му същност: целият политически елит се наслаждава на предположението, че президентът на Съединените щати (защо пък не?) е „чуждестранен шпионин“, предизвиквайки аналогии с банановите републики… Борба за власт? Несъмнено. Несистемното парвеню раздвижи номенклатурата, която взема мерки за възстановяването на реда и по възможност, за предотвратяването на евентуални бъдещи ексцесии. Но по всичко личи, че работата не е само в това. Тръмп по същество изпълнява функцията на строителна машина, чието предназначение е да разчисти терена от износените постройки.    Но несъмнено 45-ят американски президент „разширява съзнанието“, раздвижва рамките на възможното и позволеното във всичко, което засяга поведението на САЩ в света. Ако се случи нещо недотам приятно или дори неприлично – всичко може да се прехвърли на раменете на „полуумния самозванец“. Той открито и нагледно приучва света, че практически днес от Америка може да се очаква и най-неочакваното. Тръмп не е завинаги. Било то в посочения в конституцията срок или предсрочно, той ще напусне Белия дом.  Но разширените рамки и усещането, че Съединените щати са способни и готови да действат в много широк диапазон, ще остане.  Н   И колкото по-малко се променя същността, толкова по-голямо ще бъде реторичното дистанциране от „волунтаризма“ на Тръмп, за да бъде утвърдена „новата нормалност“, както е прието да се говори сега, „почистена“ от следите на екстравагантния ѝ основоположник. Всичко, изложено по-горе, не означава, че за радост на многобройните родни любители на конспирацията, имаме работа с поредната интрига на световното задкулисие. Случващото се сега е резултат от обективните социално-политически процеси в САЩ и в света, които имат определена вътрешна логика. Описаната стройна схема на хартия изглежда добре, но как и в какво ще се обърне всичко това в реалния живот, е трудно да се предскаже. С присъщия си безпардонен стил Тръмп е в състояние не просто да разшири „строителната площадка“, но и да събори много важни сгради в рамките на нейния периметър. Впрочем за САЩ, наред с външната задача, която може да се нарече „глобално  намаляване на тежестта“, на дневен ред е и важна вътрешна задача – много по-сложна и деликатна. Американската върхушка бе разтърсена най-вече от факта, че обществото – или поне доста значителна част от него – започна да се държи съвсем не така, както тя би желала. Преплитането на социалните и технологични промени, от една страна, пробуди далеч не прогресивни инстинкти (Тръмп се превърна в олицетворение на това). От друга страна, то въоръжи хората с нови средства за себеизразяване и въздействие върху обкръжаващата ги действителност. Проблемът на управляващия елит в целия свят, независимо от политическия строй, е загубата на държавен контрол над толкова разнообразните процеси, случващи се на подведомствените му територии. И връщането на този контрол е голямата обща задача. Когато Конгресът на САЩ пристрастно се допитва до главните юристи на Google, Twitter и Facebook доколко чуждестранни саботьори са в състояние чрез социалните мрежи да влияят на националната сигурност (в дадения случай става дума за руснаците, но може да има и други варианти) – това вече сериозно променя атмосферата. Представата за виртуалния свят като пространство на абсолютната свобода и надеждна защита на безграничната глобализация бива заместена от картината на опасно поле за нахлуване на чужди влияния – и всичко това се случва в сърцето на либералната общност. Ясно е, че подобна промяна в състоянието трябва да бъде много сериозно обоснована. Дали „руската заплаха“ е достатъчна? Или настоящото зацикляне на „руската следа“ ще прерасне в противодействие на по-глобални опасности, ще се разбере следващата години, именно тогава си струва да очакваме  кулминацията на разследването. И киберсферата е само един от сегментите, в които трябва да се очакват промени в съотношението на правата на държавните и недържавни играчи. Да се върнем към началото – дали нещата биха се развили по друг начин, ако някой друг беше станал президент на САЩ.     Необходимостта от кардинално обновление на Америка, на нейната политическа система, на позиционирането ѝ в света, на персонажите в управляващата я класа, на икономическите ѝ приоритети – всичко това обуславя неизбежността на предстоящите много дълбоки промени. Така че Тръмп – не той лично, а човек с неговите функции – най-вероятно би се появил много скоро, а може би и по-рано. Защото трансформацията едва започва, остава само да гадаем кой още ще дойде – вместо Тръмп или редом с него.", "date": "2017.11.15", "title": "Тръмп като неизбежност"}
{"url": "http://www.classa.bg/%D1%81%D0%B2%D1%8F%D1%82/item/375223-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B2%D1%81%D1%8F%D0%BA%D0%B0-%D0%B3%D0%BE%D0%B4%D0%B8%D0%BD%D0%B0-%D0%B8%D0%B7%D1%87%D0%B5%D0%B7%D0%B2%D0%B0%D1%82-%D0%B1%D0%B5%D0%B7%D1%81%D0%BB%D0%B5%D0%B4%D0%BD%D0%BE-8-000-000-%D0%BE%D1%81%D0%B5%D0%BC-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%B5%D1%86%D0%B0-%D0%BA%D1%8A%D0%B4%D0%B5-%D0%B2%D0%B8%D0%B4%D0%B5%D0%BE", "text": "\r\n   За мнозина тези предположения изглеждат като фантастика, делириум, лудост и т.н. И колкото и да не е парадоксално – всъщност е. Педофилията и жертвоприношенията, разбира се, са зло. Но всъщност всичко е много, много по-страшно. \r\n  Международен център за издирване на изчезнали деца. Първоначално ICMEC има  офиси в 22 държави, а сега има повече от сто представителства. \r\n   Ако прочетете текущата преса, тогава се оказва, че от това, какъв е броят на децата, изчезващи по света, косата ви може да настръхне. Пише се , че в целия свят става дума за  стотици хиляди. Но всичко това, както се оказва, не е напълно вярно. Истината е, че според официалните данни на ICMEC всяка година   Замислете за над тази цифра. \r\n   Осем милиона за  40 години, т.е. възрастта на активен възрастен, това са   320 000 000. Което  означава, че за 40 години населението в света, като една   страна – САЩ – е изчезнало без следа. Къде са отишли  всички тези хора? \r\n   За  педофили, за магически ритуали, за тестове на  козметика,  за донорски органи и други неща, за които  често се пише, но  8 милиона годишно май са   твърде много? За целта трябва в света всеки втори да е или людоед  или педофил. И затова са нужни такива обемни  „доставки“. \r\n   Западните конспиролози,  шокирани от новите данни на ICMEC, са тотално  объркани. Нали те от десетилетия разказват за стотици хиляди изчезнали хора. А се оказва, че само в САЩ изчезват 800 000 деца  годишно. Почти един милион. \r\n   Един милион деца годишно означава, че 1% от американските семейства веднъж годишно  дават   детето си някъде. Тъй като детството продължава до 18 години, статистиката за 18 години е 18 000 000. Което означава, че  е почти всяко пето семейство в САЩ, както се оказва, губи дете. То изчезва безследно. \r\n   Под  впечатлението от тези нови данни изумените конспиролози се опитват да обяснят това, което се случва с още по-безумни теории. \r\n   \r\n   Например, според някои  ,   правителствата на големите държави  отдавна летят вътре в  Слънчевата  система и вече цели  компании в продължение на много години добиват полезни изкопаеми на Марс, Луната, и дори и в астероидния пояс. А  компаниите се нуждаят от роби, които  да им работят. \r\n   . Поддръжниците й изхождат от факта, че на Земята има огромни бази на извънземни. Не една или две, като например в  Area  51 в САЩ, a  много. И там също имат нужда от роби. И от свежа храна. \r\n   Не можем да опровергаем или потвърдим тези предположения, но можем – можем да погледнем на въпроса малко по-широко. \r\n   , статистиката им е неточна, защото тя е непълна. Ако в Германия, например, имат много добра полиция, а и всички германците имат мобилни телефони и  доверие в полицията, германците веднага се обаждат в полицията, когато изчезне дете. Същевременно в Африка, Азия и Латинска Америка няма такъв ред. Никой не знае колко деца изчезват, дори  и приблизително. \r\n   По-нататък. Съвременна Германия е много развита, технологично напреднала страна, където дори има полицейски сили, които дори търсят някой. Но освен полицията в Германия (и в Европа като цяло), все още има такова нещо като правосъдие за малолетни и непълнолетни, характерно за „модерната цивилизация“. \r\n   . Според легендата, те се настаняват в други семейства, но кой е проверил? И още 100 000   изчезват сами, но не се знае как и къде – това  вече са данните на ICMEC. Общият брой не е 100 000, а 150 000 деца на година. Само за Германия. \r\n   Въз основа на горното може да се приеме, че статистическите данни на МККЕВ отразяват занижени статистическите данни за изчезването на деца в световен мащаб. Наистина, за една година в света изчезват не 8 000 000 деца, а  12 000 000. \r\n   Но това не е всичко, защото възрастните са същите хора като децата. И те също изчезват. В какви количества те изчезват, ние не знаем, никой не ни казва. Но можете да прецените. \r\n   Например, руската преса пише, че в Русия изчезват  15 000 деца годишно. ICMEC смята, че тази цифра е занижена  10 пъти! \r\n   Същата така  , че възрастните, които изчезват в страната, са 120 000 годишно. По аналогия, можем да приемем, че тази цифра също е 10 пъти занижена. \r\n   Не можем да опровергаем или потвърдим това предположение, но според най-оптимистичните оценки като цяло около един милиард души са изчезнали от  планетата през последния половин век. И може би много повече. И това не може да не предизвика определени размисли…. \r\n   \r\n", "date": "2017.11.15", "title": "На Земята всяка година изчезват безследно 8 000 000 (осем милиона!) деца. Къде? (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/375224-%D1%89%D0%B5-%D1%81%D0%B5-%D1%81%D0%B4%D0%BE%D0%B1%D0%B8%D0%B5-%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D0%B0%D1%80%D0%BC%D0%B8%D1%8F", "text": "          Отдавна са ясни проблемите, с които трябва да се справят армиите в Европа. Пръстът е сложен в раната още преди появата на сегашния американски президент. В много държави от ЕС военните страдат от липса на пари и недостатъчно оборудване, повечето армии са прекалено малки и неефикасни. Добър пример за това е Бундесверът, който само частично може да се справя със задачите си и все още не е на равнището на изискванията, пред които го изправя дигиталното военно бъдеще. Новият отбранителен съюз, за който се договориха повечето държави от ЕС, има за цел да подобри положението.   За тази инициатива беше крайно време. На ЕС му трябваха цели 17 години, докато се споразумее по основните принципи. Защото още на срещата на върха в Ница през 2000-та година беше взето решението за общата отбранителна политика. Сегашната голяма крачка напред все още не означава обаче, че ще възникне истинска, интегрирана общоевропейска армия. Да, такава армия е нещо смислено, но в момента идеята не е реалистична - поради различни политически причини. На сегашния етап най-напред става дума за по-добрата координация при разработването и набавянето на оръжия, превозни средства и друга техника. Защото очевидно е много по-евтино да се произвежда само един вид транспортен камион за всичките 23 армии в новия отбранителен съюз, отколкото всяка от тях да се грижи сама за себе си. Проста работа, но на ЕС му трябваха десетилетия, за да стигне до този извод.   Естествено, в случая важна роля играят и индустриално-политическите интереси. Отделните държави гледат да запазят собствените си военни промишлености, включително и за да не изпадат в пълна зависимост от САЩ. За няколко страни в Европа износът на оръжие е много доходен бизнес. И тепърва ще видим дали първите общоевропейски оръжейни проекти действително ще се ръководят от критериите за икономическа изгода и ефикасност. Но дори само политическата воля да се търси решение на проблема вече е нещо.     ЕС иска да докаже, че подобреното сътрудничество се изплаща. В такива области като данъците или миграцията засега координацията между европейците все още куца. Ето че сега тъкмо оръжейното сътрудничество трябва да докаже, че гражданите държат на мирния проект Европейски съюз и съзнават цената му. Председателят на Еврокомисията Юнкер, Германия и Франция са особено доволни, че в лицето на отбранителния съюз най-после имат нов европейски проект, по който – рядко изключение напоследък – почти всички са единни. По ирония на съдбата това стана възможна единствено защото вече го няма големият камък на шията – Великобритания.     Досега за отбраната на Европа отговаряше НАТО. В алианса засега гледат с одобрение на новия проект, защото в дългосрочен план той обещава, че европейците ще отпуснат повече пари за въоръжаване и ще повишат своите отбранителни способности. Някои европейци смятат, че съгласуването на оръжейното производство в някакъв смисъл е разграничаване спрямо САЩ. Администрацията на Тръмп сякаш смята нещо друго обаче, доколкото може да се разбере от обърканите съобщения, идващи откъм Вашингтон. Когато европейците дават повече пари за отбраната си, това облекчава САЩ, а на Тръмп така му харесва. Той така или иначе няма политическа и военна стратегия. И ЕС трябва да бъде подготвен за деня, в който Доналд Тръмп може да реши да намали военната ангажираност на САЩ в Европа и в съседните региони.     В Брюксел беше поставено началото. До едни същински общоевропейски въоръжени сили обаче има да се извърви още доста път. Нека не забравяме, че ЕС вече от 13 години има своя собствена Агенция по оръжията, която досега е произвела много хартия, но нито един танк. И че всъщност дискусията за общоевропейската армия е дори по-стара от самия ЕС и неговите предишни превъплъщения: още през 1950 година беше взето подобно решение за военно сътрудничество. Тогава то тъй и не се осъществи. Дано този път обаче сработи.", "date": "2017.11.15", "title": "Ще се сдобие ли Европа със собствена армия?"}
{"url": "http://www.classa.bg/%D1%81%D0%B2%D1%8F%D1%82/item/375225-%D0%B4%D0%B0%D0%B6%D0%B5-%D0%BA%D0%BE%D1%84%D0%B8%D1%82%D0%B5-%D0%B7%D0%B0-%D0%B1%D0%BE%D0%BA%D0%BB%D1%83%D0%BA-%D1%82%D1%83%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BF%D0%BE%D0%B2%D0%B5%D1%87%D0%B5,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B6%D0%B8%D0%B2%D0%BE%D1%82%D1%8A%D1%82-%D1%83-%D0%B4%D0%BE%D0%BC%D0%B0", "text": "          Десетки хиляди бедни хора от Средна, Източна и Югоизточна Европа мизерстват по улиците и из парковете в Германия. През зимата тяхното положение става още по-лошо. Как реагират на това положение германските власти? Какво значение има дали тези хора са от страни-членки на ЕС или не? Каква е разликата в грижите, които полага германската държава и общините за тези хора, от една страна, и за близо един милион бежанци, които пристигнаха тук през последните две години?   Много от тези въпроси ни задавате и Вие, читателите и зрителите на Дойче веле. Оказва се, че проблемът е доста по-комплексен и сложен, отколкото изглежда на пръв поглед. В поредица от предавания германската обществено-правна медия „Дойчландрадио\" направи „моментна снимка\" на физическото и юридическо положение, в което се намират бездомниците. Ето част от мненията и констатациите, съдържащи се в тези предавания.   Между 8 000 и 10 000 бездомници в германската столица Берлин живеят на улицата - в паркове, под мостове или пък във временни приюти. Откакто започна Източното разширяване на ЕС, към Германия непрекъснато се стичат хора, които търсят тук работа и поминък. Онези от тях, които по една или друга причина се провалят в тези опити, се оказват на улицата. Мнозина спят на палатки или просто в спални чували в парка „Тиргартен\". Властите години наред търпяха това положение, но сега търпението им вече се изчерпало, казва Щефан фон Дасел от партията на Зелените, който е кмет на централния берлински район.    „Ние желаем тези хора да се върнат в своите страни, но трябва да сме подготвени и за варианта, в който те не искат. Мисля, че ако наистина кажат „Благодаря, но оставам тук, защото тук ми е по-добре\", държавата не бива просто да вдига ръце. В краен случай такива хора трябва да бъдат принудени да се върнат у дома си\", смята фон Дасел.   Но това не е толкова просто. Над 60% от бездомниците идват от държави-членки на ЕС. А свободата на придвижване им разрешава да живеят там, където пожелаят. Те не могат просто да бъдат репатрирани, трябва да бъдат убедени да поемат обратно. А това рядко се случва, дори когато властите поемат пътните им разноски. Много от тези хора нямат право на социални помощи и в крайна сметка се оказват из парковете. За доста източноевропейци дори този живот обаче е по-добър, отколкото в родните им страни.     Улрике Костка от хуманитарната организация „Каритас\" смята, че голямата разлика в благосъстоянието между различните държави от ЕС не бива да се прехвърля като проблем върху парковете и кухните за бедни. „Трябва да се изясни въпросът какво се случва с хората, които пристигат тук и не си намират работа. Очевидно липсва нормативна уредба и не помагат нито временните решения, нито пък поемането на пътните им разноски към дома. Явно тези хора остават тук по-дълго и ние трябва да направим нещо срещу настъпващата мизерия\", казва Костка.   Ако се огледате из големите германски градове, веднага ще ги видите: бездомниците, които спят из парковете и градинките, хората без покрив над главата си, които все още нощуват под открито небе, въпреки спадащите температури, коментира „Дойчландрадио\". Според тази медия, през последните години проблемът много се е задълбочил. Главната причина е увеличаващият се приток на трудови мигранти от Средна и Източна Европа, които често пъти попадат в капана на експлоатацията при много лоши трудови условия.   Улрих Херманес, ръководител на „Плата\", хуманитарна организация, която се грижи за бездомни хора от ЕС в Хамбург, също потвърждава, че притокът на хора е нараснал, след като българите и румънците получиха свободен достъп до трудовия пазар в Германия. „Мнозина използваха шанса си и уседнаха тук.    Те са икономически независими, плащат си данъците и социалните удръжки. Но около 10-15 процента от новопристигналите не успяват да се справят и живеят в много лоши условия, понеже няма необходимите предпоставки да излязат успешно на трудовия пазар. Тези хора нямат образование, не притежават и достатъчна езикова компетентност, понякога пристигат тук и с други проблеми, например болести.    Нямат надеждни здравни осигуровки, понякога се стига и до психически срив, защото са дошли тук, за да изкарват пари за цялото семейство у дома, а не могат да се справят с тази задача. Психически ги дестабилизират и изискванията на работодателите, които понякога експлоатират хората като през 19 век. С две думи, сред тези хора все по-често имаме случаи на физически или психически болести\", бие тревога Херманес.     Същото разказва и Франциска Гифай, кметица на берлинския район Нойкьолн: „Много от тези хора са дошли тук със съвсем други очаквания. Та са се надявали на един по-добър живот, на работа и жилище – всичко това обаче не се е състояло. Намират работа само от време на време, и то в много лоши условия. Друга част обаче са дошли в Германия като членове на банди просяци. Опитваме се да разговаряме с всички тях. Едни ни обръщат гръб, други обаче ни изслушват. Към тях ние отправяме конкретното предложение да им платим пътуването обратно и да го организираме.\" Тази година от това предложение са се възползвали едва шейсетина души...   Улрих Херманес се противопоставя на разпространеното мнение, че така наречените „мигранти по бедност\" идват в Германия, привлечени най-вече от тукашните социални помощи: „Ако погледнем назад в историята, причина за миграцията винаги е била бедността. Германците са се отправили към Америка, италианците също, но не защото са се надявали да намерят там по-добра мрежа от социални помощи, а преди всичко, защото вече не са можели да оцеляват в собствените си страни. Броят на онези, които пристигат тук, за да се закачат за социалната ни система, според нашите изчисления е абсолютно пренебрежим. Процентно хората от държави в ЕС, които са адресно регистрирани тук, много по-рядко получават социални помощи, отколкото германците.\"   Херманес, който е посещавал ромско селище в Румъния, описва ужасните условия там особено през зимата, когато хората нямат пари дори за дърва за огрев. Той признава, че някои от пристигащите в Германия наистина само гледат да презимуват в някой приют. „Но това съвсем не е общият случай. Мнозинството хора, на които помагаме ние, са се опитали да намерят своето място на трудовия пазар, обаче са се провалили\", казва Херманес.     Защо обаче германците да са длъжни да се грижат за ромите от Карпатите, които нямат дърва за огрев? Защо социалната отговорност да носи Германия, а не техните държави? Може би онези, които не успяват да си намерят работа в Германия, просто трябва да се връщат у дома? Тези въпроси Улрих Херманес коментира с аргумента, че Германия има най-голяма полза от икономическия съюз в ЕС и затова трябва да поема и съответната отговорност.    „Смятам, че Германия трябва да се ангажира много повече, включително и във въпросните страни, трябва да им помогне за подобряване на условията на живот. Става въпрос не само за пари, но и за политическа подкрепа, за подпомагане на тамошната администрация, пък и за налагането на гражданско-правни стандарти. Защото специално в Румъния и България проблемът с корупцията е много сериозен.\"   В едно от предаванията на „Дойчландрадио\" беше поставен и един особено парлив въпрос: Как в Германия успяха да настанят и да изхранят един милион бежанци, но сякаш не могат да се справят с грижата за няколко десетки хиляди българи и румънци? Според Херманес не става дума толкова за „неможене\", колкото за друго: да не се насърчава този тип миграция. „За да не се създава впечатлението, че онези държави спокойно могат да игнорират своите задължения, които носят според системата в ЕС, а други да поемат отговорността вместо тях. Поради тази причина към тая група нуждаещи се хора има друго отношение.\"   Франциска Гифай апелира да се води разговор с правителствата на другите държави от ЕС за това как да бъдат третирани бездомниците и хората, които живеят в ужасни условия. В същото време трябва да се подкрепят гражданите от ЕС, които идват в Германия, за да работят, категорична е социалдемократката. Тя припомня, че на тях им се предлагат най-различни възможности, включително и курсове по немски, за да се интегрират по-бързо на германския трудов пазар. „Европейският вътрешен пазар и свободата на придвижване не са грешка, тъкмо обратното – те са голяма крачка напред. Пита се обаче: да отворим ли социалните системи за всички? В момента това не е така. И правилно, според мен, понеже социалната система на Германия не може да бъде отворена за всички граждани на ЕС, просто защото не можем да го финансираме. Няма как германската държава да им плаща жилище и издръжка.\"     При бежанците положението е друго, смята Гифай, защото животът им е бил в опасност и тъкмо това ги е превърнало в бежанци. Тя припомня, че държавите от ЕС не се намират нито във войни, нито в тежки кризи и че по принцип във всяка от тези държави трябва да се установят приемливи условия на живот. Разбира, се когато хора от държави-членки на ЕС, пристигнали в Германия, през зимата нямат подслон, и за тях се полагат грижи, разказва тя от опита си като кмет на берлинския район. „Тогава вече не се гледа от къде идват бездомниците.    Но когато през по-топлите месеци се натъкваме на хора, нощуващи из парковете и градинките, ние им казваме, че занапред не бива да го правят. Понякога се случва, че 10, 20 или 30 души си опъват нещо като палатков лагер в парка или в някоя градинка и преспиват там. Това води до странични ефекти: трупа се много повече смет, хората ходят по нужда в храстите или на пясъка по детските площадки – и местното население, естествено, недоволства.\"   И очевидно трябва да се намери някакъв баланс между грижата за бездомниците и правото на обществеността да използва парковете и градинките за това, за което са предназначени, обобщава Гифай. Тя реалистично констатира, че големият европейски проблем с миграцията по бедност не може да се решава на местно или на национално равнище.\"Тук пристигат все повече хора от Югоизточна Европа, които търсят по-добър живот.    Просто защото разликата в благоденствието е огромна – в България и в Румъния средното месечно заплащане е около 200 евро. Аз лично посетих и Румъния, и България, запознах се със ситуацията на място – и най-вече с условията на живот на ромите. Разказаха ми, че някои хора гледат на нещата така: Всяко боклукчийска кофа в Германия предлага повече, отколкото животът у дома\" казва пред „Дойчландрадио\" Франциска Гифай.", "date": "2017.11.15", "title": "\"Даже кофите за боклук тук предлагат повече, отколкото животът у дома\""}
{"url": "http://www.classa.bg/%D1%81%D0%B2%D1%8F%D1%82/item/375226-%D0%BA%D0%BE%D0%B3%D0%B0%D1%82%D0%BE-%D0%BC%D0%B0%D0%BC%D0%B0-%D1%8F-%D0%BD%D1%8F%D0%BC%D0%B0", "text": "          Всяко десето дете в Румъния има тази съдба: поне единият от родителите му го няма, защото изкарва пари в чужбина, пише германският „Тагесцайтунг\" и ни среща със самотните деца на Румъния.   В Литени, малко селище в Североизточна Румъния, 115 от общо 350 деца в местното училище имат поне един родител, който работи в чужбина. Училищният директор Георге Мога описва така омагьосания кръг, в който се оказват тези деца: \"Родителите им казват, че го правят заради тях, а в замяна те трябвало да учат усърдно. Така децата не само са принудени да се справят сами с делника, но и затъват в непрестанно учене и домакинска работа. Покрай всичко това в един момент те просто престават да се усмихват, престават да бъдат деца\".     В класа на 13-годишната Лавиния 13 от общо 28 деца не могат да разчитат на помощ от родителите си, тъй като те са на гурбет в чужбина. Майката на Лавиния също е заминала - бере плодове в Испания. Затова детето е поело голяма част от домакинската работа: \"Връщам се от училище към 14 часа, след което се захващам с чистене и готвене. После уча и пиша домашните си. Понякога дори не ми остава достатъчно време за сън\", споделя Лавиния и разказва, че гурбетчийството е съсипало семействата на много от съучениците ѝ - рано или късно родителите просто се развеждат. \"Децата от тези семейства се промениха коренно. Станаха по-дистанцирани, успехът им се влоши. Мислят само за развода на родителите си\", разказва 13-годишната ученичка.   В никоя друга страна проблемът не е така силно изразен, както в Румъния - страната държи първото място по брой на работещите в чужбина хора. Повечето от тях са от селските райони, където трудно се намира работа. В чужбина те изкарват пари като строителни работници, берачи на плодове, чистачи, болногледачи - в Италия, Испания, Германия, Кипър.   Костел Бутнару е работил дълго време в строителството, припечелвал е добри пари в столицата Букурещ. Но след началото на кризата през 2008 година останал без работа. Сега отглежда животни в родното си село. И се грижи за децата, тъй като съпругата му Василица от осем години работи в Испания - от март до лятото бере ягоди, а от септември се включва в подготовката за следващата реколта. 44-годишната жена дели една стая с още пет сезонни работнички. \"Не им е лесно в чужбина, но още по-трудно ни е на нас, които оставаме тук\", казва Костел Бутнару.     След като финансовата криза сложи край на строителния бум в Южна Европа, профилът на търсената работна ръка изведнъж се промени - във въпросните страни предлагат най-вече работа, която се върши предимно от жени. А това предизвика нов феномен в Румъния: много населени места останаха почти без жени в работоспособна възраст. Затова пък са пълни с деца, които израстват без майките си.   Габи е само на 13, но вече може всичко - готви, чисти, грижи се за животните. Няма друг избор, защото от няколко години насам майка ѝ е почти през цялото време в Испания, където работи в една ферма. Сега по изключение си е вкъщи. Но само за кратко - скоро ще тръгне отново на гурбет, за да припечелва пари за семейството си в Румъния. \"Знам, че дъщеря ми много страда. Знам, че делникът ѝ е свръхнатоварен, но просто нямам друг избор, защото мъжът ми е с парализиран крак и затова не може да работи\", разказва майката през сълзи. Дъщеря ѝ Габи също плаче. Поглежда майка си и казва: \"Искам само едно - да сме си всички у дома. И да сме едно щастливо семейство\".", "date": "2017.11.15", "title": "Когато мама я няма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375218-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%BD%D0%BE%D0%B5%D0%BC%D0%B2%D1%80%D0%B8", "text": "Днес, ще е ден за действие. Така че, може да се възползвате от шанса и да не се страхувате от нищо. Само в любовта, не бъдете твърде авантюристични и енергични. Тук, напротив, ще има нужда от фин психологичен подход към партньора. Успех, ви очаква в областта на кариерата и реконструкцията на дома. Трябва да обърнете внимание на храненето, спорта и здравето. Ако всички тези три аспекта, се свържат заедно, може да получите добър и ефективен коктейл. Правете нещо което ви харесва, слушайте музика или отидете на кино. Всякакви културни събития, ще ви донесат много удоволствие и положителни емоции. Заемете се с монотонен труд. В противен случай, вечерта ще се чувствате ужасно уморени и раздразнени. Неспокойна и нервна ситуация се очаква у дома. Ще трябва да обградите с внимание и грижи възрастни роднини, както и да се справите с домакинската работа. Не пропускайте шанса в любовта, който съдбата, ще ви изпрати. Може да ви направят предложение за ползотворно сътрудничество. Не се притеснявайте, че ще трябва да се разкъсвате между няколко работи. Спечелените пари е добре да отделяте за следващата си ваканция. Следвайте съветите на вътрешния си глас, може да направите хубаво романтично запознанство. Днес нервите ви, ще са на ръба. Нещата, ще излизат извън контрол, а мислите ви, ще се въртят около финансовите проблеми. Спешно, трябва да потърсите допълнителни доходи. Позвънете на приятели, говорете с близките си. Вечерта, може да посетите стар приятел, от който да научите много интересни новини. На вън, ще властва есента, а вие тепърва ще се събуждате от зимен сън. Бавно и колебливо, ще се ровите в работата и обстоятелствата. Разговор с избраника, ще остави неприятен привкус в душата ви. За сметка на това, ще имате възможност да подобрите финансовото си състояние за сметка на бивши вложения. Очаква ви, един положителен във всяко отношение ден. Ще бъдете във възход, както в работата . Така и в любовта. Уви, за финансовата страна на живота, това не може да се каже. Тук са солидни кредити, дългове и начислени лихви. Може да се появи завист сред старите ви приятели. Това, ще ви е урок, за в бъдеще - по-малко да говорите за успехите си. Днес трябва да свършите всичко свързано с рутинната си работа и едва след това да планирате нещо ново и глобално. Романтичните срещи, ще бъдат незабравими. Богатите си знания и потенциал, може да проявите в личния си бизнес. Основното нещо е, да намерите надеждни състоятелни партньори.   Днес ще бъдете изпълнени с преливащи емоции, но в каква посока ще са насочени, попитайте вашите близки. Не бързайте с изводите по-повод новия ви избраник. Още повече, ако не веднъж ви е разочаровал и лъгал. Своите уникални способности в творчеството и изкуството покажете пред голяма публика. Ще имате успех! Без съмнение, може да планирате всяко пътуване - ще бъде успешно. За правилното хармонизиране на тялото и духа, не се суетете, а си направете план за действие. Несериозните интимни отношения, може лошо да се отразят, както на настроението, така и на здравето ви. Не преследвайте нещо, което ще ви носи непрекъснати проблеми. Не бъдете твърде нетърпеливи да се хвърляте в битки и да се захващате за всяка работа. Разбира се, вашите финанси го изискват, но трябва да щадите силите и нервите си. Един добър ден за отказ от вредни навици. Ще успеете, ако точно днес, започнете здравословен начин на живот. Не е необходимо да организирате мащабно пазаруване, още повече, че деня до заплата е все още далеч. По-малко се оплаквайте от вашия любим човек, защото и вие не сте без недостатъци в характера. Успешно, ще решите стар проблем и най-накрая, ще може да въздъхнете облекчено.", "date": "2017.11.15", "title": "Дневен хороскоп 15 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375219-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B7%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B4%D0%B5%D1%81%D1%82%D1%80%D1%83%D0%BA%D1%82%D0%B8%D0%B2%D0%BD%D0%B0,-%D0%B2%D1%80%D0%B5%D0%B4%D0%BD%D0%B0-%D0%B8-%D0%BD%D0%B5%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D0%B8%D0%B4%D0%B5%D1%8F", "text": "Бившият държавен глава Росен Плевнелиев отново влезе в ролята на тотален наблюдател и коментира пред бТВ широк спектър от теми: от чувствата към любовницата си до борбата с корупцията. Плевнелиев разкритикува остро предложението на ГЕРБ за промени в конституцията, с които да отпадне давността за разследване на приватизацията. Той нападна партията, която го направи президент, определяйки поведението й като деструктивно. Бившият президент посочи, че много от предприятията вече са препродадени по няколко пъти и по никакъв начин няма да се стигне до истината за продажбата за наследството на социалистическа България. “Това е деструктивна, вредна и недемократична идея!”, заяви той. Росен Плевнелиев не пропусна и този път да атакува настоящия държавен глава. „Все още Румен Радев е далеч от яростните атаки, които видяхме спрямо други президенти на България преди него. Мога да дам десетки примери как съм бил на различни позиции от партията, която ме е издигнала. А Радев тепърва трябва да се докаже в това отношение”, каза той “Излязох прав в отношението ми към Русия. Вижте изявлението на Тереза Мей от вчера. Навремето излязох пред народа и съюзниците ни и заявих много ясно, че сме една от първите държави, ударена от Русия с кибератака по време на избори. Руснаците просто са тренирали с България, за да развият кибершпионажа си спрямо САЩ, Великобритания и другаде”, заяви той. И обяви, че санкциите срещу Русия работят. “Още една-две години търпение и ще видим промяна в политиката на Русия”, категоричен бе Плевнелиев. “Не съжалявам за нищо, така съм устроен, аз съм реалист и оптимист по душа”, добави той. Росен Плевнелиев коментира идеята президентът да избира шефа на антикорупционната комисия: „Имал съм възможност да имам временно цялата власт – по време на служебните правителства има еднолична власт и видях колко е опасно това. Затова президентът не е добре да контролира антикорупционната комисия“, смята Плевнелиев. Бившият държавен глава Росен Плевнелиев призна и за връзката си със синоптичката Деси Банова. “Да, с Деси сме заедно, повтори той в отговор на настоятелните въпроси на водещата. Аз никога не съм крил, че живях разделен с Юлиана. Разведохме се по взаимно съгласие. Сега съм свободен и мога да решавам с кого да бъда. Прогнозата в моя личен живот е слънчева. Радваме се на една прекрасна и хармонична връзка. Аз съм реалист и позитивен оптимист. Всичко, което се случва е в рамките на нормалното“, каза Плевнелиев. ", "date": "2017.11.15", "title": "Плевнелиев за разследването на приватизацията: Деструктивна, вредна и недемократична идея!"}
{"url": "http://www.classa.bg/%D1%81%D0%B2%D1%8F%D1%82/item/375220-%D1%82%D0%B5%D1%80%D0%B5%D0%B7%D0%B0-%D0%BC%D0%B0%D0%B9-%D0%BE%D0%B1%D0%B2%D0%B8%D0%BD%D0%B8-%D1%80%D1%83%D1%81%D0%B8%D1%8F-%D0%B2%D1%8A%D0%B2-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%B8-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8", "text": "  “Имам много просто послание към Русия. Знаем какво правите. И няма да успеете. Защото подценявате устойчивостта на нашите демокрации, трайната привлекателност на свободните и отворени общества и ангажираността на западните нации към съюзите, които ни обвързват”, е заявила Тереза Мей по време на официална вечеря с влиятелни лондонски бизнесмени в понеделник.   “Обединеното кралство ще направи това, което е необходимо, за да се защити и да работи с нашите съюзници, за да направят същото”, добавила британската министър-председателка.   След присъединяването към Русия на Крим от Украйна, продължила Тереза Май, Русия е “подстрекавала конфликт в Донбас [Източна Украйна], многократно е нарушавала националното въздушно пространство на няколко европейски държави и е провеждала продължителна кампания за кибер-шпионаж и пробив”.   “Това включва намеса в избори, проникване в компютрите на датското Министерство на отбраната и на Бундестага, сред много други”, заявила още Тереза Мей пред влиятелни бизнес фигури от Лондонското сити.   “Тя се опитва да превърне в оръжие информация. Използва държавните медии, за да насажда фалшиви новини и фошопирани изображения, опитвайки се да всее недоверие на Запад и да подкопае нашите институции”, заявила още Мей.   Тя добавила, че Обединеното кралство не иска да “се връща в Студената война или да бъде в състояние на постоянна конфронтация”, но Великобритания ще трябва да действа, за да защити интересите на Обединеното кралство, на Европа и на останалата част от света, ако Русия не поеме по различен път.   Източник на “Даунинг стрийт” заявил пред “Гардиън”, че Тереза Май не е направила това изявление в отговор на конкретно събитие, а по-скоро на все повечето доказателства, че руските агенции се опитват да се месят в западната политика.   Силната критика на британския премиер към действията на Русия е в ярко противоречие с коментарите от уикенда на американския президент Доналд Тръмп, който заяви в събота, че вярва на Владимир Путин, че не се е месил в американските президентски избори.   Речта на британския премиер е сериозна ескалация на предупрежденията на Великобритания към Русия, преди посещението на външния министър Борис Джонсън в Москва преди края на годината, като част от стратегията за предпазлив ангажимент с администрацията на Владимир Путин.  ", "date": "2017.11.15", "title": "Тереза Май обвини Русия във фалшиви новини и намеса в избори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375214-%D0%BC%D0%BE%D1%80%D0%BC%D0%BE%D0%BD%D0%BA%D0%B0-%D0%B8-%D0%BC%D0%B0%D0%B9%D0%BA%D0%B0-%D0%BD%D0%B0-%D0%B4%D0%B2%D0%B5-%D0%B4%D0%B5%D1%86%D0%B0-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D1%81%D0%B5-%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D0%BB%D0%B0-%D0%B2-%D0%BA%D0%BE%D0%BC%D0%BF%D0%B0%D0%BD%D1%8C%D0%BE%D0%BD%D0%BA%D0%B0-%D0%B8-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Преди 6 години, родената в Нова Зеландия Обри Блек работела като фотограф и графичен дизайнер заедно със своята дъщеря, когато по време на една фотосесия на компаньонки в нея се появило желание за драстична промяна в кариерата, съобщава News.com.au.    42-годишната Обри разказва пред изданието, че една от нейните съседки, която също работела като компаньонка, е повлияла в голяма степен на решението й като й разказала за естеството на работата и колко много се печели.    След това новозеландката се посъветвала и с тогавашния си приятел и станала компаньонка, като според думите й, след два месеца телефонът й звънял непрекъснато.      Обри Блек разказва, че приходът й от новата работа е около $850 хил. на година. Много скоро след като станала компаньонка, тя започнала да участва и в порнографски филми.      Според Одри Блек най-трудното в цялата ситуация е било да обясни решението си на своите деца. \"Казах на десетгодишния си син, че се срещам с различни мъже заради парите. Той е много млад и не можех да му кажа \"Хей, аз се ч***м за пари\", заявява тя.    \"Дъщеря ми никак не беше щастлива да научи какво работя понастоящем, но тя вече е голяма...\"      Допълнителна трудност пред Одри Блек във впускането в новата й дейност е била и нейната 30-годишна стриктна връзка с мормонската вяра.    \"Аз бях отгледана от родителите си в тази религия и я практикувах страшно много време като дори и децата ми бяха въведени в мормонството\", казва Одри.      Тя завършва като казва пред изданието, че независимо от мнението на околните относно новата й работа, най-важни са били думите на майка й, когато е научила. 80-годишната жена й е казала, че най-важно в този живот е колко добро е сърцето ти и каква е душата ти.        ", "date": "2017.11.15", "title": "Мормонка и майка на две деца разкри как се е превърнала в компаньонка и порнозвезда (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375215-5-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%BE%D1%84%D0%B8-%D1%81%D0%B5-%D0%BE%D0%BC%D1%8A%D0%B6%D0%B8-%D0%B7%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F-%D1%81%D0%B8-%D0%BF%D1%80%D0%B8%D1%8F%D1%82%D0%B5%D0%BB-%D0%B7%D0%B0%D0%B4-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B8%D0%BC-%D1%81%D0%B2%D0%B0%D1%82%D0%B1%D0%B5%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D0%B1%D0%B0%D1%87%D0%B5-%D1%81%D0%B5-%D0%BA%D1%80%D0%B8%D0%B5-%D1%82%D1%80%D0%B0%D0%B3%D0%B5%D0%B4%D0%B8%D1%8F", "text": "Нашият свят е най-несправедливото и жестоко място на планетата. Доказателство за това е историята на 5-годишната София. Малкото момиченце е преживяло множество операции. Първата хирургична интервенция й е направена ден след като се появява на бял свят. София страда от порок на сърцето. Лекарите й дават 2 години живот, но смелото дете вече е на 5 годинки.      След дни София за пореден път ще легне под ножа. Затова тя признала пред майка си, че иска да се омъжи за най-добрия си приятел, който е само на шест години. Знаейки, че малкото й съкровище може да си отиде във всеки един момент, майката поговорила с майката на момчето и двете жени решили да зарадват малкото момиченце с голям празник.      „6-годишният ми син дойде при мен и ми каза, че иска да се ожени за приятелката си София. Това е много важно решение, на нея й предстои трета операция на сърцето\", обяснява родителката на малкото момче.      „На излизане от градината той ме помоли да й купим букет червени рози, тъй като червеното е любимият й цвят. Ще направя всичко, за да бъде София щастлива. Затова и измислихме тази сватбена фотосесия\", добавя жената.        За да изпълнят мечтата на малкото момиче, двете родителки помолили своята приятелка фотографка да им направи професионална фотосесия, която впоследствие се оказала подарък за малката булка.        Естествено, сватба не е имало, но снимките изглеждат като от истинско тържество. Снежнобялата рокля, букетът, младоженецът и булката, които се държат за ръце – всичко изглежда като истинско. Фотографката не забравила, че „моделите\" й все още са деца, затова е направила и кадри, на които младото семейство играе на детска площадка.        Въпреки приповдигнатото настроение на всички участници в мнимата сватба, за майката на София това било много тъжно събитие и тя не успяла да сдържи сълзите си. „Просълзих се, докато гледах как са облечени. И отново се изплаших, че това ще е единственият път, в който виждам своето дете в сватбена рокля\", споделя с тъга майката на София.        Въпреки тъжните си мисли, тя прави всичко възможно да съхрани доброто настроение на дъщеря си и да направи така, че животът й по нищо да не се отличава от този на другите деца.          Тя възпитава сама трите си деца и едвам свързва двата края, но, за щастие, много хора са се трогнали от историята на семейството й и веднага са предложили помощ.", "date": "2017.11.15", "title": "5-годишната Софи се омъжи за най-добрия си приятел. Зад красивите им сватбени СНИМКИ обаче се крие трагедия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375216-%D0%BC%D0%B0%D1%80%D0%B8%D1%8F-%D0%B7%D0%B0%D0%B1%D1%8A%D1%80%D0%BA%D0%B0-%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D1%83%D1%81%D0%BD%D0%B0-%D1%82%D0%B5%D0%B7%D0%B8-%D0%B2%D1%83%D0%BB%D0%B3%D0%B0%D1%80%D0%BD%D0%B8-%D1%81%D0%BD%D0%B8%D0%BC%D0%BA%D0%B8-18", "text": "Фолкаджийката Мария отново се оказа в епицентъра на скандал, след като пусна доста вулгарни снимки от свое участие в Пловдив.      На тях сексапилното миньонче е доста разголено и в специфична поза, а като капак показва и неприлични жестове. Фриволните фотографии веднага предизвикаха вълна от възмущение сред почитателите на Мария, които й напомниха, че тя се откупи от Биг Брадър, за да не участва в далеч по-безобидна мисия, докато сега се излага най-откровено, пише Hotnews. \"Дъщеря ти ще те види...Плащаше в ББ за да не участваш в мисии, а тука резила ти е по-голям\", пише Диляна Тодорова. „И после си говорим за морал.\", подкрепя я Елица Димитрова.        Явно видяла коментарите, Мария побърза да публикува и снимка на дъщеря си Марая, която взима от американското училище в София. Както е известно то е най-скъпото у нас и певицата не веднъж е твърдяла, че прави и невъзможното, за да осигури бъдещето на детето си.", "date": "2017.11.15", "title": "Мария забърка страшен скандал, след като пусна тези ВУЛГАРНИ СНИМКИ (18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375217-%D0%B4%D0%B6%D0%BE%D0%BD%D0%B8-%D0%B4%D0%B5%D0%BF-%D1%81%D0%B5-%D0%B2%D0%BF%D1%83%D1%81%D0%BD%D0%B0-%D0%B2-%D1%81%D0%B5%D0%BA%D1%81-%D0%B8%D0%B3%D1%80%D0%B8%D1%87%D0%BA%D0%B8-%D1%81-%D1%82%D1%80%D0%B8-%D0%BF%D0%B0%D0%BB%D0%B0%D0%B2%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "Известният актьор Джони Деп участва във видеоклипа на песента Kill4Me на скандалния рокаджия Мерилин Менсън. Звездата от култови филми като \"Защо тъгува Гилбърт Грейп\", \"Аризонска мечта\", \"Карибски пирати\", играе воайор, който наблюдава жени, които се събличат, информира \"Дейли Мейл\". Според историята на видеоклипа, който може да видите по-долу, героят на Джони Деп гледа трите разголени и спящи момичета, а към края на клипа не може да се сдържи и устройва оргия заедно с трите девойки.      Междувпрочем, това не е първият случай, в който актьорът участва във видеоклип на приятеля си Менсън. През октомври Мерилин Менсън пусна видео към песента Say10 , в което Деп седи на бял трон и прегръща голи жени.      Британското издание коментира, че очевидно актьорът все още остава сексуален символ, въпреки факта, че напоследък той значително е увеличил килограмите.        ", "date": "2017.11.15", "title": "Джони Деп се впусна в секс игрички с три палави красавици (СНИМКИ/ВИДЕО)"}
