{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/394452-%D0%BF%D0%B8%D0%B0%D0%BD%D0%B8%D1%81%D1%82%D0%BA%D0%B0%D1%82%D0%B0-%D1%81%D1%8A%D1%81-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%81%D0%BB%D0%B0%D0%B2%D0%B0-%D0%BB%D0%BE%D0%BB%D0%B0-%D0%B0%D1%81%D1%82%D0%B0%D0%BD%D0%BE%D0%B2%D0%B0-%D0%B8%D0%B4%D0%B2%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  \r\n       Новата сензация на световната музикална сцена  Лола Астанова  ще завладее сцената на  Зала 1 на НДК на 10 ноември   ( неделя )  с един изключително въздействащ и емоционален концерт. Родната публика ще има уникалната възможност за първи път да се наслади на забележителните клавирни умения на атрактивната пианистка, успяла да привлече с таланта си вниманието на величия като Андреа Бочели, Джон Корбет, музикалния продуцент Дейвид Фостър, легендарния пианист Байрън Янис и дори на американския президент Доналд Тръмп. \r\n   \r\n   34-годишната Лола Астанова е родена в Узбекистан и живее от 2003 г. в САЩ. Позната е с блестящите си интерпретации на композициите на Шопен, Лист и Рахманинов и виртуозни пиано аранжименти на хитове като \"Don't Stop the Music\" на Риана, „We Are the Champions“на Куийн и „Лунната соната“ на Бетовен, която изпълнява в пламенен дует заедно с нейния любим Степан Хаусер от 2 Cellos. \r\n   \r\n   С над 100 милиона гледания в Instagram през изминалата година, Лола Астанова се превърна в най-гледания пианист в света, генерирайки числа, които са безпрецедентни за класическата музика. \r\n   \r\n   Редица музикални класици описват уникалния стил на пианистката като „рядък и наистина гениален“, отбелязвайки, че „Шопен, изпълнен от Лола, е просто изключителен“. Последните години Астанова свири с филхармониите на Яхя Линг – музикален директор и диригент на симфоничния оркестър в Сан Диего, камерния оркестър St. Luke в Центъра за сценични изкуства „Линкълн“ в Ню Йорк, Кливландския оркестър и работи с диригенти като Едуардо Мартуре, Рабон Тебар, Жерар Шварц. \r\n   \r\n   \r\n Изпълнението на \"Рапсодия в синьо\" на Гершуин с Жерар Шварц и участието на Лола бе включено в специален телевизионен спектакъл \"All-Star Orchestra\" в Ню Йорк, като съвсем заслужено грабна награда „Еми“ за 2016 г. А феноменалният концерт в „Teatro del Silenzio“ на атрактивната пианистка с италианския тенор Андреа Бочели в сърцето на Тоскана през 2017-а, събрал под открито небе повече от 12 000 зрители от цял свят, е определян като един от шедьоврите на класическата музикална сцена. \r\n   \r\n   Концертът на блестящата пианистка Лола Астанова , която ще гостува за първи път у нас, ще се състои на  10 ноември в Зала 1 на НДК . Билетите за събитието са на  цени от 40 до 80 лв., оркестрина – 120 лв.  и вече могат да бъдат закупени от мрежата на  Eventim  в цялата страна. \r\n \r\n \r\n \r\n                ", "date": "2019.04.11", "title": "ПИАНИСТКАТА СЪС СВЕТОВНА СЛАВА ЛОЛА АСТАНОВА ИДВА ЗА ПЪРВИ ПЪТ В БЪЛГАРИЯ"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/394445-%D0%B3%D0%B5%D1%80%D0%B1-%D0%B2%D1%8A%D1%80%D1%85%D1%83-%D0%B3%D0%BE%D1%80%D0%B5%D1%89-%D1%82%D0%B5%D0%BD%D0%B5%D0%BA%D0%B8%D0%B5%D0%BD-%D0%BF%D0%BE%D0%BA%D1%80%D0%B8%D0%B2", "text": "Ако не усещате на какво мирише държавата, ще ви кажа. Мирише на пот. Потят се по високите етажи, не само на шестия, не само в сауната на върха на покрива, който е тераса. Държавата е притихнала. След четири оставки и една молба за отпуск Бойко Борисов препоръча на всички замесени в имотния скандал да излязат в дъъъълга почивка, докато ги проверяват; спря - временно - небостъргача на частната строителна фирма „Артекс\"; и макар да не е седмият ден, реши да си отдъхне. Има нужда. Скандалът с луксозните апартаменти, напазарувани твърде евтино от хора на публични длъжности, заплашва да се разрасне и броят на оставките съответно да нарасне. Да не се окаже, че преди европейските избори кадровата банка на ГЕРБ ще се изпразни заради овакантени по спешност управленски кресла?     След като Цветан Цветанов напусна 44-тото Народно събрание, парламентарната група вече е окомплектована с нов депутат - Станислав Стоянов, и с нов лидер - д-р Даниела Дариткова, влязла в парламента през 2009 г. като балдъзата на Мирослав Найденов (земеделски министър в първия кабинет на ГЕРБ), но вече натрупала свой актив. За правосъден министър е предложен човек, чиито юридически компетенции няма да засенчат работата на предшественичката му на поста Цецка Цачева, също подала оставка. Данаил Кирилов, председател на Правната комисия в парламента, благодари за номинацията и обяви като най-сериозна задача довършване на работата по мониторинговия механизъм. Освен това премиерът му е заръчал да върне общинските съветници отново в кръга на лицата, които да бъдат проверявани от КПКОНПИ - извадени от същия тоя кръг по идея на ГЕРБ. Кирилов благодари за доверието. Наистина си е за благодарене - това е като да платиш апартамент на зелено и най-после да получиш Акт 16.     Но така е в политическите скандали - едни губят доверие, други ги товарят с още по-голямо. На 4 април председателят на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев излезе в отпуск, докато бъде проверен от прокуратурата за разминаванията за два негови апартамента и укритата от деклариране пред Комисията, която оглавява, тераса от 186 кв.м. Стори го веднага след като прокънтя призивът на Борисов за „незабавна оставка или дълъг отпуск\" на замесените. Няколко часа след думите на премиера лидер, президентът Румен Радев заяви, че е по-добре Пламен Георгиев да остане встрани и че снема доверието си от него. Държавното обвинение започва проверки и на жилищата на сина на директора на Националната следствена служба (НСлС) и заместник главен прокурор Борислав Сарафов, както и на Елисавета Панова**, съпругата на председателя на Върховния касационен съд (ВКС). Лозан Панов вече декларира, че няма защо да излиза в отпуска, но Сарафов ще го направи. Тази седмица съпругата на Панов беше насрочила пресконференция, която по-късно отмени. Засега в този призив не се припознава заместникът на Георгиев в КПКОНПИ - Антон Славчев. И той като шефа си Георгиев е скрил тераса, която е даже по-голяма от шефската - 244 кв.м. Кой е по-голям борец срещу корупцията Както върви, Борисов изземва инициативата в борбата с корупцията, като показва реални мерки броени дни преди насроченото на 8 април от президента Румен Радев заседание на Консултативния съвет по национална сигурност (КСНС). То може и да бъде провалено от нечие скандално поведение, така както се провали онова от 20 юни 2013 г., свикано от президента Росен Плевнелиев заради избора на депутата от ДПС Делян Пеевски за шеф на ДАНС. А го провали Борисов, лидер на опозиционната тогава ГЕРБ, който го напусна заради някакъв митичен заговор за убийството му - щял да бъде арестуван и убит в ареста. Изглежда, беше предозирал с филмите. Предстоящото заседание на КСНС е посветено на борбата с корупцията по високите етажи на властта заради зависимостите между политици, бизнес и власт, излезли наяве в „Апартаментгейт\". В първия си коментар по темата Радев заяви, че „случаят надхвърля обхвата на една имотна сделка, защото пряко рефлектира върху доверието в политическата класа и държавността\". Разбира се, че държавният глава се възползва от скандала „по високите етажи\", който се развива фарсоподобно с укритите от деклариране огромни тераси на персони, избрани да бъдат гардове на „белите пари\" и държавността. Партията, която го предложи за поста на „Дондуков\" 2 - БСП, поиска оставката на Пламен Георгиев. Тук социалистите показват последователност, тъй като техните депутати гласуваха и против избора му от 44-тото НС. В ГЕРБ са наясно, че ако се опитат да изклинчат от КСНС, ще инкасират повече негативи, затова най-вероятно ще участват. Все пак ще имат превес на заседанието, тъй като всички представители на държавата са избрани или назначени от тях, а като прибавим хората на коалиционния партньор „Обединени патриоти\" и на Марешки, мнозинството е гарантирано. (Членове на КСНС са председателят на парламента, премиерът, министрите на вътрешните и външните работи, на отбраната и на финансите, шефовете на ДАНС и на разузнаването, началникът на отбраната и секретарят на правителствения Съвет по сигурността. Всяка от парламентарните групи също изпраща участник, а в зависимост от обсъжданите теми могат да бъдат привличани и други представители на държавата или партиите.) БСП, които се надяват „Апартаментгейт\" да скъси максимално разстоянието между тях и ГЕРБ, ще се готвят. ДПС, които очакват да си възвърнат част от гласовете на българските мюсюлмани, няколко десетки хиляди от които гласуват за ГЕРБ, също се надяват на ползи от скандала. Предвид заложената цел от 400 000 гласа и намаляващата подкрепа за Движението, задачата няма да е лесна. До 8 април няма да има резултати от проверките, разпоредени заради „Апартаментгейт\". Но един от негативите вече е консумиран - компрометирана е КПКОНПИ, любимата бухалка на властта. И дори видео от изкараната на търг къща на Баневи, наподобяваща дворец, не може да се мери с терасата със сауна, душ и барбекю. Кой слага точката? Не Пламен Георгиев, разбира се Неколцина олигарси в България се събрали и решили да си отмъстят на КПКОНПИ, защото имат 198 милиона причини да го направят. Пуснали една шапка помежду си, събрали пари за дрон, дали на хлапето на единия да го управлява и заснели една тераса със сауна, барбекю и душ. После продали историята на медиите. Е, може и да не е станало точно така, но дали си струва пуканките тоя филм с главен герой шефа на КПКОНПИ, който слага точка преди финалните надписи? Герберският криейтив прибягна (отново) към „заплаха за убийство\" в непохватен опит да наклони везните към версията на Георгиев, че е мишена, а не маскара. Този път е писмо с малка примка. А през 2016 г. беше писмо с изрязани от вестници букви, патрон и адресат - Бойко Борисов. За разнообразие следващия път може да е прясно отрязана свинска глава - и пресцентърът да прати снимки. Но да се върнем на терасата и едни суми, които се губят в декларациите на Георгиев. НАП и кредиторът му - Първа инвестиционна банка (ПИБ), толкова се оплетоха в замазване на гафовете, че те само станаха по-видими. Миналата седмица на помощ се притече НАП - за да промени данъчната оценка на първото жилище, купено от Георгиев през 2012 г. Според нотариалния акт и декларацията излизаше, че го е купил дори под данъчната оценка. Но на 28 март НАП спешно преоцени имота със 100 000 лв. а по-малко и данъчната оценка стана по-ниска от цената на придобиване. Обяснението на Георгиев е, че е станала грешка и през 2012 г. не обърнал внимание какво пише в нотариалния акт. Едва миналата седмица установил грешката (точно когато „Биволъ\" съобщи за разминаването в имотните му декларации), а тя била своевременно поправена от НАП. Но за терасата не се получи така. Първо, Георгиев шикалкавеше, че е част от общите площи на кооперацията и затова не я е декларирал като своя в имуществената си декларация като висш държавен служител. Но само от неговия апартамент има излаз към нея, а тя е фигурирала и в офертата за продажба на имота от предишните собственици. Второ, ипотекиран е целият имот, видно след като bTV показа договора за ипотеката: „Ипотеката се вписва върху следния недвижим имот, собственост на Пламен Георгиев Димитров... застроена площ от 16 квадратни метра, състоящо се от галерия и баня с тоалетна, и тераса - плосък покрив с площ от 186 квадратни метра...\" Тоест ако изпадне в неплатежоспособност или по някаква причина кредитът стане предсрочно изискуем, банката ще му вземе имота заедно с терасата - защото фигурира в нотариалния акт. Така че изявлението на ПИБ в отговор на питане на БНР, че терасата не е част от обезпечението за ипотечния кредит, е просто лишено от стойност. В противен случай нотариалният акт трябва да се поправя. И още нещо. ПИБ посочва, че е отпуснала кредит в размер на 189 500 лв., като тази сума представлява 50% от пазарната оценка на тризонета на Георгиев. А той е платил 293 374 лв. - доста под 265-те хиляди евро от официалната обява за имота, публикувана през 2016 г. и огласена от „Антикорупционния фонд\". Все пак в едно изречение от съобщението на банката никой не се съмнява - че финансовите възможности на Пламен Георгиев му позволяват да обслужва кредита. Със сигурност е така при заплатата от 7500 лв. Тази работа с евтините апартаменти обаче не е отсега. Има две възможни обяснения за съмнително ниските цени - или жилищата се дават като подкуп срещу извършена или предстояща услуга, и/или защото политиците не могат да обяснят произхода на средствата си. Очевидно на тези хора и през ум не им минава, че някоя институция в държавата може да установи сериозно разминаване между реални доходи и начин на живот - разходи за дом, пътувания, почивки, образование на децата и т.н., - и те да си получат заслуженото наказание. СНЧ В България, където демокрацията се води победила, а пазарната икономика - установена, има неписани правила, които отменят писаните. Те са в сила, ако си СНЧ - „силно наш човек\". Ecce Homo, в побългарен като Виенския бал вариант. СНЧ е неизтребима категория в България. СНЧ ползва набор от привилегии: частни фирми продават апартаменти на няколко пъти по-ниски цени, защото СНЧ-тата няма как да докажат произхода на парите; частни банки отпускат огромни кредити, каквито не дават на обикновените ничии хора; СНЧ-тата могат да бъдат назначени на места, за които нямат не просто квалификация, а дори и подходяща диплома; а обърка ли се нещо, всички държавни институции се изправят да ги бранят, да почистват след тях или да разчистват ниша за бизнеса им. Тези привилегии действат само когато на власт са хората-на-силно-нашите-хора. Така политологът Азер Меликов стана шеф на държавната фирма „Информационно обслужване\" с над 10 000 лв. заплата по време на премиерстването на Сергей Станишев, а 28-годишната еколожка Марина Армутлиева командваше бордовете на други два държавни мастодонта - АЕЦ „Козлодуй\" и „Мини Марица-изток\" в първия кабинет на ГЕРБ. Освен на ниво изпълнителна власт, СНЧ-тата са насадени и на ниво местно управление и „Кумгейт\" (назначенията на близки хора на ключови места в община Хасково под натиска на депутата от ГЕРБ Делян Добрев) е един от многото примери. Къде остават тогава върховенството на закона, индивидуализмът, предприемчивостта и свободната пазарна икономика - все ценности на консервативното дясно, към което се причислява ГЕРБ? Ами справедливостта, солидарността, социалната държава на левицата? Всеки извън СНЧ е свободен да ги ползва, както намери за добре. Но сега СНЧ-тата се потят, защото на покрива на властта е горещо. Точка.  ", "date": "2019.04.11", "title": "ГЕРБ върху горещ тенекиен покрив"}
{"url": "http://www.classa.bg/%D1%81%D0%B2%D1%8F%D1%82/item/394446-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BE%D1%82%D0%BA%D1%80%D0%B8%D0%B2%D0%B0%D1%82-%E2%80%9E%D1%82%D0%B0%D0%B9%D0%BD%D0%BE-%D0%BF%D0%BE%D1%81%D0%BB%D0%B0%D0%BD%D0%B8%D0%B5%E2%80%9C-%D0%B2-%D0%BD%D0%BE%D0%B2-%D1%84%D1%80%D0%B0%D0%B3%D0%BC%D0%B5%D0%BD%D1%82-%D0%BD%D0%B0-%E2%80%9E%D0%BE%D1%82%D0%BC%D1%8A%D1%81%D1%82%D0%B8%D1%82%D0%B5%D0%BB%D0%B8%D1%82%D0%B5-%D0%BA%D1%80%D0%B0%D1%8F%D1%82%E2%80%9C", "text": "Някои интернавти са открили „тайно послание\" в нов промоционален фрагмент от филма „Avengers: Endgame\", четвъртата част от „Отмъстителите\", която ще бъде пусната на 26 април. Няколко от тях са убедени, че чрез увеличаване на силата на звука във втората част на видеоклипа, можете да чуете шепнещ глас: \"Имам телепатия.\" В клипа, публикуван в понеделник, супергероите обсъждат как да победят Танос, главен антагонист в третата част от сагата, озаглавена „Отмъстителите: Войната на безкрайността\". Най-силната жена, капитан Марвел, твърди, че този път ще успеят, защото тя е част от екипа, след което се чува шепотът, точно когато Карол гледа Тор. Докато някои фанатици подозират, че думите принадлежат на самия капитан Марвел или на някакъв друг образ, присъстващ в същата стая, други предполагат, че във филма ще се появи някакъв телепат от \"The X Men\", като например Джийн Грей.", "date": "2019.04.11", "title": "Феновете откриват „тайно послание“ в нов фрагмент на „Отмъстителите: Краят“"}
{"url": "http://www.classa.bg/%D1%81%D0%B2%D1%8F%D1%82/item/394447-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%87%D0%B5%D1%80%D0%BD%D0%B0-%D0%B4%D1%83%D0%BF%D0%BA%D0%B0", "text": "В Брюксел се проведе специално събитие, за да се представи \"въздействащият резултат на международния проект Телескоп Horizon (EHT) за супермасивната черна дупка, в центъра на Млечния път в Стрелец A *, на около 26 000 светлинни години от Земята, съобщава Европейската южна обсерватория (ЕСО). Очаква се в случая да се покаже първата в историята снимка на черната дупка. Досега никога не сме виждали истинско изображение на това явление, което предполага крайни деформации на пространството-време, толкова силни, че масивната й гравитация дори не позволява на светлината да избяга, след като мине достатъчно близо. Черните дупки са буквално невидими и поглъщат всички електромагнитни излъчвания, така че никой от телескопите, достъпни на човечеството (независимо дали радио, рентгенови, оптични или гама) не може да ги открие. Но теоретично е възможно да се види нейният хоризонт на събитията, точката отвъд която дори светлината не може да избяга поради силната гравитация на черната дупка. Близо до хоризонта на събитието, което можем да си представим като сфера в пространството около черната дупка, обектите може би ще бъдат „погълнати\" от нея. Свръхмасивната черна дупка, разположена в центъра на Млечния път, е много по-голяма от всяка звезда, открита от астрономите досега. Образът на Стрелец А * се очаква да покаже непрозрачна кръгла форма на черна дупка на светъл фон. Компютърните симулации и законите на гравитационната физика дават на астрономите ориентация за това какво да очакват от тази снимка. Изображението вероятно ще бъде асиметрично, тъй като се смята, че гравитацията огъва светлина от вътрешната част на диска към Земята с по-голяма сила, отколкото отвън, което води до появата на усукан пръстен, с една страна по-ярка от другата. Освен крайъгълен камък, какъвто е получаването на първия образ на черна дупка, причината, поради която изследователите я снимат, е да тестват общата теория на относителността на Алберт Айнщайн. Те се надяват да придобият образ на сянката на черната дупка, която да потвърди, че цялата информация, която е в хоризонта на събитията на черната дупка, е загубена завинаги. \"Това е като да създадете нов фотоапарат с нов тип филм, нов тип обектив, който да комбинирате с други камери, всички в едно и също време,\" каза ученият, добавяйки, че първото изображение на черна дупка ще покаже, без съмнения, съществуването на тези гигантски и мощни структури.", "date": "2019.04.11", "title": "Първата снимка на черна дупка"}
{"url": "http://www.classa.bg/%D1%81%D0%B2%D1%8F%D1%82/item/394448-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B8-%D0%BC%D1%8A%D1%87%D0%B8%D1%82%D0%B5%D0%BB,-%D0%BE%D1%81%D1%8A%D0%B4%D0%B5%D0%BD-%D0%BD%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-1000-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80", "text": "Бившият аржентински военен Адолфо Скилинго, осъден в Испания на 1 084 години затвор заради отговорността му за изтезания и изчезвания по време на последната диктатура в неговата страна (1976-1983 г.), заяви, че служители на испанския флот са посетили тайния център за задържане, за да „сътрудничат в борбата срещу подривната дейност и покажат как да се измъчва\". Скилинго говори с медията Voz Pópuli от затвора в Алкала-Меко в Мадрид, където изтърпява присъда за участието си в \"полетите на смъртта\", тайната практика, с която въоръжените сили на Аржентина хвърляха от самолети в морето голите тела на отвлечени хора. Самият той е този, който през 2007 г. беше натоварен да разкаже на съдия Балтасар Гарсон как хората са били хвърляни живи, голи и упоени. Преди, през 1996 г., той бе направил това и в изявления пред телевизията. Бившият капитан на корвета е участвал в отвличанията и изтезанията, извършвани в Механичното училище на Военноморските сили (ESMA), най-емблематичният нелегален център за незаконни репресии, чиято сграда функционира днес като Музей на паметта. В интервюто мъчителят каза, че трима души са пристигнали, единият от които заявил, че \"принадлежи към испанския флот като личен пратеник на краля на Испания (Хуан Карлос I), за да сътрудничи в борбата срещу подривната дейност, поради опита си срещу баската терористична организация ETA\". \"Те дойдоха да преподават как да ... Регламентите включват разпити под принудително действие ... изтезания, директно\", казва Скилинго. Той също така потвърди, че въоръжените сили разполагат с пълен списък на лицата, изчезнали по този начин, че този списък е в ръцете на аржентинското правителство, но то не иска да го разкрива. Повече от 20 години след последния му контакт с медиите, Скилинго отрече фактите, за които е осъден, като заяви, че той не е участвал в отвличания и изтезания, защото е имал сестра от въоръжената организация на Перонистите Монтонерос, заради което се срамувал сред военните си колеги.", "date": "2019.04.11", "title": "Аржентински мъчител, осъден на повече от 1000 години затвор"}
{"url": "http://www.classa.bg/%D1%81%D0%B2%D1%8F%D1%82/item/394449-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%B7%D0%B0%D0%B2%D0%BE%D0%B4%D0%B0-%D1%82%D0%B5%D1%81%D0%BB%D0%B0-%D0%B2-%D0%BA%D0%B8%D1%82%D0%B0%D0%B9", "text": "Нови снимки от въздуха, които показват напредъка в изграждането на Giga Factory 3 на Tesla в Шанхай (Китай), бяха публикувани в канала на YouTube „Wuwa Vision\".   Изграждането на завода - който ще бъде използван за производството на Модел 3, а по-късно също и за наскоро обявения Модел Y - се развива напълно от миналия януари и според изпълнителния директор на компанията, Илън Мъск, неговите основни структури ще бъдат завършени през май.   С инвестиция от над 50 000 милиона юана (около 7 милиарда долара), първият завод на Тесла извън Съединените щати, също е и най-големият чуждестранно инвестиран производствен проект в историята на Шанхай. По същия начин, това ще бъде първата изцяло чуждестранна автомобилна фабрика в Китай.", "date": "2019.04.11", "title": "Публикуваха въздушни снимки от строежа на завода \"Тесла\" в Китай"}
{"url": "http://www.classa.bg/%D1%81%D0%B2%D1%8F%D1%82/item/394450-%D0%BF%D0%BE%D0%BC%D0%BF%D0%B5%D0%BE-%D1%81%D0%B0%D1%89-%D1%89%D0%B5-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D1%82-%D0%B5%D0%B3%D0%B8%D0%BF%D0%B5%D1%82,-%D0%B0%D0%BA%D0%BE-%D0%BA%D1%83%D0%BF%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D1%81%D1%83-35-%D0%BE%D1%82-%D1%80%D1%83%D1%81%D0%B8%D1%8F", "text": "Държавният секретар на САЩ Майк Помпео заяви на 9 април, че САЩ ще наложат санкции срещу Египет, ако тази страна закупи мултифункционалните бойни самолети Су-35 от Русия. Помпео, по време на изслушване подкомисия на комисията по бюджетни кредити на Сената на САЩ, е уверил, че Администрацията на Тръмп \"ясно е обявила, че Вашингтон ще наложи наказателни мерки в рамките на CAATSA [Закон за противодействие на противниците чрез санкции], в случай, че Кайро придобие тези самолети.\" В този контекст Помпео посочва, че САЩ се надяват, че Египет няма да извърши тази операция и властите на северноафриканската страна твърдят, че разбират възможните последици от това действие. През март анонимни източници в руската отбранителна индустрия заявиха, че Русия и Египет са подписали договор за покупка на повече от 20 самолета Су-35, които заедно с по-леките изтребители МиГ-29М / М2 трябва да заместят остарелите съветски самолети. МиГ-21 и китайските J-7, които са част от египетските военновъздушни сили. Това е договор, на обща сума над 2000 милиона долара. Трябва да се припомни, че през 2014 г. Москва и Кайро вече са подписали пакет от военни договори, включващи доставката на няколко системи за противовъздушна отбрана [противоракетни системи Antey-2500 и Buk-M2E], артилерийски и леки пехотни оръжия за сума от 3500 милиона долара. Впоследствие бяха сключени редица много важни договори за оръжие за египетските военновъздушни сили, които вече се изпълняват: доставката на 46 средни изтребителя МиГ-29М / М2 (за приблизителна сума от 2 000 милиона) и 46 атакуващи хеликоптера Ка-52 от Камов.", "date": "2019.04.11", "title": "Помпео: САЩ ще санкционират Египет, ако купи самолети Су-35 от Русия"}
{"url": "http://www.classa.bg/%D1%81%D0%B2%D1%8F%D1%82/item/394451-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D0%BE%D0%B4%D0%BF%D0%B8%D1%81%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-1%D0%BC%D0%B8%D0%BB%D0%B8%D0%B0%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D1%81%D1%82%D0%B5%D0%BD%D0%B0", "text": "Министерството на отбраната на САЩ има сключени договори за изграждане на участъци от стената на националната граница с Мексико с две американски частни компании. Според изявлението, публикувано във вторник на уебсайта на Департамента, общата сума на двата договора възлиза на 976 милиона долара. Първият от договорите - за 789 милиона долара - бе подписан от Пентагона с компанията SLSCO Ltd, със седалище в щата Тексас. Тази компания ще се заеме с изграждането на граничната стена в Санта Тереза (щата Ню Мексико). Смята се, че работата ще приключи на 1 октомври 2020 година. Вторият договор е подписан с компанията Barnard Construction Co. Inc. от щата Монтана за сума от 187 милиона долара. \"Работата ще се извърши в Юма, Аризона, с прогнозна дата за завършване на 30 септември 2020 г.,\" уточняват от Пентагона. Средствата, отпуснати за тези работи, представляват две трети от общо 1 400 милиона долара, одобрени от американските законодатели за вдигането на граничната стена, която президентът на САЩ Доналд Тръмп обеща в предизборната си кампания. През февруари, когато не получи исканите за тази цел 5 700 милиона долара, президентът обяви националното извънредно положение. Миналия петък Камарата на представителите на САЩ, която е контролирана от демократите, заведе дело срещу Тръмп, твърдейки, че тази мярка, използвана от президента за мобилизиране на ресурси за изграждането на стената, е противоконституционна.", "date": "2019.04.11", "title": "Пентагонът подписа договори за 1милиард долара за изграждане на граничната стена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394443-%D1%81%D0%BF%D0%B5%D1%88%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BC%D0%B5%D0%B4%D0%B8%D0%B8%D1%82%D0%B5,-%D0%BD%D0%B5-%D0%B8%D1%81%D0%BA%D0%B0%D1%82-%D0%BD%D0%BE%D0%B2-%E2%80%9D%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B3%D0%B5%D0%B9%D1%82%E2%80%9D", "text": "Управляващите обявиха, че пишат нов медиен закон, който да замени ”морално остарелия” Закон за радиото и телевизията. С аргумента, че е нужно синхронизиране с европейските изисквания, под контрол и регулацията от държавата ще попаднат и интернет сайтовете.   Ева ли  е случайно, че това се случва в разгара на \"Апартаментгейт\", който тръгна от журналистически разследвания. Промените ще засегнат всички медии в България, защото телевизиите, радиата и печатните медии имат сайтове, пише Сега. По време на парламентарния дебат за отчета на свършеното от Съвета за електронни медии (СЕМ) за 2018 г. вчера Бетина Жотева, член на регулатора, обяви, че управляващите са форсирали работата по законодателните промени, които ще им позволят да контролират работата на интернет сайтовете. Тя обяви, че вече има сформирана работна група към Министерството на културата, в която работят юристи и други медийни експерти. \"Страшно много хора се информират само от интернет. Новата европейска директива предвижда наблюдение на интернет сайтове. Това, за което преди 2 г. говорихме и беше табу и анатема, сега не е“, обясни тя. По думите й \"всеки един сайт, който има публикувана аудио и визуална информация, трябва да бъде в контрола на СЕМ\", а новата директива на Брюксел давала още по-големи права на \"аудио-визуалните регулатори\". \"Информацията, която идва от сайтовете, е много по-голяма като вълна, отколкото това, което идва от телевизиите и радиата\", посочи Жотева. Законът за радиото и телевизията е един от най-променяните, като през последните години управляващите го ревизират през няколко месеца.", "date": "2019.04.11", "title": "Спешно променят закона за медиите, не искат нов ”Апартаментгейт”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394444-%D0%B1%D1%83%D0%BD%D1%82%D1%8A%D1%82-%D1%81%D1%80%D0%B5%D1%89%D1%83-%D1%86%D0%B8%D0%B3%D0%B0%D0%BD%D1%81%D0%BA%D0%B8%D1%82%D0%B5-%D0%B1%D0%B5%D0%B7%D1%87%D0%B8%D0%BD%D1%81%D1%82%D0%B2%D0%B0-%D0%B2-%D0%B3%D0%B0%D0%B1%D1%80%D0%BE%D0%B2%D0%BE", "text": "Такъв многолюден митинг Габрово не помни от времената на промяната след 10 ноември 1989-та и Жанвиденовата зима през 1996-та, пише stovesti.info      Поводът бе жестокият побой над продавач в магазин \"2+2\", нанесен му от трима роми и то с изключителна арогантност - без да се притесняват от охранителните камери и ужасените десетина клиенти.      Протестиращите, преобладаващата част от които бяха млади хора, се самоорганизираха чрез социалните мрежи. Митингът прерасна в шествие към следствения арест.      Протестиращите стигнаха до къщите на ромските фамилии, които се оказаха празни. Към прозорците им обаче полетяха камъни.      Малко преди квартал „Палаузов\" полицейският кордон беше пробит. Органите на реда се опитали да овладеят ситуацията, но безуспешно. В суматохата е бил пуснат задушлив газ.      Полицията отхвърли версията, че е предприета подобна мярка. \"Хвърлил го някой от протестиращите\" - информараха оттам, но отказаха подробности и коментари. \"Беше страшно...\" - споделиха пред вестника участници в шествието.  ", "date": "2019.04.11", "title": "Бунтът срещу циганските безчинства в Габрово"}
{"url": "http://www.classa.bg/%D1%81%D0%B2%D1%8F%D1%82/item/394437-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D0%B8%D1%81%D1%82%D0%B5%D1%80%D0%B8%D0%B8", "text": "Вчера се случи нещо сензационно: видяхме невидимото. Учени показаха снимка на една от най-големите мистерии - черната дупка. И така де факто доказаха теорията на Айнщайн.  Какво представляват черните дупки и как възникват?         \"Оттук нататък историята на човечеството ще се дели на времето преди и след тази снимка\", заяви еврокомисарят за наука, изследвания и иновации Карсол Моедас, след като учените от международния изследователски проект Event Horizon Telescope (EHT) показаха, че действително са успели да заснемат черна дупка.     Това е нещо наистина сензационно. Единствено по рода си. Достойно за Нобелова награда. Защото черните дупки са точно такива, каквито ги описва името им - черни, тъмни, невидими. Те имат толкова огромна маса, че поглъщат всичко, което се приближи до тях. Нищо не може да напусне черната дупка, дори светлината. Гравитационното поле на черните дупки е невъобразимо силно. Откъде знаем за съществуването на черни дупки? За разлика от планетите и звездите, черните дупки нямат форма и повърхност. Те са по-скоро гигантски пространства, поглъщащи всичко, което се намира в тяхна близост. Черните дупки отклоняват светлината и звездите от техните орбити, притискат ги, смазват ги, придърпват всякаква материя и я поглъщат като водовъртеж в тъмната си бездна. Учените могат да измерят тези отклонения. И знаят, че става дума за гигантски обекти с неизмерима сила. Как възникват черните дупки? Черните дупки възникват по много различни начини. Например при звездни експлозии, наричани от учените Свръхнова. Черни дупки могат да възникнат и при сблъсъка и последвалото сливане на две звезди. Ако масата е особено голяма, тази нова звезда може да колабира и да се превърне в черна дупка. Освен това съществуват и т.нар. свръхмасивни черни дупки. Те са най-големият вид черни дупки и тежат между стотици хиляди и милиарди слънчеви маси. Предполага се, че повечето галактики, в това число и Млечният път, имат в центъра си свръхмасивна черна дупка. Учените все още не знаят как точно са възникнали свръхмасивните черни дупки. Предположенията са, че се образуват в резултат от сливането на няколко черни дупки.     Защо са толкова важни? Без черните дупки нашата Вселена щеше да е навярно съвсем друга. Възможно е дори възникването на галактиките да се дължи именно на черните дупки. Кои черни дупки са от значение за нас? Две черни дупки са особено важни за нас. Именно тях наблюдават от 2017 насам учените от международния изследователски проект EHT. Едната се казва Sagittarus A - свръхмасивна черна дупка, която се намира в центъра на Млечния път. Отдалечена е на 26 000 светлинни години от Земята и тежи над 4 милиона слънчеви маси. Другата наблюдавана черна дупка е свръхмасивната черна дупка в гигантската галактика М87 в съзвездието Дева. Отдалечена е на 55 милиона светлинни години от Земята и тежи 6,6 милиарда слънчеви маси. Именно тя се вижда на първата в историята снимка на черна дупка.      ", "date": "2019.04.11", "title": "Една от най-големите мистерии"}
{"url": "http://www.classa.bg/%D1%81%D0%B2%D1%8F%D1%82/item/394438-%D0%B3%D1%83%D0%B4-%D0%B1%D0%B0%D0%B9,-%D0%B4%D0%BE%D0%BB%D0%B0%D1%80", "text": "Външната политика на САЩ предизвиква все повече възмущения в различни страни по света. Самоуважаващите се държави не искат да бъдат марионетки на САЩ и обявяват пред американците, че те ще трябва да се съобразяват с тях. Всичко върви към това, че съвсем скоро Америка ще се превърне в страна от третия свят, която ще остане в миналото — като горчив спомен за някогашно величие и сълзи по загубите, станал факт в резултат на собствената й глупост и самонадеяност. Известно е, че САЩ мислят за приемане на закон срещу ОПЕК.      Това е изгодно за Америка, но не и за другите страни. Саудитска Арабия заяви, че ако бъде приет този закон, ще последват тежки ответни мерки. Саудитска Арабия е поставила Щатите преди факта, че има вероятност да откаже да плаща в долари за продажбата на петрол. За САЩ това ще бъде катастрофа — статутът на долара, като основна резервна валута, ще бъде подкопан. Между другото, с долара отдавна има проблеми. Известно е, че Русия и страните от ЕС вече са намалили използването на долара в разплащанията си. И ще ги намалят още повече. Това не се отрази по най-добрия начин на американската икономика, но се наложи Щатите да се примирят. Ако Саудитска Арабия също откаже да извърши плащания в долари, ще бъде нанесен смазващ удар на Съединените щати, от които янките няма да се възстановят скоро.      ", "date": "2019.04.11", "title": "Гуд бай, долар!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394439-%D1%86%D0%B8%D0%B3a%D0%BDu-%D0%BF%D1%80%D0%B5%D0%B1%D0%B8%D0%B2%D0%B0%D1%82-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D1%80%D0%BE%D0%B4%D0%B0%D0%B2%D0%B0%D1%87-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD,-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B5%D0%B4%D1%8F%D1%82-%D0%B8-%D0%B3%D0%BB%D0%B5%D0%B4%D0%B0%D1%82%E2%80%A6", "text": "Случката се разиграва малко преди 22:30 ч. на 7 април в магазин 2+2 в Габрово Младежите се държали нападателно с клиент на търговския обект, а продавачът се намесил, за да преустанови това. Ивайло Филев, собственик на магазина, разказа пред Дарик, че побоят над Венцислав Иванов е бил в продължение на 7-8 минути. Пострадалият е с комоцио и е настанен в местната болница.  „От нашия бизнес не искаме много – да работим в спокойна атмосфера, без стрес за работници и служители. Да работим в страна, в която държавата защитава гражданите си. В която се спазват закони и има наказани. Искаме въздух и справедливост”, е посланието на Ивайло Филев, който разказа как се е стигнало до инцидента: „В магазина влизат три момчета, които се държат вулгарно и агресивно. Започват да се закачат с един от нашите клиенти. Момичето, което е на работа, се обръща към колегата си Венци да се намеси, за да преустанови това. Той им прави забележка и ги приканва да напуснат обекта. Те продължават да се държат агресивно, нападат го, удрят го. Той се отбранява. Побоят над него продължава 7-8 минути в почти целия магазин.”. Момичето, което е на смяна, сигнализира СОД и полиция, които се отзовават бързо. Според Ивайло Филев не може да се допуска да има чувство на безнаказаност. Той бе категоричен, че не иска да се насажда етническо напрежение. Тримата младежи не са пияни или дрогирани, е впечатлението на персонала. Още с влизането си в магазина обаче се държат провокативно. „Като фирма, апелираме да се вземат сериозни мерки. Във времето това има дългосрочни последици.      Насажда се страх”, разсъждава Филев. Той заяви, че от страна на фирмата ще бъде подадена жалба за нанесените щети, раненият служител и колежката му също ще подадат жалби. Видеото от камерите показва колко арогантно се държат тримата клиенти. „Честно казано не знам какви още мерки можем да вземем срещу такива инциденти – имаме охрана, моментно предупреждение на органите на реда. Може би законите трябва да се променят, не може с лека ръка да се нарушава пространството на другите. Няма как в такава обстановка да задържаме млади хора, да се опитваме да им плащаме добре, да плащаме данъци и осигуровки“, допълни той. Не за първи път Ивайло Филев се сблъсква с насилие в бизнеса си. Той има търговски обекти в Габрово, Севлиево и Пловдив. Разказва, че е правен опит за грабеж. Оценява участниците в него като млади момчета, които от глупост се забъркват в неприятност. По-късно, след като понасят наказанията си, отиват при него и му се извиняват. Инцидентът от 7 април обаче се отличава с агресия и бруталност, които Ивайло Филев не е срещал досега.     ", "date": "2019.04.11", "title": "Цигaнu пребиват брутално продавач в магазин, българите седят и гледат…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394440-%D0%BD%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%E2%80%9E%D0%B1%D0%BE%D1%80%D0%B8%D1%81%D0%BE%D0%B2%D0%B3%D0%B5%D0%B9%D1%82%E2%80%9C-%D1%89%D0%B5-%D0%BE%D1%81%D0%B2%D0%B5%D1%82%D0%BB%D0%B8-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5", "text": "Депутатката от БСП Елена Йончева се закани, че след всички оставки, подадени заради Апартаментгейт, следва нов скандал – Борисовгейт, и ще бъдат осветлени сметки за стотици милиони в чужбина и имоти зад граница на управляващите, предаде БНР. “Оставките в последните дни водят към Борисовгейт. В последния доклад на ЕК от февруари се казва, че две трети от сигналите за корупция за видни политически личности не се разследват. Отговорност за това носи министър-председателят”, заяви Йончева пред журналисти във Велико Търново, където се срещна с граждани, недоволни от качеството на въздуха и изсичането на горите в региона.     Според водачката на листата на БСП за европейските избори лавината от оставки в ГЕРБ е бягство от отговорност. “Преди две години казах, че когато осъдя Бойко Борисов за лъжа, той трябва да подаде оставка. Осъдих го на втора инстанция, а това показва, че в България справедливост може да има. Ако той има чест и достойнство, би трябвало да подаде оставка като министър -председател”, каза още Йончева. Вчера втори съдебен състав потвърди решението премиерът да изплати на Йончева 5000 лева заради твърденията си, че правителството е трябвало да плаща за нейни репортажи като журналистка. Тя добави, че оставката е нужна, защото цяла една предизборна кампания през 2017 г. е преминала под лъжата, за която го е осъдила. “Смятам, че няма българин, който иска да имаме премиер – доказан в съда лъжец”, категорична бе депутатката и говорител на левицата. Тя коментира и оставката на Делян Добре: “Така постъпват ГЕРБ. Те смятат, че всеки скандал може да бъде потулен, ако за определено време се свалят съответните лица от телевизионния екран”.     Йончева добави, че когато утихне скандалът, те отново се връщат на политическата сцена по някакъв начин. “Делян Добрев остава областен председател на ГЕРБ в Хасково и ще се занимава с изборите. По същия начин постъпи и Цветанов, който се превърна в “Цветанов плюс” и ще насочи усилия в манипулиране на изборите”, каза още тя.", "date": "2019.04.11", "title": "Нов скандал „Борисовгейт“ ще осветли сметките на управляващите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/394441-%D0%B5%D0%B2%D1%80%D0%BE%D0%BF%D0%B0-%D0%B1%D0%B5%D0%B7-%D0%BE%D1%82%D0%B5%D1%87%D0%B5%D1%81%D1%82%D0%B2%D0%B0-%D0%B1%D0%B8%D0%BB-%D0%B8%D0%B4%D0%B5%D0%B0%D0%BB%D1%8A%D1%82-%D0%B7%D0%B0-%D0%B5%D0%B2%D1%80%D0%BE%D1%81%D1%8A%D1%8E%D0%B7-%D0%BD%D0%B0-%D0%BB%D0%B5%D0%B2%D0%B8%D1%8F-%D0%BD%D0%B5%D0%BE-%D0%BB%D0%B8%D0%B1%D0%B5%D1%80%D0%B0%D0%BB-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2", "text": "ЕВРОПА БЕЗ ОТЕЧЕСТВА бил идеалът за ЕВРОСЪЮЗ на левия нео-либерал Сергей Станишев и то изразен от височайшата му позиция на най-големия началник в «системното политическо семейство» на Партията на европейските социалисти и демократи (PEC)… на фашизъм му намирисвала иначе тази тъй красива фраза: «»Европа на Отечествата», битуваща напоследък все по-осезаемо, като парола за радикални действия в съзна", "date": "2019.04.11", "title": "ЕВРОПА БЕЗ ОТЕЧЕСТВА бил идеалът за ЕВРОСЪЮЗ на левия нео-либерал Сергей Станишев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394442-%D0%B4%D0%B0-%D0%BD%D0%B5-%D1%83%D1%87%D0%B0%D1%81%D1%82%D0%B2%D0%B0%D0%BC%D0%B5-%D0%BF%D0%BE%D0%B2%D0%B5%D1%87%D0%B5-%D0%B2-%D0%BB%D1%8A%D0%B6%D0%B0%D1%82%D0%B0", "text": "Да говориш, че е време за покаяние, когато цялото общество се е разбунило и обсъжда злоупотребите на властта, кражбите, лъжите и управленската й немощ, е твърде демодирано, странно и дори проява на нездрави отклонения. Възможно е. Възможно е дори да се приеме като опит да се пренасочи вниманието и се преобърне политическият смисъл на ставащото в морален и дори религиозен, и се оневинят и спасят управниците, които сега се чудят как да се задържат още малко по върховете на държавата. Но аз изобщо не мисля за тези парвенюта и самозванци; тяхната участ решена и те вече са на политическото бунище. И аз не се съмнявам, че ще отговарят не само пред съда на историята за погрома, който нанесоха върху българската държава и обществото й, но и пред законите на правото. Въпрос на време е да си получат заслуженото съобразно тези закони. Ако обществото това само иска, постигнало го е. Друго не му трябва. Дори съм сигурен, че то ще се задоволи с това. Но ако наистина го направи, защото това ще го удоволетвори, значи е достатъчно разложено и няма нищо против да продължи по същия начин и през пет-шест години да се възбужда възмутено от наглостта на управниците си. Така ще се самозалъгва, че още пази в себе си някаква чувствителност и непоносимост към злото и несправедливостта. И толкова! Впрочем, натам го тласкат идеолозите на неолибералната система, лъжейки го че променя нещо в нея. И то се лъже, защото само не осъзнава в какво състояние е изпаднало, докъде е достигнало в своята деградация и какво още виси над бедната му глава. Затова аз казвам, че е време най-сетне да се видим докъде сме стигнали, как изглеждаме и да потърсим и формулираме причините за състоянието, в което сме. Но преди всичко да определим реалните измерения, същността и характера на това състояние. Най-лесно е да повтаряме, което години вече политици, социолози, политолози, журналисти, а и целият народ говорят: преходът бил неуспешен, най-бедни сме в Европа, управляват ни прости хора, а мафията е превзела държавата. Няма кой да отрече, че е точно така. За да живеем в такова унизително състояние обаче има причини. Те трябва да бъдат открити, анализирани, изследвани и в крайна сметка премахнати. За да не си получим същото отново. Неолибералната пропаганда упорито внушава, че причината за нашите злини, неуредици и мизерии е националният ни характер, неумението ни да се справяме с трудностите, предателската ни робска същност, която ни кара доброволно да се оставяме други да ни поробват и да ни правят послушни слуги. Тази пропаганда умело прехвърля бедите от болната на здравата глава. Тези беди никакъв случай не са заради националната душевност, а заради социалните злини на общественото устройство. Те разрушиха морала, отвориха вратите пред алчността, покварата, жаждата за богатства; те внушиха на необразованите, неуките, крадливите, жестоките, немилостивите, че е дошло тяхното време да ръководят държавата и определят правилата и нормите на нашето съществуване. Те изпълзяха като хлебарки и змии от тъмните ъгълчета на времето ни и веднага се впуснаха в пъклените си дела. И унищожиха съпротивителните сили на народа. И ето ги сега наследниците на тези, които преди тридесет години провъзгласиха демокрацията, благополучието, пазарната икономика, европейските ценности, свободата на словото. Всичко това те го събраха и му придадоха морален израз във фундаменталната формула „всичко е позволено“. Тя им донесе сегашното господство, всесилие и правото да се разпореждат със съдбите ни. Нищо друго не можеше да се случи. Никакъв друг живот не можеше да ни бъде даден, след като обществото и народът възприеха новите ценности и ги сведоха до въпросната формула. Това трябваше да бъде предвидено, защото беше неизбежно, а и вече бе изживявано в българската действителност. Европа, която изведнъж преди тридесет години се превърна в идеал за българския свят, още тогава бе подложена на разложение и упадък. Но кой да види, когато всички бяха заслепени от изкуствените й светлини и повтаряха едно и също. Когато още през 1989 г. на закуските с президентите на Франция и ФРГ на шепата интелектуалци–дисиденти вместо да хълцукат и преглъщат щастливи, че им наливат европейско кафе, трябваше да осъзнаят, че са ги събрали не за друго и съвсем не защото ги ценят като интелектуалца, а просто за да им представят официално новитеим господари и идеолози. И да им съобщят, че от тук насетне те са глашатаи на нова социална религия. Ако те бяха истински интелектуалци, а не новозакълнати войни на „европейските ценности“, щяха още тогава да се осъзнаят още тогава и нямаше днес останалите живи да се вайкат, че ни управляват „толкова прости хора“. А какви трябва да ни управляват, щом „всичко е позволено“? Не само „всичко е позволено“, но и всичко, което тези демократи обещаваха в началото на промените, в това число и през цялата година да се продават банани, а не както при комунизма само за Нова година, се изпълни: и частната собственост, и многопартийната система, и многото медии, и свободата на словото, и демокрацията. Обаче въпреки това ни управлявали „прости хора“. Защо ли? Според тях, защото Държавна сигурност е „още жива“, заради т. нар. „руска хибридна война“. А всъщност друго не можеше да стане. Логиката и целта на т. нар. „преход“ е в социалното неравенство, продажните политици, защото буржоазията е копрадорска и безродна, в престъпността и в чувството за безнаказаност на капитала и държавните чиновници. Социалната несправедливост е тази цел! И тя е постигната. Не знаеха ли тези хора, че това ще е бъдещето? Не знаеха ли и другите, които макар и с други политически убеждения, повтаряха паролата „пазарна икономика“ като ключ от вратата на изобилието и богатството? Не знаеха ли, че държавата, в която ще живеем, не е тази, за която мечтаем и която е просто една наивна и неосъществима идея. Истинската и реална държава днес е корпоративната, в която управлява капиталът, а не народът. Народът няма никакъв достъп до властта. Той е оставен да си мечтае и въобразява, че „суверен“ и че властта нему се подчинява и нему е длъжна да се отчита; че той създава законите и всички ще се съобразяват с тях. Но истинските закони в реалната, а не в мечтаната държава са други. Те действат, а не съчинените от „народа“ и парламента. Това е истината, която тържествува и в т. нар. „европейски демокрации“. Тази държава ненавижда умните, образованите, духовните, моралните, съвестните, талантливите. Тя харесва простака, арогантния, полуграмотния, алчния, корумпирания. Защото може да ги владее и контролира, да ги управлява. А те ще са й покорни и никога няма да тръгнат срещу нея. Аз допускам (поне за някои от тях), че наистина не са знаели и искрено са вярвали в бъдещето, към което и те тласкаха народа, обществото и държавата. Не знаеха и тези, които се оставиха да ги водят към това бъдеще. А това бе огромната част от българския народ. Ентусиазмът и сляпото доверяване на кухата неолиберална пропаганда показват колко ниско е било равнището на интелигенцията и особено на хуманитарната. Тя беше длъжна, ако не да се бори, то поне да говори истината и да призове народа да не вярва на лъжата и измамата. И да не участва в нея! Промяната от края на 80-те години на миналия век бе неизбежна и никоя сила в страната не бе в състояние да я спре или отклони в друга посока. Но беше възможно и крайно необходимо да не се залъгва обществото. Съучастието в измамата е голям грях. То е позорно за интелигенцията. Тя именно трябваше да каже истината за капитализма, дори и прикрит зад т. нар. „пазарна икономика“, да разобличи същността и жестокостта му, за да бъдат хората наясно какъв живот ще живеят и да знаят какво ги очаква.     „Простите хора“ трябваше да управляват и тогава, както и днес, за да се извърши бързо и без съпротива този прословут преход, като се прехвърли материалната собственост и парите от държавата към българските капиталисти. Те бяха натоварени да разрушат старата система с всичките й недостатъци, но и с достойнствата й, да вземат и малкото, което притежаваха обикновените хора, да завторят заводи и фабрики, да разрушат земеделието и животновъдството, здравеопазването и образованието, да опошлят културата и езика. Каквито и уговорки да правеха някои политици и политолози, че в никакъв случай пазарната икономика няма да произведе пазарно общество, то се утвърди и формира новата личност с нейния морал, начин на мислене, говорене, поведение. Този морал е основан на егоизма и егоцентричността, на личния успех и надделяването над другия. Сега вече няма ближен, а само конкурент, който те застрашава и заплашва да ти отнеме твоето. Защото няма място за двама. Дори и когато производството на блага е предостатъчно за всички, принципите и механизмите за разпределението им са такива, че не разрешават да се дава на всички еднакво или според потребностите им. Не, собственикът, по-силният и по-бързият взима голямата част, а каквото остане, е за другите. Нима това не се вижда или, ако се вижда, трябва да се отнесе към националния ни характер? Понеже обществено-политическата система е основана на егоизма и алчността, тя бързо се изражда, губи силата и енергията, намалява се нейната жизненост и способността й да възпроизвежда нормални, съвестни и умни хора. За наша беда българският свят се върна в нея в такъв исторически момент, когато тя бе вече неизлечимо болна и в неудържим упадък. Нейните икономически възможности вече бяха силно намалели, поради което отдавна не е способна да гарантира социалните продобивки, които допреди 30-40 години поне в Европа осигуряваше. Тази система не саздава вече добри, отговорни и с мащабно мислене ръководители, политици и държавници. Те не са й и нужни, защото в състоянието, в което е, за нея е важно да оцелее и са задържи, да смуче чужда кръв и енергия наготово, а не да мисли за възход, прогрес, развититие. Все по-малко я интересува дали ще се обновява технологично, дали ще произвежда много и качествено. Богите желаят да запазят богатството си, а не да го увеличават чрез производство. Защо да се залъгваме: всичко е загнило, опошлено, омърсено и непоносимо. Няма идеи, пориви, надежди, обществени радости, движение напред. Нашият свят сега се гъне посред тази смрад. И е като обгазен, отровен, изпаднал в безсъзнание. Може би е в кома. От къде тогава да дойдат умните хора, които да ни управляват и водят напред? Ще попитам отново: нима тези, които сега са разочаровани и се вайкат, че са били измамени от някого в очакванията си, бяха толкова немощни интелектуално и толкова неподготвени, за да не предвидят този печален край? Аз ги подозирам, че са се надявали на тях да възложат управлението и да вечното блаженство на капитализма. Но системата е толкова жестока, гнусна и безнравствена, че не си цени помощниците, идеолозите, слугите и предателите. Щом не са достатъчно егоисти, напористи, силни, безпощадни и агресивни, биват изхвърляни – дори и да са помагали и съдействали. Аз никого не съдя! Защото също съм виновен с моите действия или с бездействието си в онова време, когато трябваше да се окаже съпротива на наглостта и лъжата, за да не се подвеждат хората. Днес обаче е необходима трезва равносметка, задълбочен анализ на състоянието, в което сме, и за причините, които са ни го наложили. Длъжни сме да осъзнаем в какъв свят живеем и докъде ще ни доведат слепите му стихии. Българският ум е длъжен да започне усилна работа и да мисли трезво и задълбочено, за да опише това състояние и посочи начините, не толкова да отхвърлим системата и я заменим с друга (защото сега това е невъзможно и не бива да се внушават напразни илюзии, които могат да донесат доста злини и дори ненужно проливане на кръв), поне да обуздаем злите й сили и енергия. Съпротивата срещу нея е единственото засега средство да я накараме все пак да заработи в полза на трудовите хора, на бедните, слабите, немощните, онеправданите. И да се ограничи достъпът на глупавите, посредствените и корумпираните до властта. Това със заклинания и лозунги няма да стане. Ще стане с конкретни и добре премерени и целенасочени действия. Но тези действия не бива да са само за подобряване икономическото състояние и за излизане от материалната бедност и мизерия. Нищо не струва богатството, ако сме духовно и нравствено опустошени, лениви, равнодушни, необразовани, невъзпитани, безкултурни, лишени от национална памет и нравствени добродетели; ако служим на дявола, а не Господа. Защото служейки на дявола, служим на злото, лъжата, омразата, егоизма, човеконенавистничеството. Длъжни сме да отворим очи и погледнем цялата истина за себе си, за общественото устройство, за икономическата система, за морала и властта. Трябва да осъзнаем, че вървим по грешен път и в погрешната посока. И че сме излъгани и сме повярвали на лъжата и измамата; че ценностите, на които ни карат да се кланяме и да ги приемаме за свои, са греховни и безнравствени. Трябва да наречем глупака глупак, лъжеца лъжец, простака простак, крадеца крадец, бездарника бездарник. Нека отворим очи и проумеем, че неолиберализмът е човеконенавистна идеология, по-страшна и пагубна дори от фашизма. И да я заклеймим и обявим за престъпна.     Но най-важното и най-необходимото е да направим така, че да се поучим от собствените си грешки и да не ги повтаряме никога. За това обаче се изискват огромни усилия, духовно и умствено напражение, мобилизация на интелектуалния потенциал, доколкото е останал непокварен от неолиберализма, меркантилизма и угодничеството.", "date": "2019.04.11", "title": "Да не участваме повече в лъжата!"}
{"url": "http://www.classa.bg/%D1%81%D0%B2%D1%8F%D1%82/item/394433-%D0%BA%D0%B0%D0%BA-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0", "text": "Изправена пред политически рискове, които застрашават и без това вялата конюнктура, Европейската централна банка (ЕЦБ) вероятно ще изрази готовност в сряда да вземе нови мерки в подкрепа на икономиката, без обаче да ги уточнява още сега. На заседанието си през март, което бе по-богато на новини, отколкото се очакваше, ЕЦБ понижи прогнозите си за растежа и инфлацията към 2021 година и отдалечи вдигането на лихвите си към хоризонта на 2020 година вместо през „лятото на 2019 година“, както бе обявила по-рано. Освен това тя посочи, че през септември ще започне да отпуска гигантски евтини заеми за банките, известни със съкращението на английски TLTRO III (Targeted longer-term refinancing operations или целеви операции по дългосрочно рефинансиране III), за да гарантира запазването на благоприятни условия в еврозоната. Само че след тези „малки стъпки в тъмното“, по думите на президента на ЕЦБ Марио Драги, нищо не бе направено за проясняването на икономическия хоризонт.     Гъста мъгла продължава да обгръща датата и условията на Брекзита, а търговските преговори между Китай и САЩ се бавят и все още няма споразумение. В същото време европейската промишленост продължава да е застрашена от опустошителни мита. Така че Драги би трябвало да се придържа към предпазливи формулировки на тазседмичното заседание, което е изнесено с един ден напред заради срещата на Международния валутен фонд. Най-вероятно той ще заяви за пореден път, че рисковете, надвиснали над конюнктурата, се увеличават. Контрастна картина Освен това италианският банкер вероятно ще заяви категорично, че в значителна степен „паричните стимули“ продължават да бъдат от „съществено значение“, за да бъде спечелен залогът за инфлация, близка до 2%, който ЕЦБ преследва вече над пет години. Задачата на големите финансисти от Франкфурт се усложнява, като се имат предвид „разнопосочните данни“ на икономическия фронт, които вероятно ще бъдат спирачка пред всякаква новина за паричната политика, според Саймън Уелс, икономист от HSBC. Още повече, че картината не е еднаква: Италия, изпадна в рецесия през втората половина на 2018 година и има опасност да остане в нея и тази година. Тя представлява контрастна картина на все по-окуражителните очаквания за Испания и Франция. А в Германия, която досега бе двигателят на еврозоната, стабилното вътрешно търсене и добре представящият се сектор на услугите прикриват спада на промишлеността, която страда от забавянето на световния икономически растеж. Следователно ЕЦБ вероятно ще припомни, че разполага с „кутия с инструменти“, в случай че ситуация би се влошила и че ще продължи да реинвестира натрупания си запас от облигации за 2,6 трилиона евро, придобити от март 2015 година. Според мнозинството наблюдатели франкфуртската институция вероятно ще изчака преди да обяви подробности по гигантските заеми за банките към средата на годината. Помощ за банките? Също като през 2016-а и 2017 година най-слабите банки, и сред тях италианските, вероятно ще бъдат основните облагодетелствани от новата планирана програма. Още повече че, ако „икономиката продължава да поражда разочарования, стимулите биха могли да придобият по-масов мащаб“, прогнозира Марко Бранколини, главен икономист на Nomura. ЕЦБ освен това ще продължи дебата, започнат през март, за въздействието върху рентабилността на банките на лихвите, които остават непроменени на минималните си равнище от дълго време. Отрицателната лихва от – 0,40 на сто за парите, които се предоставят за съхранение на ЕЦБ, а не се завъртат в икономиката, изсмуква от финансовите институции 7,5 милиарда евро годишно, а те усещат това като бреме. На пазара още отсега се правят предположения, че ще бъде изграден разпределителен механизъм за прилагането на отрицателната лихва, както е в Швейцария.     Освен това трябва да се прецени дали има „оправдание на такава мярка от гледна точка на паричната политика“, посочи пред АФП Сабине Лаутеншлегер, член на управителния съвет на ЕЦБ. Подобен механизъм би могъл да се възприеме като сигнал, че лихвите ще останат на минималното си равнище по-дълго време от прогнозираното, а междувременно ЕЦБ ще полага усилия да сведе до минимум неудобствата, които произтичат от това. БТА", "date": "2019.04.11", "title": "Как ще подкрепи икономиката Европейската централна банка?"}
{"url": "http://www.classa.bg/%D1%81%D0%B2%D1%8F%D1%82/item/394434-%D0%B4%D0%B8%D0%BB%D0%B5%D0%BC%D0%B8%D1%82%D0%B5-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Турция потъва в дълбока криза. Невъзможно е да се предскаже как ще изглежда страната дори след няколко месеца. Просто няма никакъв съществен план. Ако има такъв, то той е заключен в ума на един човек, чиято единствена цел е да се задържи на власт (той самият, а когато той е извън играта – неговото семейство) – завинаги. Най-добрите анализатори в Европа и САЩ са съгласни, че Реджеп Тайип Ердоган ще бъде изправен пред две големи кризи до есента. Първата е икономическа, пише Алексис Папахелас, в. „Катимерини“ . Частният сектор на страната има до 300 милиарда долара дългове според някои оценки. По-голямата част от този дълг е в чужда валута и около половината трябва да бъде изплатен до края на лятото. Повечето анализатори в Турция смятат, че Анкара ще трябва или да прибегне до Международния валутен фонд за заем от порядъка на 150 милиарда долара, или да последва пътя на Венецуела. Разбира се, Ердоган винаги би могъл да промени своята политика, за да отклони най-лошия сценарий, но това изглежда не е политическа възможност. Турция има нужда от много пари и подкрепа от Русия и Катар просто не е достатъчна. И ние тук говорим за една страна, която все още се нуждае от внос на лук и брашно.     Силният човек на Турция очевидно не желае да се обърне към МВФ, тъй като това би сложило край на неговия речитатив: би го показало в образа на лидер, който се обръща към Запада за пари, при все че самият той се представя за лидер на суперсила от среден клас, която може да постави ЕС и САЩ на място. С ескалацията на икономическата криза Ердоган ще трябва да се изправи пред още една дилема: дали да се обърне към Русия и да купи системите за отбрана С-400, или да продължи с доставката на изтребители F-35 и да запази отношенията със САЩ и НАТО? Вашингтон досега не е изпратил ясен сигнал по този въпрос. Това обаче започва да се променя, както показват скорошни изявления на вицепрезидента на САЩ Майк Пенс и на други високопоставени представители. Конгресът започна да играе много важна роля във формирането на външната политика и се отнася към въпроса много сериозно.     Дори и в Пентагона нарастващ брой представители започват да вярват, че сегашното състояние на отношенията с НАТО не може да продължи. Според тях политиците на САЩ доскоро са допускали грешката да не изпращат ясни сигнали на Анкара, защото са разчитали повече на моркова, отколкото на тоягата. „Президентът Ердоган лае много, но когато някой му се озъби, обикновено спира“, заяви наскоро американски анализатор, който добре познава Турция. Отношенията на Турция и САЩ ще бъдат подложени на сериозно изпитание през следващите месеци. БТА", "date": "2019.04.11", "title": "Дилемите на Ердоган"}
{"url": "http://www.classa.bg/%D1%81%D0%B2%D1%8F%D1%82/item/394435-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-21-%D0%B8-%D0%B2%D0%B5%D0%BA", "text": "Китай избра терена на неизбежния сблъсък със Съединените щати: технологиите. Избор, продиктуван от анализа на историята, тъй като Поднебесната империя губи хилядолетното си превъзходство, като пропуска Индустриалната революция. Двата гиганта на планетата са рамо до рамо. С четири пъти по-голямо население, Китай вече е икономическа сила, равняваща се с Америка. От пет години брутният вътрешен продукт (БВП) на Поднебесната империя е по-голям от БВП на Съединените щати (изчислен в паритет на покупателна способност). Страховити конфликти Този тип съперничество по природа е нестабилен. През втората половина на 20-и век противопоставянето между Русия и Съединените щати се изразяваше в Студената война след два страховити конфликта. Предходните векове пък са би ли белязани от войни между империи. На какво ще прилича сблъсъкът между Съединените щати и Китай? Да започнем с добрата новина: войната не би трябвало да бъде военна. След като се провали във Виетнам и Близкия изток, Вашингтон не иска вече да налага със сила своята концепция за демокрация на останалата част от планетата. Въпреки че неговият военен бюджет е три пъти по-голям от бюджета на Китай.     Пекин пък никога не е искал да завладява света с оръжие. Неговите офанзиви се ограничават до съседни територии (слагането на ръка върху Тибет преди 60 години, последния опит за инвазия – във Виетнам преди 40 години, връщането на Хонконг преди малко повече от 20 години). Проектът му „Нов път на коприната“ е преди всичко търговски. Единствено обсебващият въпрос за Тайван изглежда може да предизвика опасно отклонение. Индустриализацията на Запада Къде тогава ще се състои битката между двете големи сили през първата половина на 21-и век? Там, където реши Китай: в технологиите. И това решение следва от анализа случилото се през вековете. Китайският вицепрезидент Ван Цишан го обясни на Световния икономически форум в началото на годината: „Китайската цивилизация е на повече от 5000 години. Когато обаче Западът се впусна в индустриализация и превзе океаните, Китай изостана, защото неговите императори решиха да затворят портите, и той след това стана жертва на външни агресии.“ Китайският президент Си Дзинпин обобщи продължението при неотдавнашното си посещение в Европа: „Ние направихме за 40 години това, което вие направихте за три века.“ В очите на китайските ръководители технологиите са в основата на апогея, упадъка и възраждането на страната им. През Средновековието Поднебесната е била на върха на своята мощ, с всички големи технологични постижения на онази епоха – компаса, барута, хартията. Марко Поло се връща оттам напълно зашеметен. Въглищата, парната машина, фабриките и електричеството обаче пренареждат картите. Именно технологичният обрат предизвиква упадъка на китайската икономическа мощ и след това – военното поражение в средата на 19-и век. 100 години по-късно империята е просто едно джудже. В началото бе Шанхайската класация По време на Студената война между Съветския съюз и Съединените щати технологиите също изиграват водеща роля. Москва прави голям удар, като изпраща първия човек в космоса, а Вашингтон реагира с мълниеносна скорост, изпращайки първите хора на Луната осем години по-късно. Тази битка обаче е символична, въпреки че направените разходи позволяват на Америка да установи индустриалното си превъзходство (информатика, аеронавтика). Този път технологиите ще бъдат в сърцето на конфликта. Китай се подготвя за него от дълго време, на всички фронтове. На първо място в образованието, с обучаването на милиони инженери и подбора на най-добрите китайски и чуждестранни университети, първоначално с прочутата Шанхайска класация преди повече от 15 години. Следват компаниите със смес от държавна подкрепа и свобода, за да бъде благоприятствано раждането на бъдещите гиганти, по-специално в дигиталната област – сега всеки от прословутите американски GAFA (Google, Amazon, Facebook и Apple) има свой китайски еквивалент – BATX (Baidu, Alibaba, Tencent и Xiaomi). Също и финансиране, с процъфтяването на рисковия капитал в един при все това много регламентиран сектор. Публично изкупуване на компании за соларни панели Стратегическият план „Произведено в Китай 2025“, който бе представен през 2015 година, координира и продължава тази амбиция. Той също направи така, че американците да осъзнаят залога. Откъдето и мащабът на аферата Huawei – китайският производител на телекомуникационно оборудване, подозиран в шпионаж, в момент, когато е един от водещите играчи в областта на 5G мрежите – следващото поколение в мобилните телефони.     Мобилизацията на Китай е все по-видима. Китайският рисков капитал скоро ще върти повече пари от американския. В Китай се регистрират два пъти повече патенти, отколкото в САЩ. Съобщено бе, че две генетично модифицирани бебета са се родили там в края на 2018 година. В областта на изкуствения интелект най-добрите китайски академични статии са на път да бъдат четени повече от американските. Китай се представи успешно на публични търгове в областта на производството на редки метали и соларни панели. Той придоби германския шампион в сферата на роботиката Kuka. Атакува автомобилостроенето посредством електрическите двигатели и батериите. И това е само началото. Битката ще е дълга, вълнуваща, епична. Тя ще противопостави не само две индустрии, но и две култури, две политически системи и две философии за света. Ако се вярва на последните новини, Европа ще е само наблюдател.   БТА", "date": "2019.04.11", "title": "Войната на 21-и век"}
{"url": "http://www.classa.bg/%D1%81%D0%B2%D1%8F%D1%82/item/394436-%D1%87%D0%B0%D0%BF%D1%83%D1%82%D0%BE%D0%B2%D0%B0-%D0%B7%D0%B0-%D0%BC%D0%B0%D1%84%D0%B8%D1%8F%D1%82%D0%B0", "text": "\"В Словакия има улики за съществуването на връзки между хора от подземния свят и представители на публичните институции\", казва в интервю за ДВ новата президентка на Словакия Зузана Чапутова.        Хората искат промяна. Изправени сме пред предизвикателства, с които трябва да се справим. Аз оценявам избора си като доказателство за това, че може да бъде извоювана промяна. Коректна, мирна и обективна промяна. Без популизъм и лични нападки. Да, имам план, защото дълго време съм се занимавала аналитично с проблема - включително в сътрудничество с Ян Куцияк. Мисля, че са необходими систематични промени в полицията и прокуратурата. Аз възнамерявам да бъда активна президентка и заедно с правителството да търсим възможно най-добрите решения, за да опазим независимостта на правосъдието от политическо влияние. Има известни улики за съществуването на връзки между хора от подземния свят и представители на публичните институции. Покрай разследването на убийството на Ян Куцияк и неговата годеница почти всеки ден се изнасят нови разкрития. Засега се движим в полето на косвените доказателства. Но уликите, които изнася разследването, са доста зловещи. Подготвена съм за делово и конструктивно сътрудничество с тази партия. Вече се свързах с премиера, който ми изпрати своите благопожелания. Разговарях и с външния министър. Смятам, че бихме могли да загърбим личните си предубеждения и да се концентрираме върху добро сътрудничество за благото на Словакия. Вярно е, че по отношение на избирателната активност ние бяхме на последно място. Вярвам, че ще успеем да променим това. Надявам се, че хората ще участват в изборите и ще изберат политици с проевропейски нагласа. Все още не сме реагирали на всички поздравления и покани. Във всеки случай ценя високо поканата от Берлин и с удоволствие ще участвам в тържествата. Бих предпочела да говорим по-скоро за личности, които ме вдъхновяват. Ценя особено много Вацлав Хавел. Но и Махатма Ганди е вдъхновяваща личност.      ", "date": "2019.04.11", "title": "Чапутова за мафията"}
{"url": "http://www.classa.bg/%D1%81%D0%B2%D1%8F%D1%82/item/394432-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%B0%D1%84%D0%B5%D1%80%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%BE-%D0%BD%D0%B8%D0%B2%D0%BE", "text": "Сега за Украйна настъпва повратен момент.  В страната вече премина първия тур на изборите. Той показа, че хората в Украйна искат промени, и тези промени виждат в неопитния, но амбициозен кандидат Владимир Зеленски. Обаче, не само украинците решават съдбата си сега, но и сегашния президент Петро Порошенко, защото в противен случай във втори тур може да има напълно развитие на нещата. Още в края на миналата година социологическите изследвания наричаха Порошенко лидер на анти-рейтингите, и ситуацията не се е променила изобщо оттогава.  За пет години управление на страната той не е изпълнил обещанията си за европейския стандарт на живот, борбата с корупцията и края на въоръжения конфликт в източната част на страната.  Освен това, както наскоро бе отбелязано в изданието Der Spiegel, конфликтът до голяма степен се превърна в извинение за многобройни политически неуспехи.  “Ние провеждаме реформи с една ръка, защото с другата трябва да ограничим агресията на съседа”, цитират думите на Порошенко в статията.  А имайки предвид недоволството на украинския народ, излизането на Петро Порошенко във втори тур изглежда странно.  Въпреки това, голяма част от хората бяха твърде увлечени от лидерството на шоумена, който поведе убедително на 1 тур, за да обърнат внимание на грандиозната афера, която успя да организира сегашният президент на Украйна, за да е сигурен, че ще остане на поста втори мандат. Лишените от правото на глас “Ако за Порошенко украинците в Русия бяха ядро, щяха да бъдат положени всички усилия, за да могат т да гласуват”, заяви украинският политически експерт Александра Решмедилова, коментирайки доста неясното решение на Централната избирателна комисия на Украйна да лиши от правото на глас украинците живеещи на територията на Руската Федерация. И тук експертът е абсолютно права. Много украинци през последните пет години бяха принудени да напуснат страната си, за да печелят пари в чужбина.  Според Министерството на външните работи на Украйна 3,5 милиона украинци са избягали в Русия, а като се има предвид прозападната позиция на Петро Порошенко, очевидно е, че те няма да дадат своите гласове за него.  „Оставам с впечатлението, че историята за закриването на избирателните секции е опит да се отсеят някои избиратели, които не биха гласували за сегашния президент. Това е много тревожен сигнал ”, оценява ситуацията политическият анализатор Алексей Якубин.  Киев обясни позицията си с факта, че Русия е страна агресор и не е безопасно да се гласува там заради работата на специалните служби. Обаче, властите не уточняват къде са гражданите на Украйна, които всъщност са лишени от законните си права.  В резултат на това само 1% от украинците, живеещи в чужбина, гласуваха на тези избори.  В подобна ситуация се оказаха и жителите на Украйна живеещи на територията на Донбас,  Причините са същите.  През 2014 година Петро Порошенко обеща да прекрати конфликта за няколко седмици, но войната продължава вече пета година.  Каквито и цели да гони президентът, тези хора преди всичко искат мир, и биха гласували за онзи, който може да осигури този мир.  Те със сигурност биха предпочели опозиционния кандидат Юрий Бойко, който сам е роден в Донбас, но не им е било позволено да го направят. Демокрацията на търг “Мрежа” – така украинските медии нарекоха сензационната система за подкупване на избирателите, която беше разработена в централата на Петро Порошенко. В Украйна тя отдавна се е превърнала в общоприет факт. Политическите технолози предпочитат да я наричат контролирано гласуване и това има определен смисъл.     Принципът на системата е достатъчно прост. Агитатори, наети от щабовете, получават по 1000 гривни (37 долара) за работа под прикритието на социологическо проучване,  привърженици на сегашния президент вербуват хора, обещавайки им парична награда за гласуване на изборите. Акцентът е поставен върху бедните, които едва ли ще пропуснат „лесни пари“, както и пенсионерите и държавните служители, като най-дисциплинираната част от населението.  Така се формира обширна база данни.  По-късно хората попаднали в този списък, получават обаждания от call-centre, които ги привикват да попълнят заявления, че ще гласуват за Порошенко, и чак след това получават обещаното заплащане  Трябва да се отбележи, че финансирането на тази схема идва от държавния бюджет под прикритието на социалното подпомагане в рамките на мащабна програма “Грижа”.           За програмата Киев отпуска невероятни суми.  Средно – 85 милиона гривни ($ 3,2 милиона) за региона. Особеността на програмата „Грижа” е и в това, че тя не е абсолютно свързана с нито една категория граждани, което означава, че всеки може да получи материална помощ. Заслужава да се отбележи, че за тези измами научават в Министерството на вътрешните работи. Главата на министерството Арсен Аваков многократно говори за това, подчертавайки, че ведомството е готово да се противопостави на подобни действия независимо за кой кандидат става въпрос. „Целевата аудитория се подбира от тези хора, които лоялно се изказват за кандидата по време на първоначалното проучване, и така получената “мрежа” се реализира с бюджетен ресурс.  Според различни оценки, планираното покритие на гласоподавателите е от 700 хиляди до 6 милиона ”, обясни принципа на системата, създадена в централата на Порошенко в интервю за изданието „ Огледалото на седмицата “ вътрешният министър.  Фарс вместо гласуване  “Отсичането” на избирателите от опонентите и мащабна програма за подкупи на гласоподавателите са двата най-амбициозни проекта, които Петро Порошенко използва за да мине във втори тур.  Но това далеч не са единствените, което показа самият ден на гласуване показа. На 31 март в Украйна настъпи хаос. Въпреки че, на базата на логиката, всички сили трябва да бъдат мобилизирани за провеждане на прозрачен и демократичен избирателен процес, от сутринта в регионите на страната започнаха да се фиксират най-различни нарушения.  Например, в област Одеса, две избирателни секции изобщо не се отвориха, тъй като се оказа, че местната избирателна комисия е получила неправилни печати. По-късно стана известно, че и бюлетини за тези избирателни секции са повредени.  Във Волънска област на четири участъка се бюлетините се оказаха недостатъчни. И това е въпреки факта, че Централната избирателна комисия напечата много повече бюлетини, отколкото се изискваше.  Според Държавната служба за статистика, към 1 януари 2019 година населението на Украйна е 42 милиона души, а отпечатаните бюлетини са 60 260 000, което е много повече, дори ако се вземат предвид тези, които живеят в чужбина. А за да разберем, защо е трябвало да се използва толкова много хартия, е достатъчно да погледнем следните снимки.           Първата снимка е направен в град Бахмут, Донецка област. Втората е в Торецк, също Донецка област. На тях се виждат купчини бюлетини с печати, просто хвърлени в урните.  А тези, които са били натоварени с мръсната работа по фалшифицирането на резултатите даже не са си направили труда да пускат бюлетините в урните по една, а направо накуп. Въобще, центърът на манипулациите и измамите стана Донбас.  Това се дължи на факта, че военното положение действително е в сила в региона, а целият административен ресурс е подчинен на военните представители на Киев, а те – на Върховния командващ Петро Порошенко. Така че, въпреки факта, че опозиционният кандидат Юрий Бойко стана лидер в източната част на страната, има една интересна тенденция: в региона, където сегашното правителство е недолюбвано се появиха места, където президентът внезапно дръпва напред в резултатите, и при това много забележимо. В същия град Бахмут имаше избирателни секции, където повече от 60% от избирателите са гласували за него. И такива градове само в Донецка област са десетки, според данните на щаба на кандидата Юрий Бойко, според които се оказва, че Порошенко успява да набере нереалистични количество гласове, което средно надхвърля 55 % Това ниво на фалшификация бе насърчено от друг любопитен аспект, който е най-важен в областите около фронтовата линия.  В Украйна това се нарича аспектът- “мъртви души”.  Въпросът е в това, че ЦИК внася в списъците всички избиратели, включително и онези, които не могат да гласуват — жителите на неподконтролните територии на Украйна, и покойниците. Главата на ДНР Александър Захарченко, който беше взривен миналото лято и бе признат за терорист в Украйна, също се появи избирателните списъци.  И се оказва, че всички тези хора, живи и мъртви, просто са “гласували” за Петър Порошенко. И именно техните гласове са на бюлетините попълнени и хвърлени на камари в урните на снимките. И именно с тези гласове е създадена удивително високата за Украйна избирателна активност 63,48%.  В абсолютни цифри 17,000 599 души.  На подобни факти вече са обърнали внимание правоохранителите.  Полицията е завела наказателно дело, но съдбата му за сега остава неизвестна. “Полицията е намерила видео с информация за завишаване на броя на гласовете в полза на един от кандидатите за президент в някои избирателни секции.  По-специално, видеото се отнася до незаконното използване на бюлетини в осем населени пункта в районите на Авдеевка и Торецк разположени близо до фронтовата линия -”заяви на 7 април пресслужбата на Националната полиция на Донецката област. В същото време остава интересен фактът, че при 2,7 хиляди нарушения, разкрити от полицията по време на гласуването, Централната избирателна комисия, която е напълно лоялна към сегашния президент, не ги регистрира.  Въз основа на това, реалното положение в съответствие с преброяването на гласовете би могъл да бъде абсолютно друг . Юлия Тимошенко, която се оказа на трето място, каза на 31 март, че нейният щаб провежда собствено преброяване и според тези данни тя води. Обаче, поради неясни причини, тя не оспори резултатите от ЦИК, като се съсредоточи върху предстоящите парламентарни избори. Що се отнася до Порошенко, всичките му фалшификации му дадоха само 15,95% от гласовете, което е наполовина по-малко от лидера в изборната надпревара Владимир Зеленски.  Сега президентската администрация твърди, че тази пропаст не е трудна за преодоляване, като се позовава на опита от изборите в Австрия през 2016 година.  Там Норберт Хофер, който изпревари Александър Ван дер Беллен в първия кръг с 13,8%, накрая загуби изборите.  Алексей Якубин обаче е убеден, че този пример не е съвсем точен: “Австрия е парламентарна република, а ролята на президента в нея е съвсем различна.    Вниманието на избирателите към изборите и контекста на изборите също е напълно различно.  ”В същото време той не изключи факта, че администрацията на Порошенко по този начин създава предпоставки за нова фалшификация, особено след като социалната програма „Грижа“ продължава да работи.  „Не е ясно и как се използват бюлетините на украинци, живеещи в чужбина. Вътрешните мигранти от Донбас имаха проблеми с иткрепителните талони. Да не говорим за членовете на Централната избирателна комисия, която включва шестима членове на блока Петър Порошенко, а останалите са просто лоялни към президента ( общо членовете на ЦИК са 16)- констатира експертът.  ", "date": "2019.04.11", "title": "Президентските избори в Украйна. Афера на държавно ниво"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394427-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес трябва да сте педантични в работата, в противен случай ще направите много фатални грешки. Следете състоянието на здравето си, спазвайте хранителен режим и започнете да пиете витамини. С бизнес партньорите, трябва да сте по-внимателни, не споделяйте идеите и плановете си за бъдещето. Вечерта е подходяща за общуване със семейството. ТЕЛЕЦ ( 21 април - 21 май )  Днес, ще заемете централна роля, както в кръга на колегите си, така и у дома. Всички ще искат от вас съвет и това, ще ви носи удовлетворение. Възможно е да подпишете изгоден договор и веднага, да се заемете с изпълнението. Спокойствието и хармонията в любовта, ще ви помогнат да поддържате вътрешна дисциплина и мъдрост. БЛИЗНАЦИ ( 22 май - 21 Юни ) Денят е добър за решаването на важни проблеми в работата и личния живот. Вие най-накрая, ще намерите време за ремонт на дома, колата или за изкарване на паспорт. Вечерта ви очаква, обещаваща вечер насаме с любимия човек. Уви, не често ви се дава такава възможност, заради заетостта ви.   РАК ( 22 юни - 23 юли ) Всяко събитие, в което решите да участвате, ще ви донесе повече главоболия, отколкото радост. Не бързайте да приемате всички покани. Днес, ще се развиват успешно финансовите въпроси и до края на деня, може да получите добра сума пари. Вечерта отидете на кино или театър, за да се разтоварите от ежедневните проблеми. ЛЪВ ( 24 юли - 23 август ) Работете всеотдайно и упорито за постигане на целта си. Ако някой се опитва да ви отклони от важните неща, не се страхувайте да отвърнете рязко. Физическата активност и вземането на решения, е по-добре да оставите за друг ден. Не сте готови морално за промяна, така че, не си струва да рискувате. ДЕВА ( 24-ти август - 23 септември ) По-добре е днес, да останете сами и да се замислите за развитието на вашите способности. Възможности за подобряване на личния си живот имате много, най-важното е да ги забележите. Може болезнено да приемете преместването в друг град или държава, на близък приятел. Вечерта посветете на общуване в социалните мрежи с хора, с който имате еднакви интереси. ВЕЗНИ( 24 септември - 23 октомври) Сутринта, ще ви се струпа много работа, но лесно ще се справите, като сортирате и изхвърлите не нужното. Придържайте се към позицията си, ако става дума за инвестиране на големи суми пари в общ бизнес с приятел. Най-добрият начин за излизане от стагнацията е реформата! Трябва да намерите нови начини за развитие.   СКОРПИОН ( 24 октомври - 22 Ноември ) Ако днес решите да работите сами, само ще спечелите от това. На първо място, ще укрепите финансовата си позиция. На второ място, ще сте в състояние да покажете най-добрите си страни, пред шефовете. В любовта, не е необходимо да разчитате на външна помощ. В състояние сте, сами да решите проблемите във връзката с човека, когото обичате.   СТРЕЛЕЦ ( 23 Ноември - 21 Декември ) Трябва да бъдете подготвени за всякакви бедствия и промени в живота. Няма да бъде лесно да преодолеете вътрешният дискомфорт, особено при общуване с отрицателни личности. В работата ви е възможно да получите, бонус или печеливш проект. Покровителството на шефовете и професионалния успех, ще бъдат на ваша страна. КОЗИРОГ (22 Декември - 20 януари ) Днес, ще сте по-мързеливи и често, ще се отдавате на мечти. Въпреки това, върху вас, ще се струпат неотложни въпроси и да се справите с тях, ще е просто не реалистично. Ако наскоро сте се запознали с нов човек, трябва да покажете най-добрата си страна. Купете подарък или организирайте красива романтична вечер.  ВОДОЛЕЙ ( 21 януари -  19  февруари ) Трябва да предложите оригинални идеи, тогава обещаващата позиция и високата заплата – са ви гарантирани. Обърнете внимание на това, кой и какво говори, по-специално за вас. Възможно е неочаквано пристигане на роднини и новини от приятел. Ако гледате с хумор на някои неща, това ще ви направи по-силни и мъдри.   РИБИ ( 20 февруари - 20 март ) Днес трябва по-свободно да общувате с всички, които срещнете по пътя си. Не се страхувайте да споделяте мислите си и да рекламирате своите таланти. Ще имате голям шанс за успех във всичко, стига да сте уверени в себе си. В семейния живот, напротив, трябва да станете по меки и внимателни.", "date": "2019.04.11", "title": "Дневен хороскоп 11 април"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394428-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BD%D1%82%D0%B8%D0%BF%D0%B0,-%D0%B5%D0%BF%D0%B8%D1%81%D0%BA%D0%BE%D0%BF-%D0%BD%D0%B0-%D0%BF%D0%B5%D1%80%D0%B3%D0%B0%D0%BC-%D0%B0%D1%81%D0%B8%D0%B9%D1%81%D0%BA%D0%B8", "text": "  Гонението срещу християните започнало още през първите години от живота на Църквата. Най-напред те били преследвани, мъчени и убивани от неповярвалите юдеи, след това от езическите тълпи, а от втората половина на първи век римската власт предприела организирано и всеобщо гонение. Много мъченици станали жертва на юдейския фанатизъм и на езическата жестокост. Един от тях е свещеномъченик Антипа, епископ на Пергамската църква. За него споменава   в своята книга  . През време на римския император Домициан апостолът бил заточен на остров Патмос. Там в тайнствено видение му се явил Син Божи и му открил достойнствата и недостатъците на седемте най-известни по онова време малоазийски църкви.     Духовното състояние на Пергамската църква Той описал със следните думи: -   (Откр. 2:12-13). От тези думи узнаваме, че към края на първия век епископът на Пергамската църква е бил човек благочестив и непоколебим във вярата си. Апостолът не съобщава името му, но несъмнено е, че той е бил приемник на верния свидетел Антипа, който останал твърд в своите християнски убеждения и мъченически загинал за Христа Иисуса – \"биде умъртвен между вас\". Жителите на гр. Пергам обаче били фанатични почитатели на идолите и прекарвали живота си в крайно нечестие. Като наблюдавал живота им, човек наистина оставал с впечатлението, че \"сред тях живее сатаната\". Между тези хора благочестивият Антипа бил като фар в тъмна нощ и като роза между тръни. Не се смущавал той от злобата на езичниците, а добросъвестно и с усърдие изпълнявал задълженията си като пастир и проповедник. Той разкривал заблудите на идолопоклонниците и ги съветвал да се обърнат към истинския Бог. Убедителните му проповеди и личният му благочестив живот привлекли много езичници в лоното на Христовата църква. Езическите божества губели своите почитатели, поклонниците на идолите намалявали, все по-оскъдни ставали жертвите в капищата. Езичниците обвинявали Антипа за това. През това време, с разрешение на император Домициан, областните управители в цялата империя предприели жестоко гонение срещу християните. Възползвани от този благоприятен случай, идолските жреци хванали Антипа, завели го при началника на града и го обвинявали, че той е станал причина да се разгневят боговете и да престанат да се грижат за града, в който вече не им се отдава подобаващата чест. - Вярно ли е – запитал градоначалникът Антипа, - че ти не само че не се покланяш на боговете, но и другите учиш да не ги почитат? От това страда нашият град, защото оскърбените богове са го лишили от своята милост и са престанали да се грижат за неговото благосъстояние. Остави християнството, покай се и се подчини на нашия закон. Ако не сториш това и продължаваш да презираш нашите богове, ние ще те подложим на наказание съгласно римския закон. - Аз съм християнин – отговорил Антипа – безразсъдната царска заповед не мога да изпълня и на лъжливите богове няма да се поклоня. За да ти дам точен и ясен отговор ще ти кажа още, че вашите богове са безсилни и не могат да защитят града. Оставете вашите заблуждения, покайте се и повярвайте в Христос, който е слязъл от небето да спаси всички човеци. Той е истинският Бог и ще дойде в края на вековете да съди всички и да въздаде всекиму според делата му – или награда, или наказание. - Какво е това ново учение? – извикал градоначалникът. Вие се подчинявате на някакъв нов, измислен от самите вас закон и отхвърляте древното богопочитание, предадено от бащите ни. Остави новата вяра и престани да почиташ за Бог един човек, когото Пилат Понтийски разпна като злодеец. Покори се на царската повеля и си живей спокойно. Ние ще ти помагаме във всичко и ще те обичаме като свои синове, защото твоята възраст изисква това – всички да те обичаме и да те почитаме като баща. - Каквото и да ми говориш – казал Антипа – аз не съм толкова безразсъден, че след като съм доживял до старост и съм стигнал до края на земните си дни, сега да изоставя истинската вяра и да отстъпя от спасителната истина. Няма да измамиш моя ум, защото той е просветен от мъдростта на Божествените книги. Ако ние се не покаете и не престанете да почитате за богове вашите идоли и ако не повярвате в истинския Бог, ще загинете. Обезумялата от ярост езическа тълпа не искала повече да слуша думите на благочестивия старец – епископ. Хванали го и го завлекли в езическото капище. Там имало идол: голям бик, изкован от мед. Нагорещили го до начервяване и хвърлили в него Антипа. Той се прекръстил благоговейно и извикал: - Боже, Който си ни открил скритата от векове тайна на нашия Господ Иисус Христос, благодаря Ти за всички Твои благодеяния. Благодаря Ти, че ме удостои с този час и ме сподоби да бъда записан в списъка на мъчениците за Твоето учение. Приеми заминаващата от временния живот моя душа и я надари с Твоята благодат. Като понасял спокойно и с твърдост страшните мъчения, св. Антипа се молел за враговете си и за целия свят. Постепенно телесните сили отслабвали и тихо издъхнал. Християните благоговейно погребали тялото на светия мъченик. Мощите му били запазени. Бог ги надарил с лечебна сила.    ", "date": "2019.04.11", "title": "Св. свещеномъченик Антипа, епископ на Пергам Асийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394429-11-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1079 г. - Със заповед на полския крал е екзекутиран епископа на Краков Станислас, който по-късно е канонизиран и става покровител на Полша.   1241 г. - Монголците, предвождани от Бату хан и Субетей, разбиват унгарската армия на крал Бела IV в битката за Мохач.   1713 г. - Подписан е Ултрехтският мир, с което завършва Войната за испанското наследство.   1805 г. - В Санкт Петербург, Русия и Великобритания подписват конвенция за създаването на общоевропейска коалиция срещу Наполеон, към която по-късно се присъединява и Австрия.   1814 г. - По силата на договора от Фонтенбло Наполеон абдикира и е прогонен на остров Елба. На трона се възкачва Луи XVIII.   1822 г. - Хиоското клане в Гърция.   1857 г. - Руският цар Александър II одобрява Герба на Русия - Двуглав орел.   1866 г. - В Браила е представена пиесата на Добри Войников „Райна княгиня\".   1868 г. - Премахване шогуната в Япония.   1879 г. - Руският императорски комисар в България княз Александър Дондуков-Корсаков слага начало на организираните пощенски съобщения в страната.   1888 г. - В Амстердам официално е открита концертната зала Концертгебау, една от най-добрите в света.   1894 г. - Великобритания обявява протекторат над Уганда.   1899 г. - Испания прехвърля Пуерто Рико на САЩ.   1909 г. - Основан е град, който една година по-късно е наречен Тел Авив.   1919 г. - Влиза в сила уставът на Международната организация на труда.   1927 г. - Приета е Конституцията на Беларус.   1935 г. - Започва конференцията на Антантата в Стреза (Италия).   1944 г. - Английската авиация разрушава щаба на Гестапо в Хага.   1945 г. - Втора световна война: Армията на САЩ освобождава концентрационния лагер Бухенвалд, разположен край Ваймар.   1961 г. - В Ерусалим започва процесът срещу бившия офицер от СС Адолф Айхман за престъпления срещу евреите по време на Втората световна война.   1961 г. - Боб Дилън дебютира в Ню Йорк.   1964 г. - Фриц Фреленг и Дейвид ДеПати създават Пинко Розовата пантера.   1969 г. - Публикуван е Закон за паметниците на културата и музеите.   1970 г. - Космическият кораб „Аполо 13\" потегля за мисия на Луната; след експлозия на борда и дни на неизвестност астронавтите се приземяват успешно на 17 април   1982 г. - Англичаните Ранулф Фиънис и Чарлз Бъртън стават първите хора, извършили околосветска обиколка през полюсите.   1991 г. - Съветът за сигурност на ООН обявява прекратяването на военните действия срещу Ирак.   2002 г. - При военен преврат, членове на венецуелската армия задържат президента Уго Чавес и настояват за неговата оставка.   2006 г. - В Корлеоне е заловен е мафиотският бос Бернардо Провенцано.   2007 г. - Взривени са бомби пред дома на премиера и пред полицейско управление в град Алжир, загиват 23-ма, ранените са над 160.   2008 г. - Във Вашингтон в новострояща се сграда е открит Музей на журналистиката и новините, наречен Нюзиъм.  ", "date": "2019.04.11", "title": "11 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/394430-%D1%85%D0%B0%D1%80%D0%B5%D0%BC,-%D1%80%D0%B0%D0%B7%D0%B3%D1%83%D0%BB%D0%BD%D0%B8-%D0%BF%D0%B0%D1%80%D1%82%D0%B8%D1%82%D0%B0-%D0%B8-%D0%B4%D0%B5%D0%BA%D0%B0%D0%B4%D0%B5%D0%BD%D1%82%D1%81%D0%BA%D0%B8-%D1%80%D0%B0%D0%B7%D0%BA%D0%BE%D1%88-%D1%81%D1%83%D0%BB%D1%82%D0%B0%D0%BD%D1%8A%D1%82,-%D0%BA%D0%BE%D0%B9%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D0%BD%D0%B0%D0%BB%D0%BE%D0%B6%D0%B8-%D1%88%D0%B5%D1%80%D0%B8%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%B8", "text": "От десетилетия султан Хасанал Болкиах е известен като повелител на разточителния разкош. В продължение на много години той е най-богатият човек на света. Състоянието, което харчи с лека ръка, идва най-вече от петролните залежи на Бруней, в която той разполага с абсолютната власт. Сега 72-годишният султан на бившия британски протекторат влиза под светлината на прожекторите по съвсем друга причина. Върху него падат критиките на правителства и активисти за човешките права от цял свят заради тежките закони по шериата, които той въвежда в страната си - пребиване с камъни за прелюбодействие или хомосексуалност, ампутация на крайници за кражба и т.н.     Критиците казват, че този ход към най-строгата форма на шериата е знак за нарастващото влияние на консервативния ислям в Югоизточна Азия, както и индикация, че застаряващият монарх иска да остави религиозно наследство, което се стреми да компенсира скандалите около семейството му.     Според Матю Улфи, основател на групата по правата на човека \"Проектът Бруней,\" семейството на султана отдавна няма най-чистата репутация. По думите му в самото общество в страната определено има хора, които виждат в цялото това нещо едно голямо двуличие. Най-малкото, преди години човек е можело да види как семейството на султана с разгулното си поведение нарушава част от същите тези закони, които в момента той и правителството му налагат. Така според някои експерти Хасанал Болкиах се опитва да остави след себе си едно наследство, което да измие част от тези минали грехове. По време на едно от редките си публични обръщения към нацията миналата седмица султанът зададе завой към по-консервативна форма на исляма, наблягайки на това, че иска да види \"ислямските учения в тази страна да стават по-силни и по-видими\". Въпреки това той остави гаранции, че държавата гарантира правата на всички хора, спазващи законите, независимо от тяхната раса и вяра.     Самото послание изглежда странно на фона на това какъв живот живеят самият султан и брат му - принц Джефри Болкиах. Или поне това, което се говори за начина им на живот. През 80-те и 90-те те имат репутация на хора, които организират разточителни партита, харчат милиони долари и разполагат със собствени хареми в дворците си. Според информациите притежават луксозни хотели в Лондон, Париж и Ню Йорк. Джефри също притежаваше гигантска луксозна яхта, която нарече \"Титс\" и два по-малки кораба, наречени \"Нипъл 1\" и \"Нипъл 2\" (от tits - жаргон от английски за женски гърди и nipple - зърно отново от английски). Vanity Fair описва братята като \"постоянни спътници в хедонизма\". \"Султанът на Бруней и брат му - принц Джефри - са известни с харемите си, с огромните си харчове що се отнася до купуването на автомобили, както и със сексуалните си подвизия. Множество жени идват в Брунейн през 80-те\", казва Бриджит Уелш, експерт по Югоизточна Азия и доцент по политология в Университета \"Джон Кабът\". \"Всички тези жени идват в Бруней през 80-те години, така че имиджът на братята като плейбои се разраства главоломно\".     Това се вижда и от автобиографичната книга на американката Джилиън Лорън \"Някои момичета: Моят живот в харема\". Там тя твърди, че когато е била на 18 и тепърва пробиваща актриса в Ню Йорк, бива привлечена от агенти на султанското семейство, за да стане една от общо 40-те жени в харема на принц Джефри. Според написаното в книгата тя пребивава в харема на принца около 18 месеца като по едно време се превръща в неговата втора любимка. По думите на Лорън тогава той е бил луд декадент, чиято лична самоувереност и харизма привличали жените наоколо. В едно свое интервю от 2015 г. актрисата споделя, че е правила секс с брата на султана стотици пъти, както и няколко пъти със самия султан. Тя допълва, че пред нея Хасанал Болкиах е употребявал алкохол и въобще не е живеел според строгите стандарти на шериата. Джилиън Лорън твърди още, че решила да разкаже историята заради двуличието, което е видяла при новината, че Бруней смята да въведе ислямското право като основен закон в страната. Друга предполагаема наложница от харема в султанския двор е бившата Мис САЩ Шенън Маккетик. През 1998 г. тя се опитва да осъди султана и брат му в съд в САЩ по обвинения, че двамата са я подложили на унизително отношение и са я задържали в продължение на 32 дни против волята й в двореца. Според съдебните документи Шенън Маккетик твърди, че във всеки един момент в двореца на султана на Бруней има между 30 и 100 жени. По думите й някой от тях са разбирали, че са наети да извършват сексуални услуги, но други, включително тя самата, смятали, че това е някакъв напълно законен ангажимент свързан с реклама или нещо от сорта при заплата от около 3000 долара на ден.     Нейните твърдения са, че персоналът на двореца е казал на момичетата, че тяхната работа е да посещават партита и дискотеки, където султанът и брат му ходят. Това, което обаче те пропускали да кажат, е, че двамата си избирали с кои от тези момичета да прекарат нощта. Братята отричат да познават Маккетик, както и всички обвинения, които тя отправя. Американският съд в крайна сметка предостави на братята имунитет заради общия им статут на държавен глава на чужда страна. Това на практика ги прави недосегаеми. Така през 1996 г. султанът отбелязва 50-ия си рожден ден с изключително пищно парти. Гостите пристигат от цял свят за разкошното двуседмично тържество, което включва банкетна вечеря за 3000 души, концерт на Майкъл Джексън на стадион, построен специално за случая, както и поло мач с принц Чарлз. Общата цена за всички тези тържества по груби оценки на медии и експерти е около 25 млн. долара - дребни пари за султана. Партито е черешката на тортата на две десетилетия на упадъчно поведение и грандиозни разходи на кралското семейство. Само година след това започва упадъкът във взаимоотношенията между двамата братя.  По това време принц Джефри е финансов министър на Бруней и председател на държавната агенция за инвестиции в страната. Но след финансовата криза през 1997 г. в региона екстравагантните му вкусове се превръщат в повод за мащабно разследване. Така султанът повдига обвинения срещу брат си за присвояването на почти 16 млрд. долара от кралското съкровище - нещо, което принц Джефри отрича. Той обаче бива отстранен от всичките си държавни постове, което в крайна сметка води до самоналоженото му изгнание от страната. В опит да възстанови част от загубите, през август 2001 г. правителството проведе търг, на който разпродаде 10 000 от притежанията на принц Джефри, включително двуметрова бронзова статуя на троянски кон, позлатени джакузита, статуетки на порцеланови фламингота, симулатор за хеликоптер Команчи, самолет на Еърбъс, както и състезателен булид от Формула 1. Въпреки загубите, нанесени от принца върху кралската хазна и отслабването на икономиката на Бруней заради намаляването на петролните запаси, султан Хасанал все още разполага с лично състояние от над 20 млрд. долара според оценките на сп. \"Форбс\".     Животът му е изпълнен с грандомания. Години наред той е най-богатият човек на света (преди Бил Гейтс да се изстреля до тази позиция през 90-те). Неговият дворец - Истана Нурул Иман - в столицата на Бруней Бандар Сери Бегаван, е най-голямата частна резиденция в света със своите 1788 стаи, 257 бани и климатизирани конюшни за 200 понита. Той и семейството му притежават най-големият частен автопарк в света, пълен със свърхлуксозни коли. Целият лайфстайл на султанското семейство прехвърля и най-смелите очаквания на обикновените хора, а луксът просто няма съизмерими примери, с които да се опише.  Султанът има три съпруги - първата си братовчедка, стюардеса и телевизионна водеща, от които има общо 12 деца. И те са прихванали поне част от бохемската жилка на баща си. Така например единият от синовете на султана през 2015 г. се ожени на бляскава церемония с празненства, продължаващи цяла седмица, друг е Instagram звезда с милиони последователи, които следят как той играе поло или се забавлява по яхти, а трети е известен с грандиозните си партита, на които присъстват звезди от ранга на Памела Андерсън, Марая Кери и Джанет Джаксън.", "date": "2019.04.11", "title": "Харем, разгулни партита и декадентски разкош - султанът, който иска да наложи шериата в страната си"}
{"url": "http://www.classa.bg/%D1%81%D0%B2%D1%8F%D1%82/item/394431-%D1%81%D0%BA%D1%8A%D0%BF%D0%B8-%D0%B1%D1%80%D0%B8%D1%82%D0%B0%D0%BD%D1%86%D0%B8,-%D0%BD%D0%B0%D0%B9-%D0%B4%D0%BE%D0%B1%D1%80%D0%B5-%D0%BD%D0%B5-%D1%81%D0%B5-%D1%80%D0%B0%D0%B7%D0%B1%D0%BE%D0%BB%D1%8F%D0%B2%D0%B0%D0%B9%D1%82%D0%B5", "text": "\"Когато излезем от ЕС, ще имаме повече пари и ще можем да подобрим здравеопазването\" - това бе един от ключовите аргументи на брекзитърите. Но вероятно ще се случи точно обратното.       Пациенти висят с часове пред кабинетите за спешна помощ, лекари преглеждат из коридорите на препълнените болници, отдавна планирани операции се отлагат: британското здравеопазване и бездруго страда от недостиг на финанси, а Брекзитът сега допълнително изостря проблемите. Дълго време Великобритания беше привлекателна за лекари, медицински сестри и болногледачи от страни-членки на ЕС. Но след референдума за Брекзит на Острова пристигат все по-малко нови медицински кадри. А много от онези, които вече работят там, все още нямат яснота за бъдещето - не знаят дали ще могат да получат виза и дали ще запазят работното си място.  Лекари от ЕС напускат Великобритания \"Дамоклевият меч\" на Брекзита виси над цялото британско здравеопазване, писа преди време германският \"Лекарски вестник\". Според данни, цитирани от вестник \"Ди Велт\", през 2017 година поне 62 000 от щатните медицински кадри на държавната система за британско здравеопазване National Health Service (NHS) са били граждани на други страни от ЕС.      От анкета, проведена сред 221 държавни клиники, става ясно, че в 122 от тях през 2018 вече е имало по-малко лекари и медицински персонал от членки на ЕС, отколкото през предходната 2017 година. Всяка втора клиника, която се оплаква от  отлив на кадри, посочва, че медицинските работници, които са граждани на ЕС, по-бързо се отказват и си тръгват от Острова, посочва \"Лекарски вестник\". \"Медицински сестри и болногледачи от европейски държави напускат Великобритания. Подобни новини излизат почти всеки ден. Но по-лошото е, че на тяхно място няма да дойдат нови. А това може да се превърне в проблем дори за привържениците на Брекзита и ксенофобите\", казва испанският гинеколог Едуардо Кортес, който от 22 години работи в една болница в Югозападен Лондон. \"През тези 22 години съм помагал при раждането на няколко хиляди британски деца. Чудя се колко ли от тях като пълнолетни граждани са гласували на референдума за Брекзит\", казва гинекологът. Пред \"Дойчландфунк\" той споделя още, че усеща явна промяна в настроенията и ценностите на местните хора след Брекзита. Според него са се усилили ксенофобските тенденции в обществото. Той често чувал подмятания срещу чужденците, усещал отчетливо желание за дистанция спрямо всичко чуждо и значително по-ниска толерантност.     Кортес посочва и друг притеснителен факт. Той казва, че в бъдеще ще отпаднат европейските пари, с които досега са се финансирали различни научни изследвания. А това пряко би засегнало и неговата дейност. Има и друго. В редица британски научно-изследователски центрове работят висок процент специалисти от други страни в ЕС. Без тях редица лаборатории ще закъсат. В допитване до над 1000 учени от реномирания Лондонски институт за медицински изследвания \"Франсис Крик\", проведено през 2018 година, 97% от анкетираните отговорили, че Брекзитът \"ще се отрази зле на британските научни изследвания\". Впрочем, 40% от учените във \"Франсис Крик\" са граждани на други страни-членки на ЕС. Може да се стигне до остър недостиг на медикаменти Специализираното издание на германските фармакологични предприятия VfA пък предрича, че британците може и да се окажат изправени пред остър недостиг на медикаменти и други медицински материали, доставяни досега от ЕС. Изданието припомня, че натрупаните резерви от лекарства ще стигнат за период от 6 седмици. В случай на нерегламентиран Брекзит обаче, този запас ще се окаже недостатъчен. Досега Великобритания внася годишно по един милиард опаковки с лекарства от останалите държави в ЕС. Ако дори и само една малка част от този поток внезапно секне, ще се появят сериозни проблеми, пише още изданието и обяснява, че във Великобритания няма например нито един производител на инсулин, на който разчитат много британци, болни от диабет.    ", "date": "2019.04.11", "title": "Скъпи британци, най-добре не се разболявайте!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394423-%D1%81%D1%82%D1%80%D0%B0%D1%88%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F", "text": "24-годишният Кирил Челебиев, който бе задържан за убийството на съпругата му Меди в германския град Бад Наухайм, е настанен в психиатрия, пише \"Билд\", цитиран от Dir.bg. От германската полиция съобщиха, че младият мъж е с тежко психическо заболяване. Той бе задържан на 8 април в магазин за строителни материали, след като предната вечер бе открито тялото на 25-годишната му жена в апартамента им. Адвокатът на Челебиев отказва всякаква информация за подзащитния си, а към момента разследването се води за непредумишлено убийство.      По информация на \"Билд\" младата жена, която е била бременна, е била намушкана. Междувременно в родопското село Корита бе обявена дарителска кампания, за да се съберат средства за транспортиране на тялото на Меди Челебиева от Германия, съобщиха от Община Рудозем. Хората в селото са потресени от трагичната смърт на родената в Корита млада жена. Кампанията, която е обявена и в социалните мрежи, ще помогне на семейството, за да бъде погребана Меди в родното си място. Няколко хиляди евро са необходими за транспортиране на тялото от Бад Наухайм до България, а семейството на Меди не може да ги осигури, обясняват инициаторите на кампанията. Младото семейство заминало на работа в чужбина преди две години. Община Рудозем също ще помогне на опечаленото семейството на Меди, заяви кметът на града Румен Пехливанов.    ", "date": "2019.04.11", "title": "Страшна трагедия!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394424-%D0%B8-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BD%D0%B0-%D0%BC%D0%B5%D1%81%D0%B8-%D0%BB%D1%83%D0%B4%D0%BD%D0%B0-%D0%BF%D0%BE", "text": "Половинката на футболната звезда Лионел Меси Антонела се разкри като фен на хитовия сериал \"Игра на тронове\". Тя пусна снимка в социалните мрежи дни преди новия сезон на сериала, на която се вижда, че е с брандирани маратонки с логото на едни от главните герои - семейство Ланистър. \r\n \"Вече съм готова за новия сезон\", написа г-жа Меси в социалните мрежи. \r\n    Припомняме, че и самият футболист на Барса вече се похвали с маратонки с тематиката на хитовия сериал по HBO, който ще се излъчва от 14 април. \r\n          ", "date": "2019.04.11", "title": "И любимата на Меси лудна по..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394425-%D0%B1%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D0%BF%D0%BE%D0%BA%D0%B0%D0%B7%D0%B0-%D1%81%D0%BE%D1%87%D0%BD%D0%BE-%D0%B4%D1%83%D0%BF%D0%B5", "text": "Изминаха малко повече от 2 месеца, откакто Алекс Петканова роди, но по всичко личи, че бременността не е оставила никакви щети по хубавата й фигура, пише HotArena. Красавицата качи само 10-11 кила, които бързо свали, след естественото раждане. Малко след като момченцето й Габриел се появи на бял свят, тя вече демонстрираше перфектна фигура, която с всеки следващ ден става все по-секси.     Инфлуенсърката пусна фото в гръб със сина си, на което позира пред обектива на Дани Петканов в дома им. На кадъра Алекс е облечена в сладко костюмче, състоящо се от къси гащи и блузон, който тя беше навила нагоре до гърдите.     Талията на Петканова е отново фина, а краката й са добре оформени и по тях не се забелязва наличие на целулит или стрии. Вероятно бързите и страхотни резултати се дължат на добър ген, тъй като моделката не скри, че по време на бременността си е хапвала каквото й се е ядяло без да брои калории или да избягва вредни храни.      И докато дамите се стягат от наедряването през зимата, то Алекс премина през раждане и въпреки това вече е готова да покорява плажовете през лятото без никакви притеснения за вида на тялото си", "date": "2019.04.11", "title": "Богданска показа сочно дупе"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394426-%D0%B4%D0%B0-%D0%BF%D0%BE%D0%B3%D0%BE%D0%B2%D0%BE%D1%80%D0%B8%D0%BC-%D0%B7%D0%B0-%D0%B4%D0%BE%D0%B1%D1%80%D0%BE%D1%82%D0%BE-%D0%B8%D0%BC%D0%B5-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Цветан Цветанов иска да съди хората, които в изказванията си по негов адрес в хода на аферата с апартаментите са преминали \"границата на нормалното\". Но каква точно е \"границата на нормалното\"  в случая с г-н Цветанов?       Зам.-председателят на ГЕРБ Цветан Цветанов заяви, че има готовност да заведе дела срещу хората, които в изказванията си по негов адрес са „преминали границата на нормалното”. Каква точно е „границата на нормалното” в случая - това ще обсъдим по-долу. Що е то клевета Преди това все пак да попитаме за какви дела става дума. Както можем да предположим от контекста, г-н Цветанов вероятно обмисля да заведе дела за клевета (възможно е да се подготвят и такива за обида) срещу тези, които замесиха името му в „Апартаментгейт”. Ясно е също, че истинският проблем за зам.-председателя на ГЕРБ не е в разкритията, че е „напазарувал” евтин имот, а в твърденията, че като висш политик от управляващата партия е замесен в търговия с влияние. Според чл. 147 от Наказателния кодекс (НК):  (1) Който разгласи позорно обстоятелство за другиго или му припише престъпление, се наказва за клевета с глоба от три хиляди до седем хиляди лева и с обществено порицание. (2) Деецът не се наказва, ако се докаже истинността на разгласените обстоятелства или на приписаните престъпления. Глобата е по-висока (от 5 хиляди до 15 хиляди лева): ако клеветата е направена публично и е разпространена чрез печатно произведение или по друг начин; ако оклеветеният е длъжностно лице и клеветата е по повод работата му; ако отправилият накърняващите думи е длъжностно лице или ако заради клеветата са настъпили тежки последици (чл. 148). Клеветата е  престъпление от частен характер и цялата доказателствена тежест пада върху оклеветения.     В средновековното българско право понятието „клевета” не се използва в същия смисъл, както в сегашния НК. Според тогавашните разбирания, клеветата отговаря на днешното „набедяване” (престъпление от общ характер, чл. 286, НК). Това е тежко престъпление, споменато още в Крумовите закони. Субект на престъплението е „всеки, който лъже пред властта”, а предвиденото наказание е смърт. По-късно Еклогата и Законът за съдене на людете (чл.2) предвиждат на клеветника да бъде наложено същото наказание, което влече деянието, в което той е обвинил другиго. А каква е съвременната европейска практика? Парламентарната асамблея на Съвета на Европа подчертава, че е необходимо съдът много внимателно да разглежда делата за клевета, тъй като  . А според Европейския съд по правата на човека,  .     През последните години в новоизлюпената демокрация България има редица дела за обида и клевета, заведени от честолюбиви политици. Те дори станаха истински юридически „хит”. В началото на тази година например кметът на Стара Загора Живко Тодоров (ГЕРБ) реши да съди заради пост във Фейсбук група, в който се говореше за кражби по време на неговото управление и в който самият той беше наречен „смешник”. Делото беше за 5 хиляди лева. Но след като темата предизвика куп подигравки по негов адрес, градоначалникът се отказа от съдебните действия. Коментарът му беше, че е оттеглил претенциите си, „за да не смятат хората, че аз съм някакъв нагъл човек, който едва ли не се опитва да злоупотребява с властта”. Според Фейсбук групата, „обидила и оклеветила” Георгиев, той бил завел общо 7 дела срещу лица, дръзнали да петнят репутацията му. В редица случаи престъплението „клевета\" не е лесно за доказване. (Но има и такива, в които е: депутатката Елена Йончева например осъди лидера на ГЕРБ Борисов заради думите му, че държавата ѝ плащала милиони за интервюта). И, което е далеч по-важно, спечеленото дело рядко може да изчисти репутацията на опетнения. Репутацията на Цветанов отдавна е накърнена Така стигаме до „границата на нормалното” в сюжета с Цветанов. Не оспорвам фундаменталния правен принцип, че всеки е невинен до доказване на противното. Но се осмелявам да твърдя, че в случая с г-н Цветанов понятията „граница” и „нормално” имат особено значение. Защото репутацията на зам.-председателя на ГЕРБ отдавна е накърнена. От години името му не само се спряга в редица скандали (доходи с неясен произход, чрез които са закупени имоти, подслушване на опоненти и пр.), но и той самият е бил, както е популярният израз, „клиент на съда и прокуратурата”. А от 2014 година Борисов практически не се възползва от услугите му в изпълнителната власт. Това не е ли, макар и само частично, един вид признание за накърненото реноме на г-н Цветанов? Борисов също така не скри раздразнението си от знаменателната реплика на Цветанов в хода на „Апартаментгейт” - „няма кой да ме накаже”. „Може да го накаже Господ, могат да го накажат хората, мога да го накажа и аз”, беше коментарът на премиера. За съд обаче не чухме нищо.     Пределно ясно е, разбира се, че когато доброто име на даден политик е под въпрос, това далеч не означава, че той трябва да се превръща в боксова круша или изкупителна жертва. Но в случая с „Апартаментгейт” изглежда, че заплахата, отправена от г-н Цветанов, цели да стресне не само „клеветниците”, а изобщо всички, които дръзват публично да се усъмнят в неговата почтеност. Мисля обаче, че надеждите на г-н Цветанов ще бъдат попарени. Малко вероятно е „змиите” да прехапят езиците си и да млъкнат завинаги. Струва ми се, че г-н Цветанов е доста закъснял в опита си да озапти и обезкуражи критиците си. Те, както красноречиво показаха изказванията на Томислав Дончев, на Йорданка Фандъкова и на самия Бойко Борисов, вече надигат глас дори в собствената му партия.  ", "date": "2019.04.11", "title": "Да поговорим за доброто име на Цветанов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394422-%D0%B0%D0%BD%D0%B5%D0%BB%D0%B8%D1%8F-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F", "text": "Дъщерята на Анелия скандализира българската общност със своя имидж и поведение. Наследницата на фолкпевицата и Коко Динев изглежда доста по-голяма за възрастта си, а някои са категорични, че вече се е подлагала на пластични интервенции.  Анелия не се обвинява и смята, че е възпитала Ивон добре. Като родител постоянно напътства своята дъщеря, дава й много любов и разбиране, но това не означава, че тя не живее по правила. В музикално отношение певицата се стреми да стои малко по-встрани, но подкрепя своята дъщеря.     “Ивон ходи на уроци по пеене при JJ. Тя е в малко по-друг свят от моя, по-темпераментна е, докато аз съм по-обрана. Тя си е тийнейджърка, бунтарка. Направила съм това, което като родител смятам за правилно, дала съм и напътствията и оттам нататък я оставям тя да направи избора, дали да продължи да пее, колко да е постоянна, но не на всяка цена.” – разкрива фолк звездата.     Съветът на Анелия към младите момичета, които искат да приличат на нея, е да бъдат в хармония със себе си, защото тогава всичко е балансирано и е на мястото си. “Чувствам се щастлива, а думата диета отдавна съм спряла да я използвам, защото смятам, че диетата е ограничение, а аз отказвам да имам ограничения в живота си. Когато съм била на диети, винаги след това има йо-йо ефект и затова се старая да имам балансиран начин на живот, да се храня здравословно и пълноценно, както и да слушам сигналите на тялото си.” – подчертава изпълнителката.    ", "date": "2019.04.11", "title": "Анелия със скандални разкрития"}
