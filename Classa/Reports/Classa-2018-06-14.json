{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383030-%D0%B0%D0%B2%D1%81%D1%82%D1%80%D0%B8%D1%8F-%D0%B8%D1%81%D0%BA%D0%B0-%D0%BB%D0%B0%D0%B3%D0%B5%D1%80%D0%B8-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B8%D0%B7%D0%B2%D1%8A%D0%BD-%D0%B5%D1%81", "text": "Наред с още няколко държави от ЕС Австрия планира изграждането на центрове за настаняване на мигранти извън границите на общността с цел да им се осигурява „подслон и защита, но не и по-добър живот\". Това заяви снощи канцлерът Себастиан Курц, предаде Франс прес. Запитан от телевизия О Ер Еф дали има такъв проект, Курц потвърди, че „се полагат усилия извън Европа да бъдат създадени центрове за защита, където ще можем да настаняваме бежанци, да им предлагаме защита, но не и по-добър живот в Централна Европа\". Канцлерът консерватор, управляващ с крайната десница, не уточни за кого са предназначени тези центрове, но датският му колега Ларс Льоке Расмусен съобщи миналата седмица, че преговаря с някои страни, включително Австрия, за създаването на „общи центрове\" за мигранти, които не могат да претендират за убежище в ЕС или са получили отказ. „Работим по този проект с малко на брой държави и твърде поверително (. . .), за да повишим шансовете за успех\", добави Курц пред О Ер Еф. Сред държавите, където би могло да се появят подобни центрове, австрийски медии споменават тези дни Албания. „Ще видим\", каза снощи канцлерът. Рестриктивната миграционна политика е сред приоритетите на управляващата коалиция в Австрия. Правителството се стреми едновременно да направи страната по-непривлекателна за желаещите убежище и да засили експулсирането на получилите отказ, затруднено от липсата на споразумения за реадмисия с много страни, допълва АФП.", "date": "2018.06.14", "title": "Австрия иска лагери за мигранти извън ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383021-14-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "През 987 г. по нареждане на Самуил е убит брат му Арон, обвинен в сътрудничество с византийците.    През 1645 г. по време на Английската революция в Битката при Нейзби главната армия на крал Чарлз I е победена от въоръжените сили на Оливър Кромуел, поддържащи Парламента.    През 1777 г. Континенталният конгрес във Филаделфия утвърждава Националното знаме на САЩ - 13 червени и бели хоризонтални ленти, и 13 звезди на син фон.    През 1913 г. приключва управлението на Иван Евстратиев Гешов като министър-председател на България (от 29 март 1911 г.) и започва мандата на Стоян Данев на тази длъжност (до 17 юли 1913 г.).    През 1919 г. британските пилоти Джон Уилям Елкок и Артър Браун извършват първият полет над Атлантическия океан без междинно кацане от канадското градче Сейнт Джонс (Нюфаундленд и Лабрадор) до Ирландия.    През 1923 г. с убийството на Александър Стамболийски е овладяна въоръжената съпротива на БЗНС срещу Деветоюнския преврат.  През 1934 г. в България с наредба-закон са забранени политическите партии.    През 1951 г. във Вашингтон е представен първият компютър, предназначен за масова употреба - UNIVAC I.    През 1985 г. Германия, Франция, Белгия, Холандия и Люксембург подписват Шенгенското споразумение.     През 2008 г. в зала „България\" Анна-Мария Равнополска-Дийн става първият български солист, изпълнявал някога \"Концерта за арфа и оркестър\" на Карл Райнеке.  ", "date": "2018.06.14", "title": "14 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383023-%D0%B1%D0%BE%D0%B9%D0%BA%D0%BE-%D0%BD%D0%BE%D0%B5%D0%B2-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B8-%D0%B5-%D0%BA%D1%83%D1%85%D0%B0", "text": "Надпреварата между президента и премиера се прехвърли на полето на отбраната, което е лошо за армията. Тази надпревара не е полезна и здравословна за армията, защото правителството няма да позволи на президента да натрупа политически активи чрез своята загриженост и отношение към въоръжените сили.     Това заяви пред БНТ бившият министър на отбраната Бойко Ноев.   Според Ноев конфронтацията между президента и управляващите няма да приключи скоро, от което армията ни може само да загуби. По думите на Ноев инцидентът с падналия хеликоптер Ми-17 е основание въпросът за сектор “Сигурност” да се върне на дневен ред. Според него има два фактора, които пряко влияят на отбраната ни в момента. Конфронтацията между президента и правителството е първият фактор.   Другият фактор е липсата на решение за дълбокото противоречие за това, което е разписано на хартия и това, което обществото чрез правителството е готово да даде за тази армия, тълкува бившият военен министър. Според него това противоречие също не позволява проблемите в сектора да бъдат решение.   Ноев коментира, че “ножицата” е толкова голяма, че не може да се види решение на проблемите в сектора.   Поради това, по думите му, армията ни е куха и няма бъдеще такава, каквато е сега.     Според бившия министър трябва да се заделят повече от 2% от бюджета за отбрана, както и да се промени погледа върху строителството на въоръжените ни сили.", "date": "2018.06.14", "title": "Бойко Ноев: Армията ни е куха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383024-%D0%B7%D0%B0%D1%89%D0%BE-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9D-%D0%BD%D0%B5-%D1%81%D1%82%D0%B0%D0%B2%D0%B0-%D0%B2%D0%B5%D1%87%D0%B5-37-%D0%B3-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D1%81%D0%B5%D0%B3%D0%B0-%D1%81%D0%B0-%D0%BD%D0%B0%D1%80%D0%B5%D0%B4-%D0%BA%D0%B8%D1%82%D0%B0%D0%B9%D1%86%D0%B8-%D0%BC%D0%BE%D0%B6%D0%B5,-%D0%B0%D0%BA%D0%BE-%D0%BD%D0%B0%D0%B1%D1%83%D1%82%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "След лутането през 2009-2012, аварията във Фукушима (март 2011), която охлажда страстите за АЕЦ в цял свят, само у нас не стихва желанието да строят. Единственият сигурен инвеститор се оказва изпълнителят от Русия. Борисов се опитва да се пазари с него. Когато става ясно, че проектът АЕЦ „Белене” ще излезе прекалено скъп („20 млрд. лева по трънския курс”, както се изразява премиерът на заседание на правителството) и държавата няма пари за това, Борисов замразява проекта. На заседанието на кабинета Борисов дори припомня заплахата от земетръсната зона, където е площадката на централата: „…Има доклади за разлома на Вранча и за опасности, които дебнат една подобна централа.        Освен това на всички, които говорят, че няма опасност от земетресения, няма опасност от еди какво си, има доклади на БАН, има други доклади и аз лично си го спомням земетресението във Вранча. Дори бих казал, че най-технологичната нация – японската, не можа да предвиди какво може да се случи в дадена ситуация. Дори и те. Вие видяхте, че една Япония от втора сила в света милиарди, стотици милиарди загуби. Просто България няма да я има на картата.” (Борисов на 28 април 2012 г. на заседанието на Министерския съвет).   Това се случва година след аварията във Фукушима, Борисов умее добре да се аргументира и като замразява , и като размразява проекта…   След референдума за АЕЦ през януари 2013 г. с резултат в полза на АЕЦ, макар поради ниска избирателна активност той да няма задължителен характер, парламентът е длъжен да го разгледа. И проектът е замразен с гласуване в пленарна зала.   Но има още  с АЕЦ „Белене”. През 2012 г. „Атомстройекспорт” завежда арбитражно дело в Париж за произведеното и доставено оборудване за централата. Тогава министърите на енергетиката Делян Добрев и на финансите Дянков се изказват високомерно, че руснаците не може да имат никакви претенции, делото ще бъде спечелено, „Атомстройекспорт” дължи пари на България. Дянков дори казва: „Ние сме показали, че не се плашим от руснаците, нито от определени компании, нито от енергийни гиганти. Ако трябва, пак ще ги напляскаме в съда”.  България наема скъпа британска адвокатска фирма за 30 млн. евро хонорар и …губи делото. През 2016 г. България е осъдена е да плати 620 млн. евро с лихви и съдебни разноски на руската компания (според руската страна). Според българската страна сме осъдени на 550 млн. евро и това е успех, защото искът на „Атомстройекспорт” е за 1,2 млрд. евро, а България е направила контраиск. Поради това управляващите се отказват да обжалват, доволни са от решението на Международния арбитраж в Париж.Според бившия министър на енергетиката Делян Добрев решението на съда е „изцяло в наша полза”.  Обжалването на решението пред съда в Цюрих и пред местни съдилища, дава всички шансове да се намали сумата по неустойката и е коз в преговорите с руската страна (според български адвокати и юристи в чужбина, виж  ). Но Борисов нарежда сумата да се изплати бързо.   Начело на своето трето правителство, Борисов прави опити да продаде двата ядрени блока за АЕЦ „Белене” и съоръжения към тях на Иран. По-скоро вдига медиен шум, защото идеята му се оказва несериозна, в Иран строят руска АЕЦ, за която всичко е произведено или планирано, няма как руснаците да се съгласят, още повече, че от българска страна вече са платили на „Атомстройексрпорт” оборудването. Въпреки приказките, че едва ли не Иран ще купи блоковете за АЕЦ „Белене”, седмица след посещението на Борисов в Иран през юли 2016 г., от иранска страна съобщават, че няма да ги купуват.    През декември 2016 г. Борисов се опитва отново да съживи проекта, с обещания за китайски инвеститор. На среща с китайски представители в министерския съвет от правителството са представени условия държавата няма да се ангажира с финансиране и с изкупуване на ток. Първа частна китайска АЕЦ в Еропа…  Какво излиза? Че за България остава ядреният риск, съхраняването на силно радиоактивни отпадъци, строителство на електродалекопроводи, а за китайския инвеститор печалбата?   През юни миналата година Борисов обяви пред журналисти, че „Единственият шанс да се реализира АЕЦ “Белене” е приватизация.” И отново заговори за китайски инвеститори. „Имаме стока за 3 милиарда”, каза Борисов.   В началото на европредседателството през пролетта Борисов лансира идеята да направим „Балканска АЕЦ”, с участието на Албания и други балкански страни, като повтори, че „имаме стока за 3 милиарда”. Никоя балканска страна не прояви интерес, очевидно за тях нуждата от мощности за производство на ток не е голяма, и нямат финансова изгода.   След балканския вариант Борисов пак заговори за китайски. Гласуваното през юни тази година решение в парламента да се размрази проектът „Белене”, беше свързано с китайски инвестиционни интереси, макар да не се споменаваше изрично в парламента. Някои експерти прогнозират, че АЕЦ „Белене” пак няма да се строи, защото има финансов риск, а дори китайските инвеститори да намерят евтин начин, от ЕС няма да има подкрепа за китайска АЕЦ в Европа. Така се изрази и бившият финансов министър Дянков – че ЕС няма да позволи китайска АЕЦ.   И какво, в края на краищата, ще стане?  Едно е ясно – че ако продължат да строят АЕЦ „Белене”, това ще бъде голяма набутване за държавата по няколко причини. Основната вече е, че в днешно време технологиите се развиват много бързо и докато бъде построена за 5-6 години, ще е морално остаряла и финансово по-неизгодна от други източници на енергия, които се развиват.   Защитниците на АЕЦ сега са се хванали за един ефектен аргумент – електромобилите постепенно изместват колите с двигатели с вътрешно горене, нуждата от ток става все по-голяма. Да, ама… Защо тогава Германия, голям производител на автомобили, които постепенно замества с електромобили, ще закрива своите АЕЦ? А България, която едва ли ще има и малък процент от алектромобилите на Германия, ще има нужда от АЕЦ заради тях?   Досега всички предвиждания и  които са разпространявали защитниците на АЕЦ, са се провалили. Обещаваха недосгиг на ток след закриването на блокове 1 и 2 в Козлудуй след 2002 г., не се случи. Заплашваха с недостииг на ток и след закриването на блокове 3 и 4 в Козлодуй, пак не се случи. Заплашваха за недостиг след 2015 г., когато щели да спрат някои ТЕЦ-ове и др., пак не се случи. България и в момента има над 12 хил. мегавата производствени мощности за ток, от които на разположение са 9,5 хил. мегавата, другите са потенциални, при нужда могат да се подготвят за действие. Т. нар. студен резерв на България е над 30%, а в други страни поддържат студен резерв 10-15%. От наличните готови да произвеждат ток 9,5 хил. мегавата, се използват не повече от 4,5 хил. мегавата, а през най-студените зимни дни разходът се движи около 6-6,5 хил. мегавата. Имаше няколко отделни рекордни дни през последните години, когато консумацията в пиковите часове в най-студените дни надхвърли 7 хил. мегавата. Но това са кратковременни изключения. Консумацията през лятото пада до 3 хил. мегавата.  Какво ще стане, ако се построи още една АЕЦ с 2 хил. мегавата мощност? Ще трябва ли да спират старата АЕЦ в Козлодуй с евтиният ток, за да се изкупува от новата АЕЦ и тя да се изплаща?  И още – в бъдеще има много неизвестни във финансовото уравнение на АЕЦ – конкурентни източници на ток, непредвидени увеличения на разходи за сигурността и застраховки, за съхранение на силно радиоактивни отпадъци, за закриване и консервиране на централата, и др.  Както и да го смятат инвеститори, управляващи, ядрени лобисти, много ще им бъде трудно да построят АЕЦ „Белене”, защото има голям риск да не им излезе сметката. Освен ако не стоварят загубата на държавата.    ", "date": "2018.06.14", "title": "Защо АЕЦ „Белене” не става - вече 37 г. се опитват. Сега са наред китайци. Може, ако набутат държавата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383025-%D1%81%D0%B8%D0%BD%D0%B3%D0%B0%D0%BF%D1%83%D1%80-%D0%BC%D0%B8-%D0%B5-%D1%81%D0%BE%D1%84%D0%B8%D1%8F", "text": "(Соломон Паси, \"Тази сутрин\" по bTV, 13 юни)     Ако слушаш бившия външен министър още няколко минути, оптимизмът и гордостта ти, че си българин, сериозно ще се повишат - оказва се, че България има принос не само за отношенията на Северна Корея с останалия свят, но и за споразумението за името на Македония (за което никой не ни пита, но ние все пак дадохме  ).   Може да се окаже, че благодарение на нас колата на Илон Мъск обикаля из Космоса, а в по-далечен план - че метеорит е унищожил динозаврите, проправяйки път на човечеството.   Но идеята Доналд Тръмп и Ким Чен-ун да се бяха срещнали в София, а не в Сингапур, е твърде любопитна, че да я пропуснем. Представете си само чудните тапи из улиците на столицата дни преди голямото събитие. Не стига, че всяка неделя влизането в града е ад, сега щеше да е направо Деветия му кръг (по Данте) - леден свят, в който едва-едва се движиш. Целият център щеше да бъде военна зона и то без да се снима второразряден холивудски екшън, предвиден да излезе направо на DVD.   Пристигането на Ким Чен-ун щеше още повече да повиши и без това високите температури. Най-\"разпален\" щеше да е Българският хелзинкски комитет (БХК). Организацията първа щеше да излезе с протестно писмо срещу посещението на най-видния \"защитник на човешките права\" Ким с настояване Тръмп публично да се разграничи от своя събеседник.   Американският президент обаче щеше да е твърде зает да се радва на медийното внимание у нас. Нямаше да му се размине поканата за гостуване в \"Шоуто на Слави\", където да даде на водещия малко съвети \"как да направи България отново велика\" и двамата да обменят познания в сферата на запомнящите се прически.   Естествено, това историческата среща да се състои в София щеше да бъде отразено и от българския политически елит. Бойко Борисов, без всякаква шега, постигна значителен успех с домакинството на срещата \"Западни Балкани-Европейски съюз\". Българският премиер покрай европедседателството почти изцяло се е преориентирал към външната политика и това да посрещне Ким и Тръмп щеше да е още една перла в короната на \"обединител\".   А и златна възможност с усмивка на лице да говори за двамата лидери на малко име - \"Говорихме сега с моя приятел Доналд, ама не Туск - другия, а също и с Чен... Ун... абе, което там му е първото име\".   БСП от друга страна щяха да мълчат до края на срещата, чудейки се как около нея могат да внесат нов вот на недоверие. Проблем щеше да е само Веселин Марешки, който по навик щеше да прояви волята да поиска оставката на някой от двамата чужди лидери, без да съзнава, че няма това право. Простено му е.   Поне охраната на високите гости щеше да е лесна - нито един от тях няма брада, което ги прави разпознаваеми за българските органи на реда.    Посещението щеше да има и други положителни отражения върху страната ни, освен очевидната реклама в международен план. Бронзовата къща щеше да бъде завършена буквално за часове, за да могат да й се насладят Ким и Тръмп.   България дава и друга златна възможност - вместо Тръмп чрез iPad-а си да показва на Ким как може да изглежда Северна Корея, можеше просто да го заведе на българското Черноморие и да визуализира идеята си за \"плажове и хотели\". Едно посещение там можеше да стопли още повече отношенията между двамата лидери и в крайна сметка страната ни можеше за пореден път да се окаже мост между Запада и Изтока. Все пак историческото ни минало има своите сходства с реалността в Северна Корея, а от години се опитваме да  стигнем американците.   Вместо споразумението от Сингапур с редица ангажименти без никаква конкретика за това как ще се спазят те, можеше Тръмп и Ким да си тръгнат от тук с няколко международни договора под мишница и с по 1-2 рускини в списъците си със завоевания.   И не на последно място - ако срещата им беше в София, а не Сингапур, Соломон Паси щеше да отбележи този успех със сълзи.", "date": "2018.06.14", "title": "Сингапур ми е София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383026-%D0%BF%D0%B0%D0%BA-%D0%BD%D0%B8-%D1%88%D1%83%D1%82%D0%B8%D1%80%D0%B0%D1%85%D0%B0-%D0%B7%D0%B0-%D1%88%D0%B5%D0%BD%D0%B3%D0%B5%D0%BD-%D0%B2%D0%B8%D0%B4%D0%B5%D0%BE", "text": "Дебати в Европейския парламент \r\n   В прав текст: “Корупцията е един от критериите” \r\n   От днешното изказване на Марк Рюте – министър-председател на Холандия в дебати в Европейския парламент по повод бъдещето на Съюза: \r\n   \r\n   \r\n \r\n   \r\n    Дори и Европарламентът да вземе решение за присъединяването ни, това решение подлежи на одобрение от Съвета на министрите на ЕС, за да влезе в сила. Достатъчно е една държава да се възпротиви категорично и то ще си остане само пожелание. \r\n   На този фон се питам дават ли сметка правителството, управляващата коалиция и въобще политическият елит на страната колко “добре” ще бъде приета кандидатурата ни за нещо далеч по-важно и съществено – чакалнята на еврото, та от лансиране на идеята пристъпват към заявка за членство?! \r\n   Или това се прави нарочно, за да се развихри антиевропейската кампания и да се посипят отново псувни от населението по адрес на ЕС, когато ни откажат? Защото е факт, че дори антиевропейските партии у нас парадоксално и странно са за това решение! \r\n   \r\n   \r\n  ", "date": "2018.06.14", "title": "Пак ни шутираха за Шенген (ВИДЕО)"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/383028-%D0%BE%D1%80%D0%B3%D0%B0%D0%BD%D0%B8%D1%87%D0%BD%D0%B8-%D0%BC%D0%BE%D0%BB%D0%B5%D0%BA%D1%83%D0%BB%D0%B8-%D0%BD%D0%B0-%D0%BC%D0%B0%D1%80%D1%81", "text": "На Марс са открити нови признаци за възможни минали или дори настоящи форми на живот. Това съобщиха специалисти от НАСА, цитирани от Асошиейтед прес и Ройтерс. Марсоходът „Кюриосити\" е намерил на Червената планета органични молекули с неясен произход. Те са открити в бивше корито на река на възраст 3 милиарда години на дълбочина 5 см. Това може да означава, че някога на Марс са съществували условия за развитие на форми на живот, съобщиха представители на космическата агенция на САЩ. Специалистите уточниха, че откритите органични съединения не са свързани непременно с жизнена дейност на някакви същества и може да са се образували и без участие на организми, отбелязва Ройтерс. Остава обаче възможността някога Марс да е бил обитаван от микроорганизми или дори те все още да съществуват на планетата, посочва АП. „Кюриосити\" е потвърдил и сезонни повишения на равнищата на метан в атмосферата на Марс, като не е изключено те да имат биологичен източник.", "date": "2018.06.14", "title": "Органични молекули на Марс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383029-%D0%B1%D0%BD%D0%B1-%D0%BD%D0%B5-%D0%B5-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B8%D0%BB%D0%BE-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D1%87%D0%B5%D0%B7", "text": "БНБ все още не е изпълнила решението на парламента да информира за ангажиментите на български банки по сделката с ЧЕЗ. Ако не го направи, ще предприемем действия. Това заяви от парламентарната трибуна зам.-председателят на ПГ „БСП за България\" Жельо Бойчев. Бойчев припомни, че на 17 май, при разглеждане на доклада на Временната комисия за ЧЕЗ Народното събрание е приело решение, чрез което е изискало от БНБ да предостави информация за сделката на „Инерком България\" за ЧЕЗ и поетите финансови ангажименти от български банки по нея. Тази информация беше отказана на Временната комисия, но тази точка стана и решение на българския парламент от 17 май 2018 г., обнародвана е в брой 42 на Държавен вестник. Тази информация до вчера не беше постъпила в Народното събрание. Излишно е да ви напомням мястото и ролята на Народното събрание спрямо Конституцията на страната. Надявам се да отправите съответното запитване към БНБ и тази информация да бъде предоставена. Мисля, че това ще бъде ясен тест – република на българските граждани ли сме или република на българските банки. Ако тази информация не постъпи в Народното събрание, ще предприемем съответните действия, каза Бойчев. Председателят на парламента Цвета Караянчева заяви, че ще разгледа въпроса и ще отправи съответното питане към БНБ.", "date": "2018.06.14", "title": "БНБ не е предоставило на парламента сведенията за ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383020-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B5%D0%BB%D0%B8%D1%81%D0%B5%D0%B9", "text": "    Св. пророк Елисей живял около 900 г. преди Христа. Той бил приемник в пророческото служение на свети Илия. Когато Бог се явил на Илия на планината Хорив и му поръчал да помаже вместо себе си пророк, това определение свише се паднало на Сафатовия син Елисей. “Намери Илия Сафатовия син Елисея, когато ореше. Дванадесет рала волове имаше той и сам беше при дванадесетото. Минавайки край него, Илия хвърли кожуха си върху него. И Елесей остави воловете си и се затече след Илия и каза: “Позволи ми да целуна баща си и майка си, и ще тръгна след теб”! Той му отговори: “Иди и върни се”! Той се върна от него, взе рало волове, закла ги и като запали ралото на воловете опече месото им и го раздаде на людете и те ядоха. А сам той стана и тръгна след Илия и почна да му служи” /3 Цар.19:19-21/.     Виждайки усърдието на своя ученик, св. пророк Илия, преди да си замине от тоя свят, му казал: “Искай, каквото желаеш да ти направя, преди да бъда взет от тебе!” - “Духът, който е в тебе, да бъде двойно върху мене!” - отговорил му Елисей, който желаел най-вече от всичко възможност да извършва свето служение с чудодействена сила за по-нататъшен успех. - “Мъчно нещо искаш” - казал му Илия, но изпълнил молбата на своя приемник. Оттогава Елисей ревностно се предал на пророческо служение, като утвърждавал във вярата израилския народ и свидетелствал за пребъдващия в Него Бог чрез многобройни чудеса. “И в своите дни пред княз не трепереше, и никой го не надмина; нищо го не надделя, и след смъртта делата му бяха чудни” (Сир. 48:13-15).   Народът виждал в Елисей Божий пратеник, назидавал се от неговото слово и, макар да не дошъл до пълно покаяние, все пак отчасти се отклонявал от служението на езическите богове, към които били привлечени мнозина израилтяни чрез своите нечестиви царе. Свети пророк Елисей извършил много чудеса.   Жителите на Йерихон се оплаквали на Елисей, че водата им е лоша и затова земята е безплодна. Светият пророк веднага им помогнал с чудотворството си - водата станала здрава и нямало повече безплодие. Във време на война цялата войска изнемогвала от жажада. По молитвата на пророка, всички ями и изсъхнали потоци внезапно се напълнили с вода. На една бедна жена умрял мъжът, като оставил много дългове. Заимодавецът се заканял да й вземе двата сина за свои роби, ако тя не му се издължи. Вдовицата разказала на Елисей своята тъга. “Нямаш ли нищо в къщи”? - попитал я пророкът. - “Нищо нямам, отговорила вдовицата, освен един съд с маслиново масло”. “Иди си, поискай празни съдове от всички твои съседи - казал й пророкът. - и наливай масло във всички тия съдове, докато се напълнят”! Жената изпълнила повелята на пророка; маслиновото масло се оказало тъй много, че тя когато го продала, не само изплатила всички дългове, но й останали средства, с които издържала семейството си.   В Сирийската страна живял един храбър военачалник, на име Нееман. Той заболял от проказа и никакви лекари не могли да го излекуват. При жената на Нееман прислужвала една малка израилтянка, взета в плен във време на войната. Жалейки за Нееман, тя казала на господарката си: “Да отидеше моят господар при пророка, който е в Самария, навярно би се излекувал”. Жената на Нееман съобщила на мъжа си думите на малката израилтянка и Нееман взел от царя позволение да отиде в Самария. Царят му дал писмо до израилския цар. Нееман взел със себе си злато, сребро и богати дрехи за дар на този, който го изцери и се отправил за Израилската земя. Като пристигнал, той дал на царя писмото от сирийския цар, който пишел: “Пращам ти Неемане, моя слуга, за да го очистиш от проказата”. Наскърбил се израилският цар, когато прочел това писмо. “Нима аз съм Бог, да умъртвявам и съживяват!” - извикал той. - “Сирийският цар търси повод, за да ми обяви война”.   Елисей узнал за скръбта на царя и пратил да му кажат: “Защо скърбиш? Нека дойде при мене Нееман и ще узнае, че има Божий пророк у Израиля”. Нееман с многобройната си прислуга доближил до къщата на Елисей. Пророкът пратил при него слугата си да му каже: “Иди, окъпи се седем пъти във водите на Йордан и ще се излекуваш!” Гордият пълководец се разсърдил. Той се обидил, загдето пророкът сам не излязъл при него. “Аз мислех - казал той, - че пророкът ще излезе и ще призове над мене името на своя Бог и ще си тури ръката на мене, а той ме праща на Йордан. Нима нашите реки близо до Дамаск не са по-добри от Йордан и от всички израилски води?” С тия думи той си бил тръгнал вече назад. Но слугите му го убедили да изпълни съвета на пророка и Нееман, като се потопил седем пъти във водите на Йордан, се очистил съвършено от проказата.   Тогава той с благодарност се върнал при Елисей и, като му предложил богатите си дарове - злато, сребро и скъпи дрехи, му казал: “Сега познах, че няма Бог, освен Тоя, Комуто се покланят у Израиля! Прочее, приеми даровете, които ти донесе твоя раб!” Но Елисей се отказал от даровете и Нееман си заминал обратно, като дал обещание да не се покланя повече на идолите и да се моли на Бога Всевишни.   Веднъж, когато израилтяните воювали със сирийците, донесли на сирийския цар, че пророк Елисей съобщава на враговете му за всички негови планове и с това вреди на успеха на неговото дело. Сирийският цар, разгневен, заповядал на войската си нощно време да обкръжи града, в който пророкът се намирал, за да го вземе в плен. На разсъмване един от слугите на Елисей, като видял множество неприятелска войска около града, уплашил се и казал на своя господар: “Какво ще правим?” - “Не бой се! - отговорил му Елисей. - Защото ония, които са с нас, са повече от ония, които са с тях!” И Елисей започнал да се моли: “Господи, отвори му очите да види!” И веднага слугата видял, че цялата планина е покрита с конници и ездачи. Той разбрал, че пророкът е охраняван от непобедими небесни сили. По волята Божия враговете дошли в смущение и, като били поразени със слепота, паднали в ръцете на израилския цар. Царят искал да избие пленниците, но Елисей му казал: “Не твоето оръжие ги плени!” - и склонил царя към милосърдие. Царят го послушал и пуснал пленниците на свобода.   Много други чудеса извършил св. пророк Елисей и предсказал бъдещето. Пророчествата му са описани подробно в Библията (Четвърта книга Царства). Той умрял в дълбока старост, при цар Иоас, комуто предсказал победа над сирийци. Веднъж войници погребвали мъртвец близо до гробницата на Елисей. При неочаквано нападение на неприятелите те хвърлили мъртвото тяло в гробницата на пророка. Умрелият, като се допрял до костите на светия пророк, веднага възкръснал.", "date": "2018.06.14", "title": "Св. пророк Елисей"}
{"url": "http://www.classa.bg/%D1%81%D0%B2%D1%8F%D1%82/item/383019-%D0%B2%D1%8A%D0%BF%D1%80%D0%B5%D0%BA%D0%B8-%D1%83%D1%81%D0%B8%D0%BB%D0%B8%D1%8F%D1%82%D0%B0-%D0%BD%D0%B0-%D0%BA%D0%B8%D0%BC-%D0%B4%D0%B0-%D0%BE%D1%87%D0%B0%D1%80%D0%BE%D0%B2%D0%B0,-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2%D1%81%D0%B5-%D0%BE%D1%89%D0%B5-%D0%B5-%D0%B7%D0%B0%D1%82%D0%B2%D0%BE%D1%80-%D0%BF%D0%BE%D0%B4-%D0%BE%D1%82%D0%BA%D1%80%D0%B8%D1%82%D0%BE-%D0%BD%D0%B5%D0%B1%D0%B5", "text": "Въпреки безпрецедентното настъпление с личен чар, предприето от Ким Чен Ун в Сингапур, Северна Корея си остава “затвор под открито небе”, напомнят защитниците на човешките права.   Описан като човек, “желаещ да постъпва справедливо”, от Доналд Тръмп на пресконференцията му във вторник и посрещан от минувачи с викове “Обичаме ви!”, гостът, свикнал да го наричат по-скоро “диктатор”, навярно е бил изненадан, предава БТА.   Самият Ким Чен Ун зачести с необичайните опити да се покаже симпатичен - направи си например селфи, застанал широко усмихнат до първия дипломат на Сингапур.   “Някои казват, че Ким е “чаровник” или “по-симпатичен от очакваното” - само да не останат подлъгани от усмивката на Ким по време на това политическо шоу”, коментира във вторник за АФП Чой Джун-хун, беглец от КНДР, който живее днес в Сеул.   Той призова международната общност да не потулва “тъмната страна зад дипломатическото риалити шоу”.   “Наистина се надявах Тръмп да повдигне на срещата с Ким въпроса за човешките права”, каза Чой, припомняйки съдбата на “горките севернокорейци, изгниващи в своя затвор”.   Доналд Тръмп увери, че е говорил с Ким Чен Ун за правата на човека. Но той игнорира въпроса на журналист, запитал за съдбата на Ото Уормбиър - американски студент, починал след повече от година престой в севернокорейски затвор.   Фамилията Ким управлява с желязна ръка КНДР от три поколения.   Преди срещата на върха от вторник над 300 правозащитни организации, включително “Хюман райтс уоч”, призоваха Пхенян да подобри положението с човешките права.   В годишния си доклад за състоянието на човешките права в света през 2017 г. американският Държавен департамент обвини през април Северна Корея в цяла поредица нарушения, одобрени от правителството - от извънсъдебни убийства до използване на мъчения, без да забравяме репресиите срещу дисиденти и отвличанията в чужбина.   Ким Чен Ун е обвиняван, че стои зад премахването на собствения си чичо Чан Сон Тек, екзекутиран за предателство през 2012 г., както и зад убийството на своя полубрат Ким Йон Нам на едно от летищата в Малайзия през 2017 г.   “Ким Чен Ун се опитва да получи международен статут като държавник, но усилията му ще останат напразни, ако продължи да управлява страна, която все така е най-големият в света затвор под открито небе”, коментира Брад Адамс, директор за Азия в “Хюман райтс уоч”.   Правозащитното сдружение припомня, че някои от санкциите срещу Пхенян са наложени за потъпкване на човешките права, а не само заради ядрената му програма.   “Ще е твърде разочароващо, ако катастрофалната ситуация с правата на човека в Северна Корея бъде изцяло потулена насред размразяването на дипломатическите отношения”, предупреди “Амнести”, отбелязвайки “почти тоталното пренебрегване на човешките права” в Северна Корея.", "date": "2018.06.14", "title": "Въпреки усилията на Ким да очарова, Северна Корея все още е \"затвор под открито небе\""}
{"url": "http://www.classa.bg/%D1%81%D0%B2%D1%8F%D1%82/item/383011-%D1%82%D1%80%D1%8A%D0%BC%D0%BF-%D1%81%D1%8A%D0%BE%D0%B1%D1%89%D0%B8,-%D1%87%D0%B5-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BE%D1%82%D1%82%D0%B5%D0%B3%D0%BB%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Американският президент Доналд Тръмп съобщи, че планира да оттегли санкциите срещу Северна Корея, в контекста на подобряване на отношенията между двете страни, съобщава Централната телеграфна агенция на Корея (KCNA).   Тръмп заяви в Сингапур, че планира да прекъсне съвместните военни учения между САЩ. и Южна Корея и предлага гаранции за сигурност на севернокорейската страна, припомня той.   Президентът на САЩ е написал вчера в Twitter, че светът се е отдалечил от \"потенциалната ядрена катастрофа, благодарение на историческата среща на върха между САЩ и Северна Корея\".   От своя страна, севернокорейският лидер Ким Чен-ун обяви, че двете страни са се съгласили да се откажат от враждебни военни действия.", "date": "2018.06.14", "title": "Тръмп съобщи, че планира да оттегли санкциите срещу Северна Корея"}
{"url": "http://www.classa.bg/%D1%81%D0%B2%D1%8F%D1%82/item/383013-%D0%BE%D1%82-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BD%D0%B0%D1%82%D0%BE", "text": "Политиката на Русия стана основната причина за промените, които се случват в НАТО. Алиансът създава нови командвания и повишава бойната готовност на своите сили, за да може да реагира бързо и да изпраща свои части в критичните точки. НАТО укрепва своите позиции, разказва БГНЕС.   Очаква се, че през тази година разходите за отбрана на европейските страни-членки на алианса и Канада да се увеличат с почти 4% в сравнение с 2017 г.   Това стана ясно от изказването на генералния секретар на НАТО Йенс Столтенберг по време на срещата на министрите на отбраната, която се проведе в края на миналата седмица в Брюксел /7-8 юни/.   Това ще бъде четвъртата поредна година на повишени разходи за отбрана. Тази динамика силно контрастира с тенденцията за намаляване както на разходите, така и на персонал на НАТО, която се провеждаше до 2014 г., когато Русия присъедини Крим и започна конфликта в Донбас.   Алиансът увеличава своята численост   Освен това, министрите на отбраната на държавите, членуващи в НАТО, се договориха да увеличат с 1200 числеността на персонала в органите за военно управление на алианса.   В момента там работят почти 7000 души. За сравнение в края на Студената война в структурата на командването служеха 22 000 души. Действията на Русия спрямо Украйна породиха тревога в източноевропейските държави-членки на НАТО.   В отговор на това алиансът вече укрепи своя източен фланг, по-конкретно, разгърна на ротационна основа четири батальона в Полша и балтийските държави.  Сега целта на НАТО е да бъде в състояние бързо да прехвърля подкрепления към тези части, уточни Йенс Столтенберг. Но в НАТО много неща се случват бавно.   Например, на алианса му трябваха почти две десетилетия, за да влезе в новата си щабквартира. Решението за нейното построяване беше взето още през 1999 г. И едва сега министрите на отбраната на държавите от НАТО за пръв път можаха да се съберат в „щабквартирата на XXI век за алианса на XXI век», както я нарече Столтенберг, разказва още БГНЕС.   Центърът в германския Улм за бързо прехвърляне на военни части   Но в едно нещо Северноатлантическият пакт се стреми да стане по-бърз – във възможността войските на страните-членки да реагират по-оперативно на заплахите.   За целта министрите на отбраната дадоха зелена светлина на две инициативи. Едната от тях е създаването на два нови командни центрове: за Атлантика /в американския Норфолк/ и за осигуряване на логистиката /в германския град Улм/. Столтенберг обясни по следния начин, защо те се създават:   „Да осигурим възможността правилните сили да бъдат на правилното място в правилното време“.   Т.е. първото командване ще позволи бързо и ефективно да се прехвърлят войски през Атлантическия океан, а второто – на територията на Европа.   Германският Улм беше избран, защото там вече се намира командният център на Бундесвера, където, освен всичко има и много военни от редица други държави. Германският министър на отбраната Урсула фон дер Лайен съобщи, че командването ще координира цялото предвижване на войските.   Това засяга въпросите на документацията и бюрокрацията, инфраструктурата, а също комуникации. Фон дер Лайен определи като „гигантска“ задачата, с която Германия се е захванала и ще ръководи.   И това наистина е така, защото след края на Студената война инфраструктурата в Европа се създаваше за гражданско ползване.   И нуждите на военните рядко се отчитаха. В резултат много мостове не са пригодени за придвижването на танкове, железниците не разполагат с възможности да транспортират бронирана техника, а нейното транспортиране по автомобилните пътища също е доста проблематично.   Не по-малко трудности създава и бюрокрацията, свързани с прехвърлянето на войски през граница. В НАТО разбират, че само със създаването на командване проблемът няма да бъде решен и за това по-рано предадоха на Евросъюза списък със своите нужди по отношение на инфраструктурата.   Подобряването на военната мобилност е също един от приоритетите на ЕС, посочва още БГНЕС.   Възможностите на НАТО към 2020: „четири пъти 30“   Ако дискусията за създаването на два нови командни центрове се е водила през последните месеци, то втората инициатива, с която излязоха САЩ, е напълно нова.   Тя се нарича „четири пъти 30“.   „Държавите-членки на алианса поеха ангажимент до 2020 г. да имат 30 механизирани батальона, 30 авиационни ескадрили и 30 бойни кораба, готови да бъдат използвани в течение на 30 дни или по-малко“, обясни Столтенберг.   В алианса подчертават, че в рамките на тази инициатива няма да бъдат създавани никакви нови подразделения, а ще се повиши готовността на вече съществуващите сили.   „Става дума за културата на готовност за война. А именно, за възможността да се поддържат подразделения с висока готовност, които могат да бъдат бързо предислоцирани“, отбеляза германският министър на отбраната.   По думите й стартът на тази инициатива ще бъде даден на срещата през юли, а детайлите трябва да бъдат разработени до края на тази година.   Следователно за момента не е известно какви именно ще бъдат тези части. Също така не е ясно, какво означават посечените 30 дни. Според един от събеседниците на „Дойче Веле“ в НАТО, става дума за времето от вземането на решение до момента, когато подразделението излезе от казармата.   От какво се страхува НАТО   По време на срещата на министрите на отбраната генералният секретар на НАТО Йенс Столтенберг най-често споменаваше Русия, разказва още БГНЕС.   Отговаряйки на въпрос за критичната позиция на новото италианско правителство относно санкциите на ЕС спрямо Русия, той подкрепи тези ограничителни мерки. Столтенберг отбеляза, че нарушаването на международните правила не трябва да остава без последствия.   В същото време, „НАТО не си поставя за цел да изолира Русия“.   На въпроса, от какво се страхува алианса, стартирайки инициативата „четири пъти 30“, Столтенберг отговори, че НАТО „не се страхува“. Но тъй като светът се променя, алиансът трябва да се приспособява.   Първата от посочените причини – политиката на Русия. След въвеждането на митата върху стоманата и алуминия от САЩ, включително за производителите на ЕС и Канада, едва ли не най-важните журналистически въпроси станаха за разногласията между САЩ и останалите държави в НАТО.   В алианса започват да ги признават, но не виждат основания за отслабването на трансатлантическите връзки в сферата на сигурността.   „Много министри подчертаха важността на единството на НАТО. Ние трябва да останем единни, особено, когато виждаме, че Русия се опитва да ни раздели.     По тази причина единството вътре в алианса е нашият най-важен сигнал при подготовката на срещата на върха“ през юли, заключи Столтенберг.", "date": "2018.06.14", "title": "От какво се страхува НАТО?"}
{"url": "http://www.classa.bg/%D1%81%D0%B2%D1%8F%D1%82/item/383012-%D0%BD%D0%BE%D0%B2-%D0%BD%D0%B0%D1%87%D0%B8%D0%BD-%D0%B4%D0%B0-%D0%B1%D1%8A%D0%B4%D0%B5%D1%88-%D0%B1%D0%B5%D0%B4%D0%B5%D0%BD,-%D0%B2%D1%8A%D0%BF%D1%80%D0%B5%D0%BA%D0%B8-%D1%87%D0%B5-%D1%81%D0%B8-%D0%B1%D0%BE%D0%B3%D0%B0%D1%82", "text": "Анализаторът Макс Кайзер коментира как в САЩ измислят \"нови начини да бъдат бедни\", правейки страната първата бедна богата държава в света.   Този нов вид бедност има два основни компонента: голямо увеличение на цената на основните нужди и опустошителен асиметричен риск. Специалистът подчерта в статия, че докато средният американски гражданин има относително високи доходи, той предназначава голяма част от тях за покриване на \"основните нужди\", като здравеопазване, образование, транспорт, наем, лихви, грижи към децата и възрастни хора и др.   Анализаторът, който е живял в САЩ и Европа, знае от опит, че „може да съществува и по-малко насилствена, злоумишлена и измамна здравна система за своите жители, не е нужна толкова скъпа система, каквато имаме в Съединените щати\".   Макс, междувременно, отбелязва, че \"ние трябва да осъзнаем какви глупаци сме американците, да плащаме защитата на Европа, в ущърб на нашето собствено качество на живот, което е най-общо казано, много по-лошо, отколкото на европейците, чийто начин на живот субсидираме.\"   За водещия, \"в тази версия на Съединените щати, губещите са иновациите, младежта, динамизмът, Конституцията и Декларацията за правата\".", "date": "2018.06.14", "title": "Нов начин да бъдеш беден, въпреки че си \"богат\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383027-%D0%B6%D0%B8%D0%B2%D0%B5%D0%B5%D0%BC-%D0%B2-%D0%BF%D1%80%D0%B5%D0%BD%D0%B0%D1%81%D0%B5%D0%BB%D0%B5%D0%BD%D0%B8-%D0%B6%D0%B8%D0%BB%D0%B8%D1%89%D0%B0", "text": "Около 41% от българите, или четирима от всеки 10 наши сънародници, живеят в пренаселени жилища. Това показват данни от анализ на Евростат за състоянието на жилищния фонд в Евросъюза през 2017 г. Средният показател за пренаселеност в ЕС е около 17%, отчита европейската статистика. Близо 1,1 милиона българи, или около 15 на сто от населението у нас, живеят в жилища, които се споделят от повече от едно семейство, тоест удвояването на домакинствата в един апартамент, е доста често срещано явление сред българите с по-ниски доходи в градска среда. Случва се често 3 поколения, или около 6-9 членове на едно домакинство, да обитават маломерно жилище от 60-70 квадратни метра. Освен това около 80% от децата у нас под 18-годишна възраст, както и около 60 на сто от младите хора на възраст 16-29 години, са контингент от домакинства, които живеят в пренаселени жилища. Процентът на пренаселените жилища у нас в големите градове е около 48 на сто /при 18 на сто за ЕС/, в малките градчета и предградията – около 40 на сто /при 15 на сто за ЕС/ и в селските райони – 33 на сто /при 17 на сто за ЕС/, показват данните на Евростат. На фона на изключителната пренаселеност на жилищния фонд у нас анализът регистрира и значително висок процент от незаети жилища в градовете и селата, които стоят празни – от общо 3,9 млн. броя единици жилища у нас – около 1,2 милиона, или 31 на сто, са необитаеми и незаети. В градските райони незаетите жилища са над 650 хиляди (25 на сто от жилищата в градска среда), а в селските райони незаетите жилища са над 560 хиляди, или 43 на сто от сградния фонд по селата. Само в столицата и в София-област незаетите жилища са около 250 хиляди. Тези диспропорции се обясняват както с намаляване броя на населението у нас през последните години, така и с емиграцията на българите извън страната или вътрешната миграция от селата към градовете, което освобождава много жилища и ги прави свободни и необитаеми. От 28-те страни-членки на ЕС най-висока пренаселеност е регистрирана в Румъния – близо 50 на сто, отчита анализът на Евростат. Други страни, в които има значителна пренаселеност на жилищата с домакинства, са: Латвия – 43 на сто, България – 41 на сто, Полша и Унгария – по 40 на сто, Словакия – 38 на сто и др. В противоположния край на скалата най-ниски нива на пренаселеност са отчетени в Кипър – 2,4 на сто, Малта – 2,9 на сто, Ирландия – 3,2 на сто, Белгия – 3,7 на сто и Холандия – 4 на сто. Пренаселеността също е била проблем за по-малко от 10% от населението във Финландия – 6,6 на сто, Германия – 7,2 на сто, Франция – 7,7 на сто, Великобритания и Люксембург – по 8 на сто. Високи нива на пренаселеност са регистрирани и при съседите ни – Гърция – 40 на сто, Сърбия – 64 на сто, Македония – 68 на сто и Турция – 73 на сто. През миналата година около 42% от жителите на ЕС са обитавали апартаменти, или 4 от всеки 10 европейци, са обитавали фамилни къщи и една трета – 33 на сто, са имали самостоятелни къщи. Около 42 на сто от европейците са обитавали свой собствен дом без заем или ипотека, докато други 27 на сто са обитавали жилище със заем или ипотека, отчита Евростат. Други 20 процента от европейците са обитавали жилище под наем.", "date": "2018.06.14", "title": "Живеем в пренаселени жилища"}
{"url": "http://www.classa.bg/%D1%81%D0%B2%D1%8F%D1%82/item/383014-%D1%84%D0%B0%D0%BB%D0%B8%D1%80%D0%B0-%D0%BB%D0%B8-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D1%8A%D1%82", "text": "Фалирал ли е социализмът? Ще чуете много клишета по този въпрос, и повечето ще бъдат чисти лъжи     Социализмът не е фалирал. Той бе убит, докато бе в младенческата си възраст. Т.е. убит, преди да израсте и да се докаже. Социализмът бе убит, като веднага след брутална апокалиптична война, ето така – както е разрушен, бе въвлечен в невиждана надпревара във въоръжаването и принуден да поддържа военен паритет със страна, която не е пострадала (и дори е спечелила) от войната!   Ако същата стратегия би била приложена спрямо капиталистическа държава, то и тя би била убита. При това далеч по-бързо.   Социализмът НИКОГА НЕ Е ИМАЛ ШАНСА ДА ПРОВЕДЕ ДЪЛГО И МИРНО РАЗВИТИЕ, за да се види какво ще постигне. Той е в обсада от първия си ден, от държави, които преди това имат повече от век дълго и мирно развитие, и са натрупали капитал и индустрия.   Това е все едно 40 годишен мъж, в разцвета на силите си, да се бие с новородено. Дори детето да е извънземно или заченато от Бог, пак би загинало. Апропо, да припомним, дори самият Исус е бил мишена на подобно изтребление, и се е спасил с много късмет. Нека погледнем фактите.   През 1945 г. приключва Втората световна война. От нея най-тежко пострадалата държава е Русия. 27 милиона убити, изтребено е огромна част от МЛАДОТО население. Т.е. ударът е двоен, защото се избити и поколенията на тези хора.   Цялата руска икономика е разсипана. Каквото е оцеляло, е на военни релси и произвежда танкове и самолети. Цивилната индустрия се свежда до производство на храна, при това – некачествена, и недостатъчна.   Войната свършва, предстоят години, може би десетилетия, на възстановяване. На необходимия мир, за да се рестартира обществото. Но какво следва?   Следва незабавна нова и убийствена “студена война”. Тя е обявена от Чърчил, още докато формално са съюзници с Русия. И е наложена безмилостно.   САЩ пускат 2 атомни бомби над Япония и недвусмислено доказват, че след няколко години, ще могат да унищожат Русия. Така Русия е принудена незабавно да се включи в ядрена надпревара, която е МНОГО СКЪПА.   Проектът “Манхатън”, по който е създадена бомбата, е струвал колосалните 2 милиарда тогавашни долара. Ако ги преведем през курса на златото, това са 100 милиарда сегашни долара. И това е проектът в САЩ, където освен него, е ползвана и инфраструктурата на действащата икономика.   В Русия такава инфраструктура няма. Няма ги и парите. Въпреки това, трябва да се прави атомна бомба. Апропо, да припомним, че Хитлер не успява да направи такава, именно поради колосалните разходи. По това време само САЩ, които са във фактически мир и войната им е декоративна, могат да си го позволят.   Но Русия прави атомната бомба през 1949 г.   Възстановява паритета. Но не е спасена.   Защото САЩ веднага палят войната в Корея и демонстрират, че при нужда ще направят военна окупация където си искат. Започва и безогледно въоръжаване и разработка на ракети и нови технологии. Целият немски ракетен потенциал като учени, отива в САЩ. Русия знае това и трябва да направи същото. Започва руска ракетна програма. Отново безбожно скъпа.   Каква е логиката на всичко това? Четете сега внимателно, защото тук е разковничето.   Представете си икономика, която произвежда 100 единици, и отделя от тях 10 единици за отбрана. Представете си разсипана икономика, която произвежда общо 10 единици. Но е заплашена от първата, която се въоръжава. Трябва да поддържа паритет.   Прави го. От 10 единици икономика, 8 отиват за армията.   За народа остават 2 единици.   В Америка народът получава 90 единици, а в Русия – 2 единици.   Това се казва “изначално задушаване”. Принуждаваш врага да влезе в разходи, които са несъизмерими с икономиката му, и така тя остава без вътрешни инвестиции за развитие. Предимството ти е, че ти ВЕЧЕ СИ РАЗВИТ, докато ТОЙ НЕ Е. И докато на теб това ти струва от излишъците, то той вади от залъка си. Въвлечен в подобна битка, врагът е обречен.   Ще ви дам един подобен пример, за да разберете. Сърбия започна да гради бази до границата с Косово. Сърбия е 7 милиона, а Косово е 2 милиона. Икономиката на Сърбия е много по-голяма.   Косово не може да не противодейства. Започва и то да се въоръжава. Сърбия изобщо няма да го нападне. Но заплахата от нападение, обрича Косово с десетилетия на застой, защото и без това малката икономика, ще налива основно в оръжие.   За Сърбия това няма да е фатално. Тя е по-голяма, и икономиката и се развива. Т.е. Сърбия задушава Косово с военни разходи. Това се случва сега.   Точно същото направиха САЩ с Източния блок. Направиха го с Куба, Северна Корея и на други места.   Например Куба е много интересна. Революцията на Кастро идва след напълно разрушителен режим на диктатора Батиста. Куба няма икономика, народът е беден. Кастро взема властта.   И… САЩ веднага започват да му пращат терористи да правят контрареволюция. Налагат му обсада. И той за да оцелее, трябва да поддържа несъразмерна на икономиката армия.   Е, Куба как може да “отлепи”…   Същото стана и със Северна Корея, която е поставена под обсада. Това води до тотална милитаризация, и до невиждан комунизъм, какъв няма никъде другаде по света. Всичко това се прави, от страх от САЩ. А този страх е съвсем обективно обусловен…   Но голямата война безспорно е Русия. Първо и пуснаха Хитлер и той я разсипа чисто физически. После Хитлер падна, а САЩ възстановиха Германия с реки от пари (плана “Маршал”). Но Русия никой не я възстанови! Тя си остана с руините и започна от “нулата”.   Но не я оставиха да го направи! Вместо това я обявиха за “световен идеологически враг” и я въвлякоха във въоръжаване.   Интересното е, че Германия бе напълно освободена от този разход. Също Япония. Под предлог, че са загубили войната, им се забрани да имат армии. Т.е. никакви военни разходи! Агресорите във войната получиха реки от пари да се възстановят, а жертвата във войната бе въвлечена в нова “студена” война.   САЩ са градили икономиката си 100 години преди това. Американският възход започва след края на Гражданската война. Те са водеща икономика, а през 2 световни войни кредитират воюващите, и прибират всички пари. От самата Втора световна, САЩ печелят трилиони долари, и прибират почти цялото злато на света. А след войната, като абсолютен хегемон над западния свят, налагат т.нар. “Бретън Уудска система”, т.е. превръщат се в единствен с право да печата световни пари. Т.е. могат да си печатат и да изсмукват каквито си искат ресурси от всякъде. Дори от Русия, която също има нужда от долари! Реално тя има нужда не от долари, а от “световни пари”, от злато, за да участва в международната търговия. Но златото е заменено от доларите, и реално САЩ могат да си купуват каквото искат, дори от Русия, като печатат долари. Нещо за нищо…   Е, в тази система, как социализмът да порасне? То бебето няма мляко. Отива за патрони.   Реално случилото се в социализма, при тези чудовищни разходи, би следвало математически да означава, че той е много ефективен. След като все пак успя да построи болници и училища, да направи домове на хората, да изгради някаква индустрия, селско стопанство…   Да повторим – това става в ситуация на тотален военен терор, който те заставя да даваш 70-80% от ресурсите си за отбрана!   Вярно е, че “Москвич” не е “Форд”. Но колко пари налива “Форд” в технологии и в качество? И колко налива “Москвич”?   Нека сравним някъде, където се наливат съизмерими средства.   Руските танкове са равностойни на американските. Самолетите са равностойни. В ракетите дори ги превъзхождат!   Значи руснаците не са некадърници, които не могат да произвеждат качествено! Значи биха могли да направят и “Форд”. Но има ли пари, има ли инвестиции в тази посока?   Вероятно би имало, ако не беше военният терор в младенска възраст. Социализмът е задушаван, преди да е пораснал, и това драстично забавя прогреса му. САЩ печелят, не защото капитализмът е по-добър. А защото има преднина. Натрупан ресурс, с който да се натиска другият, преди да го е натрупал.   Не говорим за соц и кап. Америка дори робовладелска да беше, с това начално превъзходство, и непрекъснат натиск, пак би имала предимство.   Всъщност, резултатите от Студената война, са причина да се замислим. Това “бебе”, удушено още в люлката си, оцеля. Изкара толкова години. Поизрасна, изгради един нов и модерен свят.   Вярно е, че накрая загуби. Не без помощта на предатели в своите редици. Но истината е, че соцът би могъл да загуби още в 50-те или 60-те. Още тогава би могъл да бъде задушен, и това не би било изненадващо. Вероятно му помагат проблемни процеси в западното общество – младежките революции в Европа и негърската еманципация в САЩ. Тези събития охлабват натиска и може би спасяват социализма. Вероятно има и доза “късмет” – победата в космическата надпревара на Русия, вдъхва голям морален импулс. Но тази победа не е била сигурна. Тя се дължи и на грешки в САЩ, недоглеждания и глупави решения. Ако САЩ биха победили, би се получил обратен удар.   Превъзходството на Америка изначално е огромно. Правото и да приватизира целия свят с напечатани долари е огромен втори удар, допълнително предимство. Войната е неравна.   А след като с толкова малко, социализмът издържа толкова много, то вероятно той всъщност е изключително ефективен. Т.е. точно обратното на пропагандата – че е некачествен и неефективен.   И нека видим и последния пример. През 80-те САЩ победиха, Горбачов предаде Русия.   Но…   Китай не се предаде.   САЩ отхлабиха хватката, защото решиха, че победата над Русия е тотална победа.   Изпуснаха Китай.   И в мир, без опасност от война, те за 20 години превзеха света. Със… социализъм…   Представете си този шанс да имаше Русия след Втората световна война! Да няма “студена война”, атомни бомби, надпревара със САЩ!   Дали социализмът нямаше да победи още тогава?   Китайското настъпление може да доведе сега до нова световна война или до победа на социализма. Китай вече е първа икономика по реално производство. Втора е, изчислено през цените, раздувани в САЩ от напечатаните долари. До години ще стане първа и формално.   В този случай вече може да се получи обратен натиск. Китай да притискат САЩ с военни разходи, и тъй като са по-големи – да ги задушат…   Може, в крайна сметка, исторически предречената победа на социализма, да е неизбежна…    ", "date": "2018.06.14", "title": "Фалира ли наистина социализмът"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383015-%D0%BA%D0%BE%D0%B3%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D1%81%D0%B5-%D0%BF%D0%BE%D0%B4%D1%87%D0%B8%D0%BD%D0%B8-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": "През 1943 в България отказват да се подчинят на хитлерова Германия и спасяват близо 50 000 евреи от сигурна смърт. Изложба в Бон припомня тази част от българската история.             Тази история звучи повече от невероятно: в разгара на Втората световна война една малка държава, която по онова време е съюзничка на Хитлер, му се противопоставя и предотвратява депортирането на своите евреи в лагерите на смъртта. С енергичните си действия българското гражданско общество демонстрира своята решимост да се противопостави на една нечовешка, репресивна политика. На тази част от българската история е посветена изложбата в Бон, озаглавена \"Неизвестните герои – силата на гражданското общество. Спасителите от България\".   \"От сигурна смърт в нацистките лагери на смъртта тогава са спасени близо 50 хиляди български евреи\", посочи при откриването на изложбата консулът на Република България във Франкфурт на Майн Стефан Димитров. \"Това, че 11 хиляди евреи от Тракия и Македония все пак са депортирани, не прави по-малък героичния подвиг на българското общество\", подчерта консулът.   След Франкфурт на Майн, Дюселдорф и Берлин, сега изложбата гостува и в Бон. Тя включва 21 плакати, разказващи историята на спасяването на българските евреи в периода 1940-1943 година, т.е. от приемането на Закона за защита на нацията и започването на първите гонения на евреите в България до окончателното отпадане на опасността те да бъдат депортирани. Кои са тези \"неизвестни герои\"   \"Спасителите са били обикновени хора, български граждани, проявили гражданска доблест и завиден кураж\", казва за ДВ председателката на Съюза на еврейската общност в Бон Маргарет Трауб. \"Тези неизвестни герои не са го направили, за да станат известни. Това са били хора, останали верни на своите принципи и ръководени единствено от своята любов към ближния. Фантастично е, че те са намерили начин да спасят толкова много други хора\", смята Трауб.   По нейните думи и до днес спасяването на българските евреи през Втората световна война си остава малко известен факт. \"Включително и сред еврейските общности по света много хора не знаят за спасяването на българските евреи\", твърди Маргарет Трауб и добавя: \"Разбира се, като изключим историците.\"     Затова е важно и днес да се говори за онези събития. Да се разказва на младите поколения за подвига на българите, спасили своите евреи от нацистките лагери на смъртта. Още повече, че има и опити за неговото омаловажаване. Точно така впрочем прозвуча и един от въпросите, зададен в дискусията след откриването на изложбата в Бон, внушаващ, че действията на българското общество и на българската църква са били повлияни от обрата във войната след битката при Сталинград. \"Този въпрос не беше злонамерен, по-скоро ставаше въпрос за объркване на дати и факти\", коментира консул Стефан Димитров. \"Знаем кога е битката при Сталинград и откога датират опитите за спасяването на българските евреи от депортиране. Тоест, чисто исторически нещата не съвпадат. И второ, ако е имало такова влияние, то не е било върху българското население, върху българското гражданско общество, да не говорим пък за българската църква\", добавя Димитров.   Стефан Димитров при откриването на изложбата   \"Това не е историческа случайност\"   \"Спасяването на българските евреи не е резултат от исторически случайности\", категорична е Астрид Мемел, която ръководи мемориалния комплекс \"Жертвите на националсоциализма в Бон\". \"Събитията от преди 75 години са изключителен исторически пример за доблест, показващ решимостта на българското гражданско общество да се противопостави на една репресивна, несправедлива и диктаторска политика\", казва тя.   Изложбата е плод на сътрудничество между Културния институт на българското Външно министерство и Института за европейски изследвания. Досега тя е показвана в повече от 50 страни, а в Германия е от септември 2017 година. В Бон изложбата ще гостува до края на август. На откриването ѝ снощи (12.06.) беше показан и документалният филм \"Извън хватката на Хитлер\", заснет по едноименната книга на Михаел Бар-Зоар.", "date": "2018.06.14", "title": "Когато България отказа да се подчини на Хитлер"}
{"url": "http://www.classa.bg/%D1%81%D0%B2%D1%8F%D1%82/item/383016-%D1%81%D1%8A%D0%BF%D1%80%D0%BE%D1%82%D0%B8%D0%B2%D0%B0-%D1%81%D1%80%D0%B5%D1%89%D1%83-%D0%B5%D0%B4%D0%BD%D0%B0-%D0%B4%D1%80%D0%B5%D0%B2%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B0-%D1%82%D1%80%D0%B0%D0%B4%D0%B8%D1%86%D0%B8%D1%8F", "text": "През последните седмици в старата част на Ерусалим бе особено шумно – посред нощ ехтят песни и удари на барабан. Но старите мюсюлмански традиции за Рамазана започнаха да будят неочаквана съпротива. Репортаж от Ерусалим.             Два и половина през нощта е. С ясни, мелодични провиквания Мохамед Хаджей буди мюсюлманите в старинната част на Ерусалим. Съпровождат го ритмичните удари на барабан. Това са т.нар. „мусахарати\", които будят с песни мюсюлманите за първото ядене „сухур\" по време на Рамазана, което е още преди изгрев слънце. Следващото хранене „ифтар\" - е чак след залез слънце.   Ритуалното пробуждане преди изгрев слънце е много стара традиция в редица арабски страни. Повечето млади мюсюлмани вече предпочитат да използват будилниците на своите смартфони, но 26-годишният Мохамед продължава да поддържа традицията, защото я смята за важна. От три години Мохамед Хаджей е „човекът-будилник\". Изучил е занаята от по-старите хора в квартала, които е съпровождал като малък. Днес самият той е съпровождан от 14-годишния Маджит, което пее заедно с него и бие барабана.   Мохамед и Маджит будят мюсюлманите за молитва преди изгрев слънце   Двамата се задържат за кратко в някои вътрешни дворове, преди да потеглят отново по тесните улички на стария град. От една врата се показва жена със сънлив вид. „Добро утро! Благодаря за събуждането! Добре е, че още ви има\", казва тя. Някои мюсюлмани изобщо не си лягат да спят, а се подготвят за първата молитва и първото ядене преди изгрев слънце. По времето на Рамазана всеки мюсюлманин си изработва специален ритъм на живот, като подготовка за дългото въздържание през деня. Оплаквания за нарушаване на обществения ред   Има и още един стар обичай, който напомня на мюсюлманите в Ерусалим за постите. Всяка сутрин и вечер с гръм се оповестява началото на постите и прекратяването им вечер. Тази година обаче нещата изглеждат другояче. Мохамед Хаджей разказва, че израелските гранични полицаи са го арестували на няколко пъти. Имало оплаквания, че „мусахаратите\" вдигали много шум и нарушавали обществения ред. „Спираха ни и ни обискираха, а понякога и ни обиждаха. Преди нямаше проблеми с шума, а тази година ме арестуваха вече четири пъти и трябваше да плащам глоби\", казва Мохамед. Той предполага, че някои израелски заселници, които живеят насред мюсюлманския квартал, са подали оплакване заради нарушеното си спокойствие.   Всъщност старата част на Ерусалим е разделена на мюсюлмански, християнски, еврейски и арменски квартал. Но в центъра на мюсюлманския квартал живеят и някои ултрарелигиозни семейства на еврейски заселници. Тази година атмосферата там е особено напрегната. След преместването на американското посолство в Ерусалим и фактическото признаване на града за столица на Израел, намаляха и надеждите на палестинците за признаването на Източен Ерусалим за тяхна бъдеща столица.   \"Мусахарати\" из тесните улички на Ерусалим   Говорителят на полицията Мики Розенфелд казва, че органите на реда са били принудени да реагират на оплакванията за нарушаване на нощната тишина, без обаче да уточни кой точно се оплаква. Полицията била длъжна да опази „чувствителния баланс между религиозни свободи, обществен ред и жизнен стандарт на гражданите\".   За всеки случай „Мусахаратите\" взимат предпазни мерки. Те прекъсват за малко пеенето и ударите по барабана, докато преминават покрай някоя къща на израелски заселници. Малко след това продължават да будят мюсюлманите за „сухур\". Това е наше палестинско културно наследство и традиция в Ерусалим. Затова ще я предаваме от поколение на поколение. Няма да се откажем от традициите си\", казва Мохамед Хаджей. Малко по-късно тесните улички на стария град отново утихват. Мохамед и другите „мусахарати\" се разотиват по домовете си. Час по-късно над града проехтява изстрелът на оръдието, който възвестява началото на постите.", "date": "2018.06.14", "title": "Съпротива срещу една древна мюсюлманска традиция"}
{"url": "http://www.classa.bg/%D1%81%D0%B2%D1%8F%D1%82/item/383017-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "По-лесно е да се проникне в тайните на Ватикана, отколкото да се съберат данни за икономиката на Северна Корея. От 1960-те години насам Пхенян не публикува статистики. Ето какво се знае за тази капсулирана страна.             Дори американските тайни служби признават, че закръглят собствените си данни за развитието на севернокорейската икономика с до 10 милиарда долара. Този факт повече от красноречиво сочи, че няма достоверни източници на информация за Северна Корея. От десетилетия насам режимът не публикува никакви надеждни статистики. В повечето случаи цифрите се базират на външни оценки с приблизителна точност. Това се дължи и на международните санкции, наложени на страната, както на факта, че режимът на Ким Чен Ун прави всичко възможно да капсулира своята империя.   Цифрите от 2011 г. ясно показват колко силно се различават данните за икономическото състояние на страната. Тогава американското правителство е оценило БВП на глава от населението на 612 долара. А според Bank of Korea, той е възлизал на 1197 долара. Данните показват също и гигантския контраст в развитието на двете корейски държави. Южна Корея с нейните 51 милиона граждани през 2016 година е създала БВП в размер на 1. 400 милиарда долара. В същото време Северна Корея с нейните 25 милиона жители е имала БВП в размер на едва 26,5 милиарда долара. Светове делят двете части на Корейския полуостров и по отношение на търговията. През 2016 година Южна Корея е осъществила внос и износ за 1 000 милиарда долара. Приблизителните оценки за Северна Корея се колебаят около 6 милиарда долара. Най-важният търговски партньор и за двете корейски държави обаче е един и същ - Китай.   Всички тези данни са с източник Южна Корея. Цифрите на Bank of Korea минават за сравнително достоверни. Но по отношение на севернокорейската икономика те се базират на приблизителни оценки, получени с помощта на всевъзможни методи, включително и шпионски: сателитни снимки на селскостопанските площи, наблюдения върху изхвърляните газове от фабричните комини, както и сведения на трети страни за товарите на корабите, пътуващи от и за Северна Корея.   Един милион роби на труда     Къде се произвеждат стоките, които изнася Северна Корея? На този въпрос не може да се даде категоричен отговор. Навярно - в огромния брой трудови лагери, подобни на съветския Гулаг, където 120 000 политически затворници са подложени на принудителен труд. \"Режимът на Ким Чен Ун е може би най-репресивната система в света\", казва Брад Адамс от правозащитната организация Хюмън Райтс Уоч. В своя Глобален индекс за робството по света Walk Free Foundation посочва, че броят на съвременните роби в Северна Корея възлиза на около 1,1 милиона души.   Южна Корея се нарежда сред 20-те най-важни икономически нации в света. През 2017 година страната е била шестата по големина експортна нация в света, която има девети по големина БВП на глава от населението. Южна Корея се нарежда и на шесто място в света по стопански прираст за първото тримесечие на 2018 година.   Разликите в жизнения стандарт на двете корейски държави също са огромни: През 2016 година средната продължителност на живота в Южна Корея е била 82 години, а в Северна Корея - 71,5 години. Една от причините за тази разлика е следната: По данни на Световната организация по прехрана и земеделие /ФАО/, през 2016 година 10,3 милиона от общо 25-те милиона жители на Северна Корея са страдали от хронично недохранване.", "date": "2018.06.14", "title": "Тайните на севернокорейската икономика"}
{"url": "http://www.classa.bg/%D1%81%D0%B2%D1%8F%D1%82/item/383018-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Атина и Скопие постигнаха споразумение в спора за името на Македония. В Гърция обаче не всички са доволни от този компромис. Очертава се и истински вътрешнополитически конфликт.             Това е \"голяма дипломатическа победа и голям исторически шанс\", заяви гръцкият премиер Алексис Ципрас в телевизионно обръщение във вторник вечерта. В края на краищата \"северните съседи\" се съгласиха да преименуват страната си на \"Северна Македония\". Това име, допълни Ципрас, ще трябва да бъде възприето от всички останали държави в света.   Под въпрос е обаче дали ще се стигне дотам, тъй като над 140 държави вече са признали официално малката балканска държава под името, което е записано в конституцията ѝ – т.е. \"Република Македония\". Политологът Йоргос Цогополус смята, че всичко ще зависи от това дали всички страни в света действително ще възприемат новото име. Политологът от атинския Институт за международни отношения Константинос Филис смята, че \"основната насока е положителна\". Според него обаче трябва да бъдат доуточнени някои въпроси. Например дали Гърция ще признае и македонския език, както и наличието на \"северномакедонско\" гражданство.   Според непотвърдени информации на гръцките медии, Алексис Ципрас и неговият колега Зоран Заев ще се срещнат идните дни в региона на Преспанското езеро, за да подпишат споразумението. Преди това македонският външен министър Никола Иванов ще посети Берлин.   Гръцкият външен министър е оптимист   В понеделник гръцкият външен министър Никос Коциас заяви за телевизионния канал \"Kontra Channel\" следното: \"Имаме нужда от споразумение, което да се окаже трайно и да се приеме от народите\". Според него, Гърция е постигнала няколко важни неща – например това, че към нея няма да могат да се предявяват териториални претенции. Споразумението на практика ще признае съществуващите граници и ще сложи край на спекулациите за съществуването на малцинство в страната, заяви още Коциас.     Спорът за името се води от над 25 години. След разпадането на Югославия през 1991 година малката страна на север от Гърция обяви независимостта си под името \"Република Македония\". Гърция не признава това име, защото се опасява от териториални претенции към едноименната гръцка провинция. Дълго време различните гръцки правителства отхвърляха всяко компромисно име, което съдържаше прилагателното \"македонски\" под каквато и да е форма. Все пак през 1995 година двете страни постигнаха временно споразумение, според което Атина призна съседната държава под името \"Бивша югославска република Македония\".   Скептиците в Гърция не искат да използват и това име и предпочитат да говорят за \"скопска държава\". След левия завой в Атина през 2015 година и особено след смяната на властта в Скопие през 2017 година и двете страни положиха нови усилия да решат спора за името. \"След постигнатото съгласие между Ципрас и Заев могат да започнат и преговорите за прием на Република Северна Македония в НАТО\", казва политологът Никос Филис.   Куриозите на атинската политика   В същото време вътрешнополитическата ситуация в Гърция е напрегната. Дяснопопулистката партия АНЕЛ, която е по-малък партньор в коалицията на Ципрас, е категорично против всякакво компромисно решение по темата. \"В това отношение не се е променило нищо\", заяви председателят на АНЕЛ и министър на отбраната Панос Каменос на пресконференция във вторник. Той допълни, че ако някои от неговите депутати в парламента гласуват за компромиса, ще бъдат изключени от партията. След това обаче изненада аудиторията като заяви, че все пак ще подкрепи управляващата коалиция, в случай че Ципрас успее да прокара компромиса.   Без подкрепата на АНЕЛ Ципрас обаче не разполага с необходимото мнозинство в парламента и ще се окаже зависим от гласовете на опозиционните партии – и най-вече от тези на социалистите. Ако Ципрас успее да се справи с тази сложна ситуация, към куриозите на атинската политика ще се прибави още един. Точно социалистите, които са открита опозиция на сегашния премиер и настояват за нови избори, биха подсигурили политическото оцеляване на Ципрас, докато собствените му съюзници си играят на опозиция без да искат да напуснат кабинета.", "date": "2018.06.14", "title": "Наистина ли се споразумяха за името на Македония?"}
{"url": "http://www.classa.bg/%D1%81%D0%B2%D1%8F%D1%82/item/383010-%D1%83%D0%BA%D1%80%D0%B0%D0%B9%D0%BD%D0%B0-%E2%80%9C%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%B3-e-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%E2%80%9D", "text": "Участието на Германия в проекта «Северен поток — 2» ще повлияе негативно на Украйна и върху цяла Западна Европа, счита зам.-министърът по въпросите на временно окупираните територии Георгий Тук в ефира на телевизионния канал  .   Той отбеляза, че независимо от това, че на Запад постоянно говорят за подкрепа на Киев, Германия ще строи «Северен поток-2», осъзнавайки «негативните последствия».   Според украинския политик, европейците не разбират, че тяхната цивилизация е заплашена от опасност в случай, че те се отказват от принципите си, такива като правата на човека и уважението на международните граници.     По-рано президентът на Германия Франк-Валтер Щайнмайер заяви, че Украйна трябва да престане да критикува Германия за нейното участие в проекта «Северен поток-2».", "date": "2018.06.14", "title": "Украйна: “Северен поток-2″ e заплаха за европейската цивилизация”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383001-%D0%B7%D0%B0%D1%88%D0%B5%D0%BC%D0%B5%D1%82%D0%B8%D1%82%D0%B5%D0%BB%D0%BD%D0%BE-%D0%B3%D0%B0%D0%B4%D0%B6%D0%B5-%D1%83%D1%82%D0%B5%D1%88%D0%B0%D0%B2%D0%B0", "text": "Младата звезда на Манчестър Сити Лерой Сане разпуска с много секси гадже след края на тежкия сезон.    Крилото, което не попадна в групата от 23-ма футболисти на световния шампион Германия за Мондиал 2018, е с зашеметяващата си половинка Кандис Брук в слънчева Калифорния (САЩ). Сане отпадна от разширения състав на Бундестима преди Световното заедно с вратаря на Байер (Леверкузен) Бернд Лено.   От снимките, които двамата споделиха в социалните мрежи, се вижда, че отпадането на Сане от групата на Маншафта не му е повлияло негативно.      ", "date": "2018.06.14", "title": "Зашеметително гадже утешава..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383002-%D1%81%D1%8A%D0%B4%D1%8F%D1%82-35-%D0%B3%D0%BE%D0%B4%D0%B8%D1%88%D0%BD%D0%B0-%D0%BE%D0%BC%D1%8A%D0%B6%D0%B5%D0%BD%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B7%D0%B0", "text": "Хейли Рийд, на 35 г., ръководител на училищния хор на Кентъки, е обвинена, че имала сексуални отношения с непълнолетен студент, съобщават Daily Star. Според разследването, омъжената учителка е правила секс с ученика най-малко осем пъти в два месеца. Жената признала вината си и казала на полицията, че сексуалният контакт с тинейджъра се случвал точно в училищната зона.        Училищен район Олдъм Каунти Снимка: Училищен район Олдъм Каунти Хейли Рийд е обвинена в изнасилване от трета степен, както и в \"извратено полово сношение\" с непълнолетен. В момента жената е в затвора, а датата на съдебното заседание по делото й все още не е назначена.", "date": "2018.06.14", "title": "Съдят 35-годишна омъжена учителка за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383003-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D1%8E%D0%BD%D0%B8", "text": "ОВЕН ( 21 март - 20 април ) Трябва да преразгледате собствените си планове. Ако имате желание да коригирате нещо радикално, тогава го направете. Творческите ви намерения ще се осъществят, сякаш с магия. Докато за финансовата страна, нищо приятно не може да се каже. Уви, едва ли ще може да си върнете парите, които сте инвестирали несполучливо. ТЕЛЕЦ ( 21 април - 21 май )  Ще упражните строг контрол в трудовата и финансовата сфера. В много отношения сте разочаровани, но половината от делата ще бъдат продуктивни. Добър ден за отмора сред природата, на вилата или на екскурзия в страната. В любовта, ще се нуждаете от самодисциплина и вяра, това ще направи съюза ви по-хармоничен и силен. БЛИЗНАЦИ ( 22 май - 21 Юни ) Очакват ви творчески успехи, печалби от неочаквана страна и печеливши връзки. Ако за този месец сте планирали ваканция, то тя ще премине повече от добре. Пътуването ще бъде незабравимо и поради това, че ще отидете заедно със стари приятели. За нищо няма да съжалявате.   РАК ( 22 юни - 23 юли ) Може лесно да поискате увеличение на заплатата от шефа си. Дори не е нужно да обяснявате причините и да се молите, за да постигнете целите си. Във финансово отношение, ще ви е необходима строга икономия. Днес по-добре, не ходете в магазина, за да спестите натрупаните средства. Въпреки че, битовите сметки не трябва да бавите. ЛЪВ ( 24 юли - 23 август ) Очаква ви незабравим ден, романтични срещи и признания. Толкова много и наведнъж, че скромно ще се усмихвате. Не пренебрегвайте почивката, в противен случай след обяд, ще се почувствате изтощени. Работете умно и отговорно! Вечерта може да се заемете със своето любимо хоби или спорт. ДЕВА ( 24-ти август - 23 септември ) Не трябва да отхвърляте всички мащабни събития и домакински проблеми. Ако всичко решите бързо, няма да има съмнение -че те са останали в миналото. Възможно е да ви бъде предложена нова позиция. Ако сте морално готови за този ход на съдбата, не демонстрирайте изненада и не се червете пред шефовете. ВЕЗНИ( 24 септември - 23 октомври) Очаква ви стабилност във финансовата сфера. Приходите ще надхвърлят значително разходите, което ще ви позволи да харчите за големи и малки покупки. Любовта - взаимна и страстна, ще компенсира негативното работно настроение. Ако не слушате всички подред, сами ще успеете да решите неотложните проблеми. Основното нещо е, да не губите самоконтрол.   СКОРПИОН ( 24 октомври - 22 Ноември ) Трябва да се задълбочите в тези задачи, които са на първо място в дневния ви ред. Ако нещо не ви безпокои, не му обръщайте внимание. Искрено се радвайте на щастието и благоденствието на другите, това ще донесе успех и на вас. Не забравяйте, че всичко ново е добре забравено старо. Следователно, всички нововъведения са добре дошли.   СТРЕЛЕЦ ( 23 Ноември - 21 Декември ) Очаква ви добър ден, по отношение на любовта. Отношения, които са ви изглеждали краткотрайни, ще се окажат много силни и искрени. Днес може свободно да се занимавате с всякакъв вид дейности, но битовите проблеми отложете за друг ден. Финансовото ви положение, ще се подобри до вечерта, особено ако работите в Интернет. КОЗИРОГ (22 Декември - 20 януари ) Трябва да бъдете честни не само с любимия, но и със себе си. Не се страхувайте да разкриете душата си, защото чувствата ви сами ще излизат навън. Вероятността от наранявания, ще се увеличи значително. По-добре се откажете от екстремни спортове, особено мотокрос и скокове. Бъдете изключително внимателни на пътя.  ВОДОЛЕЙ ( 21 януари -  19  февруари ) Обменяйте активно информация. Това ще окаже благоприятно въздействие върху личната сфера, защото пред любимия, ще се появите не само като образован човек, но и мъдър. Възможен е скъп подарък от приятел, без особена причина. Ако днес решите сложен финансов проблем, това ще имате печалба.   РИБИ ( 20 февруари - 20 март ) Енергийният ви потенциал няма да ви позволи, да се занимавате с малки и ненужни задачи. Ще работите в голям мащаб, което ще доведе до просперитет. Спокойно реагирайте на всичко, което ви казват в лицето. Днес дори в любовта, може да изглеждате равнодушни, но всъщност вие сте искрени и открити към любимия човек.", "date": "2018.06.14", "title": "Дневен хороскоп 14 юни"}
{"url": "http://www.classa.bg/%D1%81%D0%B2%D1%8F%D1%82/item/383004-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%BC%D0%BE%D1%83%D1%80%D0%B8%D0%BD%D1%8C%D0%BE-%D0%BA%D0%BE%D0%B8-%D1%81%D0%B5%D0%BB%D0%B5%D0%BA%D1%86%D0%B8%D0%B8-%D1%89%D0%B5-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB%D0%B8%D1%82%D0%B5", "text": "Португалският треньор на Манчестър Юнайтед, Жозе Моуриньо, известен както с ексцентричността си, така и с успеха си в големите европейски клубове, който е част от екипа на RT за глобално покритие на Световното първенство по футбол в Москва, продължава да прави прогнози за Световната купа в Русия през 2018 г. След като избра националните отбори, които според него ще достигнат 16-на финалите, той говори за най-добрите четири отбора от турнира, признавайки, че прогнозирането \"става все по-трудно\". \"Разбира се, сърцето ми казва само едно нещо, но това ще е много труден мач\", каза Моуриньо за мача между Уругвай и Португалия, въпреки че той залага на своята страна. Също така, португалецът вярва, че руският отбор \"има много лош късмет в равенството\", защото във втория кръг ще срещне Испания, която \"е фантастична\", признава той. Между Франция и Нигерия, той заложи без колебание за европейския отбор, докато между Аржентина и Австралия избра отбора на Лионел Меси, но заяви, че не може да предскаже резултата. \"Харесва ми бразилският отбор\", казва Муриньо, който предпочете Бразилия като фаворит срещу Мексико; по същия начин е за Германия пред Швейцария и за Англия срещу Полша. Накрая, по отношение на Белгия и Сенегал, той каза, че би искал да \"види африкански отбор\" на четвъртфиналите, въпреки че най-накрая избра белгийския отбор. Вероятно повлиян от чувствата си, при евентуален полуфинал между Франция и Португалия, той отново избира своята нация. \"Излязохме да спечелим, ще ги бием отново\", каза той. По отношение на сблъсъка между Испания и Аржентина той го определи като \"най-добрият отбор срещу един добър отбор\", въпреки че присъствието на Меси накара Моуриньо да избере Южна Америка. \"Не е лошо за мен, че моите играчи отиват на почивка\", каза той иронично, избирайки Бразилия пред Англия. И накрая - \"Германия си е Германия\", каза той, залагайки на германците срещу Белгия, прогнозирайки най-добрите четири отбора на Русия 2018.", "date": "2018.06.14", "title": "Предвижданията на Моуриньо: кои селекции ще стигнат до полуфиналите?"}
{"url": "http://www.classa.bg/%D1%81%D0%B2%D1%8F%D1%82/item/383006-%D1%81%D0%B4%D0%B5%D0%BB%D0%BA%D0%B0-%D1%81-%D0%B4%D1%8F%D0%B2%D0%BE%D0%BB%D0%B0%E2%80%A6-%D0%BA%D0%B0%D0%BA%D0%B2%D0%BE-%D0%B5-%D0%BF%D1%80%D0%B0%D0%B2%D0%B5%D0%BB-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BA%D0%B0%D1%80%D0%B4%D0%B8%D0%BD%D0%B0%D0%BB-%D0%BD%D0%B0-66-%D1%82%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B1%D0%B8%D0%BB%D0%B4%D0%B5%D1%80%D0%B1%D0%B5%D1%80%D0%B3%D1%81%D0%BA%D0%B8%D1%8F-%D0%BA%D0%BB%D1%83%D0%B1", "text": "Срещата на Билдербергския клуб, завършила на 10 юни, традиционно остави повече въпроси, отколкото отговори. Един от главните е: какво е правел там държавният секретар на Ватикана, дясната ръка на Римския кардинал Пиетро Паролини?   Билдербергският клуб е видимата част на «задкулисното» световно правителство, контролиращо глобалните процеси и подчиняващо ги, изключително на собствените си интереси.   В тази връзка възниква въпросът:  какви цели преследва Ватиканът, сближавайки се с такъв род политически сили?  Напомняме, че 2015 г. един от главните въпроси в дневния ред на форума беше  смяната на властта в Русия.   Кардинал Пиетро Паролин е един от най-приближените лица на папата Франциск. Като държавен секретар на Ватикана, той отговаря за цялата политическа и дипломатическа дейност на «светия престол».   И понеже сегашният папа-йезуит, в католическите среди се възприема за краен либерал и прогресист, не е чудно, че «дясната му ръка» прокарва такъв дневен ред и не се гнуси от мероприятия, чиито участници  открито се изказват против християнското вероучение.  Преди той също взе участие в друго глобалистко мероприятие: международния икономически форум в Давос. Какво плаши глобалистите?   Както пише в официалния сайт на тази организация, главната задача на Билдербергския клуб е, укрепване на връзките между Европа и САЩ. Тази година 128 участници от 23 страни обсъждаха 12 основни теми: «популизмът» в Европа, «неравенството», «бъдещето на труда», изкуственият интелект, междинните избори за конгреса на САЩ, свободната търговия, световното лидерство на САЩ, Русия, квантовите компютри, Саудитска Арабия и Иран, «светът на след-правдата», а също и редица други актуални въпроси.   Показателно е, че миналата година, идването на власт на патриотичните сили в Европа, беше на осмо място в списъка на приоритетните теми, а днес този процес вече излезе на първо място сред въпросите безпокоящи световния елит. Вероятно това се случи, понеже глобалистите и техните мрежи за влияние чувстват, че губят позиции в Стария Свят. Само през последната година, в две европейски страни – Италия и Чехия, – на власт дойдоха политически сили, открито заставащи против глобализма, както и против евроатлантизма.   Кой присъстваше тази година, освен кардинал Паролини?   Билдербергският клуб е закрита организация, където може да се попадне само с покана. Списъците на участниците, за всяка среща, се формират според дневния ред. Интересен е съставът на политиците участвали в нея тази година. Освен традиционните личности, като генералния секретар на НАТО Йенс Столтенберг, на срещата в Турин дойде Сорайя Саенс де Сантамария – заместник на министър-председателя на Холандия – Марк Рюте, министър-председателят на Белгия, Шарл Мишел, министър-председателят на Сърбия, Ана Брнабич, членове на правителствата на Ирландия и Франция.         При това, от страните, където патриотичните и национални сили показаха добри резултати, няма ни един високопоставен политик… А Испания и Белгия за сега, така и не успяха да сформират мощни политични движения против глобализма, а във Франция и Холандия те не успяха да победят на неотдавнашните избори. Характерното е, че в срещата участваше Ана Брнабич, сътрудничка на многобройните американски НПО-та, привърженичка на легализацията на т.н. «еднополови бракове» и открита лесбийка. Явно, за Сърбия глобалистите имат големи планове, и в близко бъдеще трябва да очакваме сериозни провокации в тази страна. А специално от Русия, гости тази година изобщо нямаше, макар преди да се случваха прецеденти. Така, в периода, от 1988-ма, до 2011-та година, конференцията посещаваха, ръководителят на «Роснано» Анатолий Чубайс, основателят на партията «Яблоко» Григорий Явлинский и главата на «Северстал» Алексей Мордашов. А 2015 г. на срещата беше забелязан привърженикът на Ходорковски, икономистът Сергей Гуриев.   Как работят те?   Срещите на Билдербергския клуб се провеждат по т.н. «правила на Chatham House» – британския Кралски институт за международни отношения, което предполага, че всичките срещи и преговори протичат «без запис», но участниците имат право да използват получената информация, без да разкриват източниците. С други думи, това е типично полузакрито събрание, което, в условията на съвременните технологии за връзки, не може да мине незабелязано, но дневният ред и съдържанието, остават тайна. Характерното е, че тази година независими журналисти се опитваха да вземат интервю от участниците, събрали се за мероприятието, но те, с редки изключения, пазеха мълчание.   Как ще е нататък?   Предвид състава на участниците и дневния ред на срещите, главният въпрос, който сега безпокои глобалистите, е излизането на Европа от прекия контрол. Крехката структура на ЕС позволява планомерно да се разрушава идентичността на европейските народи, и един от главните инструменти беше масовата нелегална миграция от страните на Африка и Близкия Изток. През територията на Италия минава принципно важен маршрут за прехвърляне на мигранти в Европа. Но като дойде на власт коалицията на евроскептиците, реши да сложи край на нелегалната миграция. Вероятно, и затова заплахата от «популизма» зае първия ред в списъка на темите за обсъждане.   Позицията на Ватикана по този въпрос коренно се различава от позициите на европейските народи. Известно е, че сегашният папа, се застъпва, в Европа да идват колкото се може повече нелегални, от Африка и Близкия Изток, и даже  , в навечерието на католическия Великден. Вероятно, Пиетро Паролини, отговарящ за международната дейност, именно затова е и бил поканен.   Очевидно, натискът на патриотичните сили в Европа, ще се усилва, а това значи, че всички, които са против глобализма, трябва да им дадат по едно рамо!    ", "date": "2018.06.14", "title": "СДЕЛКА С ДЯВОЛА… Какво е правел католическият кардинал на 66-тата среща на Билдербергския клуб?"}
{"url": "http://www.classa.bg/%D1%81%D0%B2%D1%8F%D1%82/item/383005-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D1%80%D0%B0%D0%B7%D0%B4%D0%B5%D0%BB%D1%8F%D0%BD%D0%B5-%D0%BD%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BD%D0%B0-%D1%82%D1%80%D0%B8-%D1%89%D0%B0%D1%82%D0%B0-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8", "text": "Калифорнийците ще се произнесат по предложението за разделяне на Калифорния на три отделни щата на референдум, който ще се проведе през ноември, съобщава \"Лос Анджелис Таймс\".   Инициативата за разделяне на щата, предложена от инвеститора Тим Дрейпър, получи достатъчно подписи, за да се постави на референдум. \"Три щата ще ни позволят да получим по-добра инфраструктура, по-добро образование и по-ниски данъци\", заяви миналата година Дрейпър.   Ако избирателите приемат предложението, страната ще се изправи пред първото разделение на един от нейните щати, от създаването на Западна Вирджиния през 1863 г насам.   За да може предложението да премине, след като бъде гласувано от жителите на държавата, то трябва да получи подкрепата на законодателния орган на Калифорния и одобрението на Конгреса на Съединените щати.   Трите щата, които разглежда предложението, ще бъдат: Северна Калифорния, с 40 окръга, от щата Орегон до окръг Санта Круз на юг; Южна Калифорния, от окръг Мадера в централната част до Аризона; и трети щат, който ще запази сегашното име Калифорния и ще се състои от окръзите по тихоокеанското крайбрежие.   Освен това, ако предложението продължи, в Сената ще бъдат създадени 4 допълнителни места (от 100 на 104). Там всеки щат е представен от двама членове и след разделението на Калифорния, 6 сенатори ще представляват трите нови щата.", "date": "2018.06.14", "title": "Предложението за разделяне на Калифорния на три щата -  на референдум през ноември"}
{"url": "http://www.classa.bg/%D1%81%D0%B2%D1%8F%D1%82/item/383007-%D0%B0%D1%81%D0%B8%D1%81%D1%82%D0%B5%D0%BD%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B2-%D0%B0%D0%B4%D0%B0-%D0%B7%D0%B0-%D1%82%D1%80%D1%8E%D0%B4%D0%BE", "text": "Във вторник Петър Наваро, директор на Националния търговски съвет на Белия дом, публично се извини за думите си срещу министър-председателя на Канада Джъстин Трюдо. Той бе заявил, че премиерът има запазено \"място в ада\" заради критиките си към Съединените щати на пресконференцията след срещата на Г-7.   \"Когато предадох това послание, аз използвах неподходящ език\", беше цитиран той от портала Аксиос. \"Това беше моята грешка, моите думи\" - подчерта той.   На неотдавнашната среща на върха на Г-7, проведена в Канада, лидерите на групата постигнаха споразумение за съвместна декларация. След като президентът на САЩ, Доналд Тръмп, си бе тръгнал, Трюдо проведе пресконференция, на която той заклейми като \"обидни\" митата за вноса на стомана и алуминий, наложени от Вашингтон.   Това предизвика отговор от Тръмп през неговия акаунт в Twitter, където той обвини канадския си колега, че е \"нечестен и слаб\". Той също така разпореди на представителите на своята страна да не подпишат окончателното комюнике от срещата, заради тези изявления, които той определи като \"фалшиви\".", "date": "2018.06.14", "title": "Асистент на Тръмп се извини за \"специалното място в ада\" за Трюдо"}
{"url": "http://www.classa.bg/%D1%81%D0%B2%D1%8F%D1%82/item/383008-%D1%80%D1%83%D1%81%D0%B8%D1%8F-%D1%89%D0%B5-%D1%81%D0%B5-%D0%BD%D0%B0%D0%BC%D0%B5%D1%81%D0%B8%D0%BC,-%D0%B0%D0%BA%D0%BE-%D0%BF%D1%80%D0%B8%D1%82%D0%B8%D1%81%D0%BD%D0%B0%D1%82-%D1%81%D1%8A%D1%80%D0%B1%D0%B8%D1%8F", "text": "В авторска статия за вестник „Политика“ посланикът на Руската федерация в Сърбия Александър Чепурин загатва, че може да се появи възможност за „по-дълбоко ангажиране“ на Москва в диалога за нормализиране на двустранните отношения между Белград и Прищина, отбелязва електронното издание на белградския Danas .     Русия може да се намеси, обяснява Чепурин, в случай че Белград бъде поставен под „ултимативен натиск от страна на традиционни сърбомразци“. В статията, публикувана по повод националния празник на Русия, Чепурин припомня, че Москва и Белград се изцяло се подкрепят взаимно по отношение на текущите политически въпроси, както въпросът за Косово и Метохия заема специално място в отношенията им.   „Москва беше, е и ще бъде от страната на Белград. Нашата позиция остава непроменена – ние ще подкрепим решението, което Сърбия и сръбският народ ще приемат за приемливи за себе си. Изхождаме от правното основание на споразумението – Резолюция 1244 на Съвета за сигурност на ООН”, подчерта Чепурин.   Коментирайки паралелите, които мнозина правят между Косово и Крим, руският дипломат бе категоричен, че те са „две напълно различни истории“. Според него при отделянето на Косово от СРЮ ключовият фактор е външен – пряка военна атака от страна на НАТО срещу Югославия.     „Въпросът за Крим определено е затворен. Крим е Русия, а Косово е Сърбия. Това не е само лозунг, но е правна реалност, която трябва да бъде уважена”, настоя Чепурин, предаде „Фокус”.", "date": "2018.06.14", "title": "Русия: Ще се намесим, ако притиснат Сърбия"}
{"url": "http://www.classa.bg/%D1%81%D0%B2%D1%8F%D1%82/item/383009-%D1%81%D0%B0%D1%89-%D0%B7%D0%B0%D0%B3%D1%83%D0%B1%D0%B8%D1%85%D0%B0-%D0%B2-%D0%B5%D0%B4%D0%B8%D0%BD-%D0%B4%D0%B5%D0%BD-%D0%BF%D0%BE%D1%87%D1%82%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8", "text": "„Военновъздушните сили на САЩ загубиха почти половината от стратегическото си самолети в един ден, след решението за временно спиране полетите на бомбардировачи B-1B Lancer\", казва анализаторът Владимир Щербаков, за портал NVO.   Решението за спиране от 7 юни на всички полети на тези самолети - основен компонент на американския флот бомбардировачи за далечни разстояния - бе взето след инцидента от 1 май в Мидланд (Тексас, САЩ). ). В този ден екипажът на B-1B Lancer не можа да напусне самолета при извънредна ситуация, поради неуспех на системата за изхвърляне, така че самолетът трябваше да направи принудително кацане.   Според руския военен експерт, бомбардировачите B-1B Lancer са две от петте крила на стратегическата авиация, които са на разположение на Глобалното атакуващо командване на американските военновъздушни сили.   Това командване разполага и със самолети B-52N и B-2A, но „първите са твърде стари и бавни, а последните твърде скъпи, за да се използват в операции, при които съществуването на Съединените щати като независима държава не е в опасност \", подчертава Щербаков.   От друга страна, тъй като американските военни не са посочили точната дата за възстановяване функционирането на B-1B, \" се предполага, че в близко бъдеще не трябва да очакваме тяхното участие в т.н. атаки в името на демокрацията, които Пентагонът прави по целия свят\", казва Щербаков.   Ето защо, продължава експертът, жителите на сирийските градове \"могат да спят спокойно за момента\", тъй като САЩ, като част от стратегическата си авиация в региона, в момента разполагат само с B-1B, а те са временно отстранени.   B-1B е свръхзвуков бомбардировач, способен да носи конвенционален полезен товар, по-голям от който и да е друг самолет от военновъздушните сили на САЩ, който бе използван при нападенията в САЩ. срещу сирийските инсталации през април.", "date": "2018.06.14", "title": "САЩ загубиха в един ден почти половината от стратегическите си самолети"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382999-%D0%B4%D0%B5%D1%81%D0%B8-%D1%86%D0%BE%D0%BD%D0%B5%D0%B2%D0%B0-%D1%81%D1%80%D0%B5%D1%89%D0%BD%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B8-%D0%BB%D1%8E%D0%B1%D0%BE%D0%B2", "text": "Тв водещата и репортерка Деси Цонева проговори за първи път пред списание Love style за новия си приятел Явор Стефанов, с когото е щастлива от една година, но двамата упорито криеха връзката си от медиите. \"Срещнахме се съвсем случайно. Майка ми ме покани на почивка с нея и сина ми Яни с абсолютно нова компания, която почти не познавахме.    След смъртта на тати имахме нужда от нещо такова. Аз приех и там срещнах Явор... Вечеряхме в един ресторант цялата компания. Той ме заговори и на третия поглед бях негова. След вечерята ме хвана за ръката и оттогава не сме се пускали. Любов от пръв поглед!\" - признава Деси. От самото начало тя заживяла в неговия апартамент заедно с дъщерите му от неговата предишна връзка, която приключила преди две години и половина. Цонева разкрива, че синът й Янчо и майка й Мариана много харесват Явор.      \"Някой път даже си мисля, че тати ми го е пратил, за да ме види щастлива отново, след като ни остави. След смъртта му бях ужасно нещастна и начинът, по който живеех, не променяше това. Явор ме извади от тази депресия и отново мога да кажа с ръка на сърцето, че съм истински щастлива и вярвам само в хубави неща. Върнах си този силен позитивизъм, който винаги съм имала\", доверява дъщерята на Димитър Цонев. По никакъв начин не я притеснява, че любимият й е доста по-голям от нея, защото винаги е харесвала по-зрели мъже.    \"Разликата ни е 19 години – колкото един кармичен цикъл! Тоест аз съм родена за него, това е нашата съдба\" - казва още щерката на покойния телевизионер Димитър Цонев. А дали двамата вече не мислят за брак? \"Всяко момиче мечтае за сватба, но на този етап е още рано. И двамата имаме по един неуспешен брак зад гърба си и не бързаме\", категорична е Деси.", "date": "2018.06.14", "title": "Деси Цонева срещна голямата си любов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383000-%D1%81%D0%B5%D0%BA%D1%81%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BE%D1%82", "text": "Меган Хенсън, участничка от британското риалити шоу \"Островът на любовта\" (Love Island) предизвика учестяване на пулса и втренчени погледи след като бяха публикувани кадри от нейна провокативна фотосесия, направена преди да влезе в предаването на ITV, пише \"Мирър\".      24-годишната англичанка, която преди това се е изявявала като секретарка и стриптизьорка, се появява в черно-бяла фотография напълно гола. Меган гледа съблазнително към камерата като се е облегнала изкусително върху бял кожен стол, без каквато и да е дреха, която да прикрие поне малко извивките на тялото й. Говорейки преди да влезе в риалито, Мегън предсказа, че ще бъде огромен хит сред момчетата.      \"Мисля, че първото очевидно нещо, което привлича, е моята визия\", каза тя. \"Имам големи гърди и голямо дупе, много съм истинска\", добави тя.            ", "date": "2018.06.14", "title": "Секси красавица от..."}
