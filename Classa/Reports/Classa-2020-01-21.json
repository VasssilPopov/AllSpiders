{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405531-%D1%80%D0%B5%D0%B2%D0%B8%D0%B7%D0%BE%D1%80%D0%BE-%D0%BF%D0%B5%D1%80%D0%BD%D0%B8%D0%BA-%D1%81%D1%82%D0%B0%D0%B2%D0%B0-%D0%BA%D0%B2%D0%B0%D1%80%D1%82%D0%B0%D0%BB-%D0%BD%D0%B0-%D1%81%D0%BE%D1%84%D0%B8%D1%8F-%D0%B2%D1%8A%D0%B2-%D0%B2%D0%BE%D0%B4%D0%BE%D1%81%D0%BD%D0%B0%D0%B1%D0%B4%D0%B8%D1%82%D0%B5%D0%BB%D0%BD%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5", "text": "Министърът на околната среда и водите беше категоричен, че столичани няма да бъдат ощетени от новия водопровод Перник става квартал на София във водоснабдително отношение, няма да има проблем с водата за столичани. Това заяви министърът на околната среда и водите Емил Димитров – Ревизоро в „Лице в лице“ по бТВ по повод на идеята през столичната ВиК мрежа да се отведе вода към Перник.  Той допълни, че дори над 3 години да не вали над София, проблеми с водоснабдяването няма да има.  „Вода ще може да се подава и от Перник към София с тази помпа. Аз също съм притеснен, моите роднини също живеят в Перник. Като се стигне до „мъртвия обем“ пак може да се вади вода, но имаме едни 35-40 дни, в които трябва да се поберем“.  По думите му потреблението от водопровода, захранващ южните квартали на София е никакво и в него водата върви бавно.  „Ако започнем повече вода да вадим, поне ще изчистим тръбите. Няма проблем – има си хидроинженери, които знаят течението, потоците. Ние така ще ускорим потоците в София. Всички ще са доволни от тази работа“, уточни ресорният министър.  Основно действащо лице в решаването на водната криза в миньорския град е на яз. „Бели Искър“, неговият обем е 15 млн. куб. м. вода, а в него има около 7 млн. куб. м вода. За месец януари вече са разписани 4,6 млн. куб. м потребление за София. Новият министър уточни, че за да има вода и за Перник, и за столицата, към него ще се пуснат допълнителни притоци. Той успокои, че хидроинженерите няма да рискуват с препълване, защото стената на водоизточника е стара.  Димитров допълни, че държавата е поела ангажимент да ремонтира язовира. По думите му язовирът е строен през 30-те години на XX в., но е със собствен водосбор и деривация, която го пълни. Според него това е абсолютно достатъчно, за да се захранва водоизточникът.  „Това, което трябва да отиде към яз. „Белмекен“, може да отиде към яз. „Бели Искър“, защото имаме добри хидроинженери, които са го изградили много добре и са дали възможност от Рила всичко да отиде в „Белмекен“, а ние просто да го насочим към „Бели Искър“, уточни Димитров.  Еко министърът каза, че това не е вода, предназначена за София и никога не е била ползвана за нуждите на столицата.  „Ние няма да взимаме вода на София, ние ще дадем вода, която е предназначена за „Белмекен“. В момента има достатъчно вода“, посочи той и допълни, че този план е трайно решение за кризата в Перник.  Той беше категоричен, че водата ще се използва само за питейно-битови цели и няма да се отпуска за индустрията в града. Димитров обясни, че водата на яз. „Пчелина“ е била предназначена за нуждите на пернишкия завод „Стомана Индъстри“, но през 2002 г. предприятието се е отказало от този водоизточник, защото цената им била скъпа.  Емил Димитров заяви още, че има и други застрашени язовири, сред които са „Ястребино“ (31%), „Дяково“ (35%) и „Асеновец“ (29%).  Относно скандала с внесения у нас боклук от Италия, министърът коментира, че не одобрява качеството на контрола и ще създаде нови правила.  „Боклука, ако не го горим, сортираме и не го ползваме като суровина, трябва да правим Хеопсови пирамиди във всеки град и да го складираме. Навсякъде той се разпределя, изгаря се и след това пепелината се закопава. Проблемът не е, че горят, а че въздухът не е чист. По документи може да внасяш и изнасяш от всякъде“, допълни той.    ", "date": "2020.01.21", "title": "Ревизоро: Перник става квартал на София във водоснабдително отношение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405532-%D0%B7%D0%B0-%D0%BF%D0%BE%D0%B2%D0%B5%D1%87%D0%B5%D1%82%D0%BE-%D1%85%D0%BE%D1%80%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D1%8A%D1%82-%D0%BD%D0%BE%D1%81%D0%B8-%D0%BF%D0%BE%D0%B2%D0%B5%D1%87%D0%B5-%D0%B2%D1%80%D0%B5%D0%B4%D0%B8,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B1%D0%BB%D0%B0%D0%B3%D0%B0", "text": "Повечето хора по света вярват, че капитализмът в сегашната му форма нанася повече вреда, отколкото полза, показва проучване, чийто резултати бяха оповестени в навечерието на срещата на бизнес и политическите лидери в Давос, предава Ройтерс. Тази година беше първата, в която „Edelman Trust Barometer“- проучване, което в продължение на две десетилетия анкетира десетки хиляди хора за доверието им в основните институции - се опита да разбере как се възприема самият капитализъм. Авторите на допитването посочиха, че по-ранните анкети, показващи нарастващо чувство за неравенство, са ги накарали да се запитат дали гражданите сега започват да имат по-фундаментални съмнения относно ползата от „капитализма на Запада“. „Отговорът е да“, каза Дейвид Берсъф, водещ изследовател в проучването, произведено от американската комуникационна компания Edelman. „Хората се питат на това ниво дали това, което имаме днес, и светът, в който живеем днес, е оптималния вариант, за добро бъдеще.“ Анкетата е проведена сред над 34 000 души в 28 държави, от западните либерални демокрации като САЩ и Франция до тези, базирани на различен модел като Китай и Русия. Според резултатите като 56% са съгласни, че „капитализмът, който съществува днес, носи повече вреда, отколкото полза в света\". Проучването се провежда ежегодно от 2000 г. насам, за да се изследват теориите на политолога Франсис Фукуяма, който след краха на комунизма заяви, че либералната капиталистическа демокрация представлява „края на историята“. Оттогава този извод се оспорва от критиците, които аргументират позициите си с фактори като нарастващото влияние на Китай, разпространението на автократични лидери, търговския протекционизъм и влошаващото се неравенство след световната финансова криза в периода между 2007 и 2008 г. На национално равнище липсата на доверие в капитализма е най-висока в Тайланд и Индия съответно със 75% и 74%, а във Франция показателят отчита 69%. Мнозинството преобладава в други азиатски, европейски, заливни, африкански и латиноамерикански държави. Само в Австралия, Канада, Съединените щати, Южна Корея, Хонконг и Япония мнозинството не са съгласни с твърдението, че капитализмът в момента нанася повече вреда, отколкото полза. Проучването потвърждава вече познат набор от тревоги, вариращи от притесненията за темпото на технологичния прогрес и несигурността на работните места, до недоверието към медиите и усещането, че националните правителства не отговарят на предизвикателствата на днешния ден. В рамките на данните има различия, като азиатците са по-оптимистични по отношение на икономическите си перспективи от останалите анкетирани в целия свят. Забелязва се и нарастващо разцепление в нагласите според статуса, като заможните и образованите са по-склонни да имат вяра в капитализма. От особен интерес за корпоративните лидери, които се събират в Давос през тази седмица, може да се окаже констатацията, че доверието в бизнеса надвишава това в правителствата и че 92% от служителите казват, че изпълнителните директори трябва да имат силна позиция по наболелите социални и етични въпроси. \"Бизнесът запълва празнотата, оставена от популистките и правителствата, отказващи сътрудничеството\", заяви изпълнителният директор на Edelman Ричард Еделман. „Вече бизнесът не можа да е просто бизнес, с изключителен фокус върху възвращаемостта на акционерите.“    ", "date": "2020.01.21", "title": "За повечето хора капитализмът носи повече вреди, отколкото блага"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405533-%D0%BF%D0%B8%D1%81%D0%B0%D1%82%D0%B5%D0%BB%D1%8F%D1%82-%D0%B9%D0%BE%D1%82%D0%BE-%D0%BF%D0%B0%D1%86%D0%BE%D0%B2-%D0%B6%D0%B8%D0%B2%D0%B5%D0%B5%D0%BC-%D0%B2-%D1%82%D0%BE%D1%82%D0%B0%D0%BB%D0%BD%D0%BE-%D0%BE%D0%B1%D0%B5%D0%B7%D1%80%D0%BE%D0%B4%D1%8F%D0%B2%D0%B0%D0%BD%D0%B5,-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%BE-%D1%81%D0%BB%D0%BE%D0%B2%D0%BE%D0%B1%D0%BB%D1%83%D0%B4%D1%81%D1%82%D0%B2%D0%BE-%D0%B8-%D0%BF%D0%BE%D0%B4%D0%BC%D1%8F%D0%BD%D0%B0-%D0%BD%D0%B0-%D1%86%D0%B5%D0%BD%D0%BD%D0%BE%D1%81%D1%82%D0%B8%D1%82%D0%B5", "text": "Живеем в условия на тотално обезродяване. Живеем в зимата на либералното словоблудство и подмяната на ценностите. Национализмът се превърна в политическа патерица за амбициозни спекуланти. Подмениха националния идеал с идеологически и политически концепции. Много искахме да сме в оркестъра на свободните и богати страни, но диригентската палка е за другите, за нас е тоягата. Трупаме системни грешки една след друга – образованието произвежда неграмотни поколения, здравеопазването произвежда болно общество, селското стопанство съсипва земята, промишлеността съсипва поминъка, екологията съсипва природата, демографската политика обезлюдява страната… И всичко това – в гробищното мълчание, сред което живурка опростелия ни и обезверен народ. Това казва писателят Йото Пацов в интервю за Фрог нюз. Въпреки всичко аз не губя вяра, че българите ще се измъкнат читави от блатото на това мътно време и като куче, преплувало калната локва на нескончаемия преход ще се изтръскат така енергично, че паразитите ще хвърчат на всички страни. - Г-н Пацов, как се вижда малка България и света около нас от върха на вашия юбилей? - Ако зависи от мен със закон бих забранил словосъчетанието „малка България“. Както човек е голям колкото сърцето си – не във физиологичен смисъл, разбира се, така и една страна е голяма колкото сърцето си. А сърцето на България има много имена – Орфей и Спартак, Залмоксис и Сабазий, Аспарух и Тервел, Симеон и Иван Асен II, св. Йоан Рилски и св. Паисий Хилендарски, Раковски и Каравелов, Ботев и Левски, Гоце и Яне… И не е нужно да живееш 70 години, за да усетиш тази проста истина – и двайсет са достатъчни, но не и в условията на тотално обезродяване, предопределено от училищните програми и учебници, от безнаказаната антибългарска дейност на редица чуждородни организации у нас, от нравствената деградация, прокламирана с лицемерни лозунги за свобода на личността и права на човека, от опустошителната подмяна на хуманните идеи и примери с възвеличаването на егоизма и консуматорството. Въпреки всичко аз не губя вяра, че българите ще се измъкнат читави от блатото на това мътно време и като куче, преплувало калната локва на нескончаемия преход ще се изтръскат така енергично, че паразитите ще хвърчат на всички страни. - Как си обяснявате носталгията по социализма? Само с това ли, че хората си спомнят за своята младост? - Да, това може би е главното, но има и друго – онова общество предлагаше ред и сигурност, каквито днес няма. Освен това в еуфорията на заслепението при рухването на социализма ние заедно със сапунената вода от коритото изхвърлихме и бебето. Нима беше невъзможно върху построеното от социализма да продължим да градим, както направиха други страни, вместо да срутим всичко до дъно? Но домораслите ни демократи очевидно приеха за чиста монета и братска грижа съветите на емисари, проводени при нас от задокеанските стратези с единствената цел да ни затрият. Имаме и свой принос в човешката история – ние сме единствената във всички времена и на цялата планета държава, която създаде държавна структура за собственото си разграждане – ликвидационните комисии. Когато в един организъм се появи такова нещо, то се нарича рак и пръска метастази. Ние си го имплантирахме сами. Огромно нещастие на целия ни народ причини това, че още в началото на т. нар. преход ние не намерихме мъжество да си кажем с думите на моя покоен приятел Иван Динков, забележителен поет, когото вече малцина помнят: „А може би съм зле, бучи главата. Приятели, не ми достига дъх. А ниско ако паднах, след борбата измервайте ме като планината – по най-високия ми връх!“. Мисля си, че неудовлетворените амбиции на неморални и посредствени хора – спомнете си кои седяха на „Кръглата маса“ – също допринесоха за агонията на България. - Според вас по-страшна ли е глобализацията от комунизма! - То е същото. Интернационализацията на социализма и глобализацията на капитализма прокламират една и съща цел – постигане на утопично справедливо общество, което тъне в утопично благополучие. Опиум за народа. Износът на революция и износът на демокрация става по един и същи начин – с щикове. Е, сега с по-съвременни, но още по-летални средства. И в единия, и в другия случай от тънещите в невежеството на националното си развитие народи се изисква да се откажат от своята идентичност, история, култура, национални приоритети и традиции. И ако не го направят доброволно, се прилага военна, политическа или икономическа принуда, или и трите заедно в различни съотношения. Колко пъти вече наблюдаваме действието на този сценарий? Самите ние сме негова жертва. В стремежа си към абсолютна хегемония англосаксонският свят стигна до блестящо развитие на идеята за подтисничество – преди внасяше роби, сега изнася робство. При това благовидните поводи винаги са фалшиви – ползва се очевидно челният опит на Хитлер с атаката на радиостанцията в Глайвиц. Така е от Тонкинския инцидент та до атомното оръжие на Саддам Хюсеин, химическото на Муамар Кадафи и Ануар Садат и т.н. и т.н… Важно е да има наказание – то доказва престъплението. А това, че нашите избраници френетично аплодират тази логика си е за наша сметка. Не можем да роптаем – ние си ги избираме. И даже си ги харесваме, дано ни опази Господ… - Какво ни липсва на нас, днешните българи, за да вземем съдбата си в свои ръце? Може би смелост, жертвоготовност? Докога ще търпим да ни промиват мозъците? Мълчанието сякаш е едно от най-страшните неща за един народ? - Да вземем съдбата си в свои ръце? В разбирането на огромна част от народонаселението ни това означава да си надвиеш на масрафа и нищо друго. И далеч не само с мизерната си заплатица, а с опциите на далаверата, интригата, връзкарството, шуробанащината, рушвета, подмазвачеството, нагаждачеството, политическото хамелеонство… Смелост и жертвоготовност? Убеден съм, че ги има. Но ние живеем в зимата на либералното словоблудство и подмяната на ценностите – т.е. онова, което наричаме „промиване на мозъците”. Прост пример – светът ври и кипи, България се задъхва от нерешени проблеми – в същото време всички информационни емисии в целия спектър на средствата за информация каканижат криминални новини – от ограбени бабички до изнасилени деца, от изстъпления на садистични типове до автомобилни катастрофи… Така се формира аурата на страх, несигурност, приемане на престъплението като част от живота и приемането на престъпника като член на обществото. В съчетание с практическата безнаказаност и жълтия интерес към битието на разбойници, убийци, наркопласьори, сутеньори и проститутки това формира болната среда, в която сме принудени да отглеждаме децата си и да надвиваме на живота си. Трупаме системни грешки една след друга – образованието произвежда неграмотни поколения, здравеопазването произвежда болно общество, селското стопанство съсипва земята, промишлеността съсипва поминъка, екологията съсипва природата, демографската политика обезлюдява страната… И всичко това – в гробищното мълчание, сред което живурка опростелият ни и обезверен народ. - Тридесет години народът и земята ни страдат от мутри и олигарси, някои добавят – от натегачите за европейска политическа коректност и пипалата на Москва. \"Властници си режат парчета от нея за килимчета пред тоалетните и барбекютата си, страшно ми става.\", пишете вие. Има ли спасение? - Разбира се, че има спасение. Убеден съм, че идват млади хора, които няма да имат нужда да се самоутвърждават с клетви срещу социализма, а ще се заемат със създаването на национална стратегия за възстановяването на България. И тази национална стратегия ще провъзгласи принципа, че интересите на България и на народа на България са фундаментът, върху който ще градим национално стопанство, национална политика и българско общество с всички компоненти на проспериращия социум. Утвърждаването ни в съвременния свят изисква характер, а не подлизурско озъртане към Изтока и Запада. Имаме и примери от недалечното си минало как потенциалът на българите е възкресявал държавата след тотални национални катастрофи. Тази цел не се нуждае от идеологически шаманизъм, експертно бръщолевене и политическо мижитурство, а от принципност, честност, отдаденост и безкомпромисно служение на националния идеал. И от още нещо – категорично дефиниране и криминализиране на националното предателство в полза на чужди интереси. Но май тогава ще трябва да строим и нови затвори за сътворилите безпътицата на прехода… - Имат ли допирни точки родолюбието и национализмът? Българите май нямат днес национален идеал, след като ни приеха в ЕС и НАТО? \"Тази земя е целуната от Ботев, ние само я препикаваме.\",казвате вие. - Имат, разбира се, но национализмът се превърна в политическа патерица за амбициозни спекуланти. Неговата функция да защитава и осъществява националния идеал мина на втори план, сега той е на въоръжение на хора, чиято единствена цел е властта сама по себе си, и в името на тази цел те са готови на всякакви компромиси. Най-важният от тях е подмяната на националния идеал с идеологически и политически концепции, дълбоко чужди на българите – например членството ни в НАТО. За НАТО врагът е Русия. За огромна част от българите Русия продължава да е приятел, освободител, партньор, и съсипването на съвместните ни проекти в енергетиката например през последните години продължава от тях да се приема като стратегическа грешка с огромни последствия. Икономическите програми пък на Европейския съюз със сериозно основание се възприемат като генератор на мащабна корупция в страната. Освен това ясно е, че дори като членове на ЕС ние си оставаме трета ръка хора и ни третират като обитатели на задния двор. Много искахме да сме в оркестъра на свободните и богати страни, но диригентската палка е за другите, за нас е тоягата. - Докъде стигна битката на жителите на Ъглен, където живеете, за спасяването на река Вит? - Ъглен е добър пример за това, че сами трябва да се борим за живота, природата и страната си. Първа беше битката против разкриването на кариера във варовиковите масиви край селото. Хората се вдигнаха като един, особено младите, и така осъзнахме, че сме сила. Много ни помогна Мая Манолова, тогава омбудсман на България. Наскоро ни застраши друг проблем – варварското изземване на баластра от коритото на Вит в местността Боаза, където минава трасето на магистрала Хемус. Пак се вдигнахме и заедно с клуб „Балканка” протестирахме енергично. Получихме подкрепа и от бТВ, което ни изненада, но очевидно много медии осъзнаха, че посегателството срещу природата на река Вит и накърняването на интересите на селата по нейното течение – Пещерна, Торос, Дерманци, Ъглен и по-нататък вещае екологична катастрофа. Смятаме, че спасихме от по-нататъшна разруха този район, но виновните, както е обичайно в милата ни Родина, не бяха нито назовани, нито наказани. - Колко е важно в днешния свят да си знаем цената и да не се мислим за вечни и недосегаеми? - Цената си всеки от нас определя с делата си. Важно е да заспиваш удовлетворен от деня си и да се събуждаш бодър за следващия. Ако се съмняваш в това, което правиш – провери го с родителите или с децата си. Ще ми се като българи да се гордеем не толкова с това, което са направили предците ни, колкото с това, което правим ние, за да дадем на потомците си възможност да градят една висока и красива България, почитана и обичана от приятелите и партньорите си по цялата планета. Ние знаем, че сме вечни, но знаем, че не сме недосегаеми. Рецептата за оцеляването ни е проста – мир и труд. Когато сме го забравяли винаги сме се озовавали над бездната… - Кой ще е следващият ви роман или разказ? Каква книга мечтаете да напишете и издадете? - Сборник разкази и книга с приказки. С разказите се опитвам да разбера настоящето, с приказките се опитвам да предугадя бъдещето. Мечтая да напиша един роман за Ъглен – селото, което е център на моята вселена, и в което се случва всичко, което става и по големия свят. - Може ли да подарите един разказ на читателите ? - С удоволствие.   Бомбардировачи   Разказ   Йото ПАЦОВ  ", "date": "2020.01.21", "title": "Писателят Йото Пацов: Живеем в тотално обезродяване, либерално словоблудство и подмяна на ценностите"}
{"url": "http://www.classa.bg/%D1%81%D0%B2%D1%8F%D1%82/item/405534-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%84%D0%BE%D1%80%D1%83%D0%BC-%D0%B2-%D0%B4%D0%B0%D0%B2%D0%BE%D1%81", "text": "Около 3 000 ще бъдат участниците в  Световния икономически форум, който започва днес в Швейцария. Сред тях президентът на САЩ Доналд Тръмп, канцлерът на Германия Ангела Меркел. Това е 50-ата годишна среща на форума, който с времето се е превърнал в ефективен и влиятелен инструмент на световната икономика и политика, в място за преговори и срещи и постигане на различни договорености. Темата на тазгодишната среща в Давос е „Заинтересовани страни за един кохерентен и устойчив свят“, като дискусиите са фокусирани върху седем основни акцента: „Как да спасим планетата“, „Технологии за добро“, „Един здрав свят“, „Прозрачен бизнес“, „Обществото и бъдещето на труда“, „По-добрия бизнес“ и „Отвъд геополитиката“. В рамките на Световния икономически форум българският премиер Бойко Борисов ще участва в сесията на тема „Диалог за дипломацията на Западните Балкани“. Той пристигна в понеденик вечерта в Швейцария. Участието му във форума в Давос е повод той да потвърди позицията си относно значението на диалога и полагането на общи усилия за преодоляването на растящите глобални предизвикателства.  В контекста на дискусията за икономическото развитие на Централна и Източна Европа, премиерът ще засегне темата за предложения от Европейската комисия Европейски зелен пакт и борбата срещу климатичните промени.    ", "date": "2020.01.21", "title": "Започва Световният икономически форум в Давос"}
{"url": "http://www.classa.bg/%D1%81%D0%B2%D1%8F%D1%82/item/405535-%D0%BD%D0%BE%D0%B2%D0%B8%D1%8F-%D0%BB%D0%B8%D0%B4%D0%B5%D1%80-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Новият лидер на Ислямска държава не е посоченият от терористичната организация Абу Ибрахим ал Хашими ал Кураши, пише АФП. Източници от разузнаването потвърждават за британския вестник Гардиън, че ИДИЛ са определили Амир Мохамед Абдул Рахман ал Мавли ал Салби са свой нов главатар, а посоченият по-рано Ал Кураши е само един от бойните командири на организацията.     Ал Салби е сред основателите на Ислямска държава и е ръководил поробването на малцинството на язидите в Ирак. Според разузнавачите, ИДИЛ са били изненадани от смъртта на дългогодишния им лидер Абу Бакр ал Багдади, което е довело до несигурност в организацията около това кой е новия водач. Ал Салби бил избран за главатар часове след елиминирането на Ал Багдади, докато Ал Кураши не бил признат от най-старшите членове на ИДИЛ или разузнавателните служби по света. Амир ал Салби бил един от малкото лидери на ИДИЛ, който не е етнически арабин. Според разузнаването, той е роден в семейство на туркмени, живеещи в Ирак.       Имал диплома по шариата от Университета на Мосул и се издигнал в терористичната организация отчасти поради миналото му на изследовател на исляма. И Амир ал Салби е бил сред задържаните от американската армия в известния затвор Бука край Басра. Там Ал Салби се запознал с Абу Бакр ал Багдади.", "date": "2020.01.21", "title": "Новия лидер на Ислямска държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405536-%D0%B2%D1%81%D0%B8%D1%87%D0%BA%D0%B8-%D1%8F%D0%B7%D0%BE%D0%B2%D0%B8%D1%80%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0-%D0%BF%D0%BE%D1%81%D1%82%D1%80%D0%BE%D0%B5%D0%BD%D0%B8-%D0%BF%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0", "text": "  България е единствената държава в света, която до 1980 година сама си построява със собствени сили, средства, и по свои проекти със собствен работен състав, всичките си язовири и ВЕЦ-ове В България има около 3 000 язовира, които в различна степен регулират притока и които трябва да се инспектират всяка година. Това означава, че на ден ще трябва да се проверяват по 10 язовира. Общият им полезен обем е около 6,8 млрд.m3. От тях 48 броя по-големи и значими язовири имат общ полезен обем 5628 млн.m3 или 82,8% от общия полезен обем на всички язовири. Оценката, че водата в България е малко, води до стратегическото решение в периода 1950 - 1985 година в страната да бъдат построени 216 големи и над 2000 малки язовира. Тяхната вода се ползва за поливане, водоснабдяване и производство на електроенергия. 95 или 44% от всички големи язовири у нас са построени през 60-те години на миналия век. В предходните 2 десетилетия са изградени 23, от 1970 г. до 1989 г. – 87. След 1990 г. са довършени 11 големи язовира, сочи още статистиката. На 4 от всички стената е висока над 100 м. Лидер по този показател е „Въча” със 145 м. С най-голям обем е яз. „Искър” (673 млн. куб. м).  ПАВЕЦ \"Чаира\" и каскадата \"Белмекен - Сестримо - Чаира\", за които в последните дни се говори във връзка с решаването на водната криза в Перник, нямат аналог в цяла днешна Европа, и почти в целият свят. Това съоръжение е несравнимо с с днешната ни икономика и инженерно-строителен капацитет. От централата през трикилометрова безнапорна деривация водата достига до дневния изравнител на ВЕЦ Момина клисура, и след централата, преминавайки по 70-километров тунел, достигат до язовир \"Пясъчник\", чрез които се подпомага напояването на горнотракийското поле.\" 70 километра тунел през планината, построен през 1974 година на надморска височина от 1900 метра само от български проектанти, строители и инженери! Само с български инженерен и строителен състав и сила са построени 3 язовира, 2 дневни изравнителя, 4 електроцентрали, обвързани помежду си чрез сложна мрежа от напорни тунели и тръбопроводи, каптажи и канали. За едва 8 години време, при тогавашната техника и средства за строителство във високо-планински условия!  До 1966 година са завършени или са в строеж 35 язовира с общ обем 5.147 милиарда кубични метра (или 5.147 кубични километра) До 1963 година в България са били построени около 2000 микроязовира, а напояваната от тях площ достига един милион декара. Изградените общо 216 язовира се класифицират споредизискванията на МКГЯ като големи язовири, и над 2000 малки язовири.  Най-големият от тях по обем е \"Искър\". Водохранилището на столицата София събира около 675 млн. куб. м вода. Разположен е между София и Самоков, на река Искър. Дълъг е 20 км, а в най-широката си част е 5 км. Строителните работи по него започват през 1949 г. и са завършени през далечната 1954 година! Невероятно, но факт: в края на 60-те на ХХ век България е на трето място в света след САЩ и Япония по броя на изградените язовирни стени. Всички изградени тогава язовирни стени функционират и до днес, въпреки нулевата подръжка на същите. България е единствената държава в света, която до 1980 година сама си построява със собствени сили, средства, и по свои проекти със собствен работен състав, всичките си язовири и ВЕЦ-ове,  като от всичките известни конструкции тогава в света на стени за язовири, сме построили 95 % от тях сами. Няма такава държава в света и до днес с такова постижение. Може само да се гордеем с нашите бащи и деди строители, и проектанти на язовири и каскади. Около 2400-2600 са малките, като общата им вместимост е малко под 1 млрд. куб. м.  При тях най-големият проблем е занемаряването на съоръженията за отвеждане на излишните обеми, което увеличава рисковете от преливане , смятат експерти. 68 от тях в предаварийно състояние.      ", "date": "2020.01.21", "title": "Всички язовири в България са построени по времето на социализма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405537-%D0%B1%D0%B0%D0%B1%D0%B8%D0%BD%D0%B4%D0%B5%D0%BD-%D0%B5-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D0%B2%D1%81%D0%B8%D1%87%D0%BA%D0%B8,-%D0%BA%D0%BE%D0%B8%D1%82%D0%BE-%D0%BF%D0%BE%D0%BC%D0%B0%D0%B3%D0%B0%D1%82-%D0%BF%D1%80%D0%B8-%D0%BF%D0%BE%D1%8F%D0%B2%D0%B0%D1%82%D0%B0-%D0%BD%D0%B0-%D0%BD%D0%BE%D0%B2-%D0%B6%D0%B8%D0%B2%D0%BE%D1%82", "text": "Малко по-късно в \"Майчин дом\" също ще се проведе традиционния ритуал \"поливане\". За всички посетители там ще бъде показана и изложбата „Историята на Майчин дом в снимки и документи\". Празнуваме Бабинден или Деня на родилната помощ по стар стил. На него почитаме всички специалисти, които помагат при появата на нов живот. Празникът се отбелязва тържествено в акушеро-гинекологичните отделения на болниците и клиниките у нас. Екипите се черпят с питка и мед. После се извършва ритуала по измиване ръцете на акушeрките, като им се дарява сапун и кърпа. Това е един от най-големите народни женски празници. В столичната болница \"Света София\" – ще отбележат деня с ритуала \"миене на ръце\". В събитието участие ще вземе и столичния кмет Йорданка Фандъкова. Малко по-късно в \"Майчин дом\" също ще се проведе традиционния ритуал \"поливане\". За всички посетители там ще бъде показана и изложбата „Историята на Майчин дом в снимки и документи\". Обредността на Бабинден е подчинена главно на желанието да се засвидетелстват почит и уважение към възрастните жени, които са \"бабували\" на родилките.    ", "date": "2020.01.21", "title": "Бабинден е! Почитаме всички, които помагат при появата на нов живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405538-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%BE%D1%82%D0%BE-%D0%BA%D1%80%D0%B5%D0%B4%D0%B8%D1%82%D0%B8%D1%80%D0%B0%D0%BD%D0%B5-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%BD%D0%B0-50-%D0%BC%D0%BB%D0%BD-%D0%BB%D0%B2", "text": "Държавата ще гарантира студентски кредити за до 50 млн. лева през тази година, а не до 20 млн. лева, каквато беше гаранцията през предходните години, предвижда проект на постановление на Министерския съвет, подготвен от Министерството на образованието и науката. Документът е публикуван за обсъждане на портала за обществени консултации. Становища могат да се изпращат до 19 февруари. Седем са банките в България, които предлагат специализирани студентски кредити за покриване на такси за обучение и разходи за живот – \"Алианц Банк България\", \"Банка ДСК\", \"Българо-американска кредитна банка\", \"Инвестбанк\", ЮПърва инвестиционна банка\", \"Райфайзенбанк\", \"Юробанк България\" (Пощенска банка). Всяка от тях ще сключи индивидуално споразумение с Министерството на образованието и науката със съответния максимум на държавни гаранции за конкретната банка.     Увеличението на размера на държавната гаранция за студентските кредити има общо със заложените цели в Стратегията за висшето образование и Националната програма за реформи за увеличаване на дела на висшистите на възрасто 30-34 г. у нас до 36% към 2020 г., става ясно от доклада на образователния министър  Красимир Вълчев . Вълчев отчита и разплатените от държавата средства заради смърт или настпване на трайна неработоспособност на кредитополучатели през изминали години, както и заради раждане на дете, както е записано в Закона за кредитиране на студенти и докторанти. Общата сума възлиза на малко над 1,270 млн. лева. Малко над 173 хил. лева държавата е платила на банките заради починали кредитополучатели. Почти 1,1 млн. лева са погасените от бюджета суми на кредитополучатели, на които им се е родило дете, а малко над 80 хил. лева – на кредитополучатели с трайна неработоспособност. От 2010 г. до 30 ноември 2019 г. държавата е платила и над 5,6 млн. лева на банките заради просрочени кредити, показват данните на Министерството. Същевременно Националната агенция за приходите (НАП) е събрала над 1,25 млн. лева – главници, лихви и съдебни разноски, присъдени с изпълнителен лист.    ", "date": "2020.01.21", "title": "Държавната гаранция за студентското кредитиране се увеличава на 50 млн. лв."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405539-%D1%82%D1%80%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BD%D0%B0-%D0%B1%D1%84%D0%B1,-%D0%BA%D0%BE%D0%B8%D1%82%D0%BE-%D0%B4%D0%B0-%D1%81%D0%BB%D0%B5%D0%B4%D0%B8%D0%BC-%D0%BF%D1%80%D0%B5%D0%B7-2020-%D0%B3", "text": "Три „горещи“ компонента на Българската фондова борса попадат под радара на старши анализатора в „ЕЛАНА Трейдинг“ Натали Илчева. След успешната продажба на телекомуникационния си бизнес българската технологична компания „ Алтерко “ бележи голямо подобрение в бизнеса си с интернет на нещата. За първите 9 месеца дружеството реализира продажби от този сегмент в размер на 13,8 млн. лева, което е увеличение с 200% на годишна база, припомня Илчева. „Все още няма обявена цена, на която ще се пласират новите акции, и предстои внасянето на проспект“, пояснява тя пред Investor.bg. Илчева обръща внимание и на „ Доверие Обединен Холдинг “ АД, който преди броени дни  Дружеството официално пое контрола над втората по големина молдовска банка \"Молдиндконбанк\", след като дъщерната ѝ компания \"Доверие-инвест\" ЕАД избра Надзорния съвет на банката. С придобиването на този актив  холдингът се нарежда сред евтините финансови акции на борсата , казва Илчева. „През 2020 г. се очаква и първият консолидиран финансов отчет, в който ще бъдат включени и резултатите на банката. Акцията поскъпна почти четворно за една 1 година и вече се търгува на 5,50 лв. Всяко връщане на цената ще е показателно за отношението на инвеститорите към компанията. Ако има повече спекулативни капитали към „Доверие Обединен Холдинг“, това ще е много добър знак и за пазара като цяло“, казва тя. По думите ѝ същото може да се каже и за акцията на „ Първа инвестиционна банка “, но по отношение на институционалните инвеститори, които влязат при предстоящото ѝ увеличение на капитала. В края на декември 2019 г. компанията обяви, че ще увеличи капитала си чрез издаване на 3 милиона нови акции. Набраните средства ще се използват за увеличаване на техническата обезпеченост на дружествата от холдинга с персонал и оборудване, развитие на дистрибуционната мрежа по държави и осигуряване на оборотен капитал за поддържане на складова база в САЩ и Хонконг. Това, според Илчева, ще е едно от по-интересните събития на българската борса през тази година. „Новите акции на цена от 5 лв., както е обявено предварително, са с 45% по-скъпи от пазарната стойност и също ще се превърнат в индикатор за доверието към българския пазар. Още повече, че ПИБ обяви и продажбата на 538 млн. лв. лоши кредити, с което да подобри качеството на баланса си преди България да влезе в чакалнята на еврозоната“, коментира експертът.    ", "date": "2020.01.21", "title": "Три компании на БФБ, които да следим през 2020 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405540-%D0%BE%D0%B1%D1%8F%D0%B2%D0%B8%D1%85%D0%B0-%D1%84%D0%B8%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%BF%D1%8A%D1%80%D0%B2%D0%B8%D1%8F-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%BC%D0%BB%D0%B0%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8,-%D0%B6%D0%B8%D0%B2%D0%B5%D0%B5%D1%89%D0%B8-%D0%B7%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0-%D0%BD%D0%B0-%D1%82%D0%B5%D0%BC%D0%B0-%E2%80%9E%D0%BC%D0%BE%D0%B5%D1%82%D0%BE-%D0%BF%D0%B8%D1%81%D0%BC%D0%BE-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9C", "text": "       Новото в тазгодишното издание на конкурса бе, че за първи път в България участници бяха - български младежи, родени и/или живеещи по всички краища на света.    Най-активно участие взеха млади българи от следните страни - Испания, Италия, Турция, Германия, Франция, Норвегия и Словакия. Журито с председател известния български писател Радослав Гизгинджиев определи на първо място творбата на Юмюгюл Чавдарова на18 г. от Текирдаг, Турция; второ място взе Богослава Петрова на 17 г. от Мюленбекер Ланд, Германия; почетното трето място отиде при Александър Крумов, 15 г. от Бремен, Германия.         ,        Очаква се книгата да бъде представена през месец май, когато е и годишният празник на организаторите.  Корицата отново ще бъде дело на най-талантливите възпитаници на фондацията и центъра за млади таланти от проектите по изкуства.                         ", "date": "2020.01.21", "title": "Обявиха финалистите от Първия литературен конкурс за млади българи, живеещи зад граница на тема „Моето писмо към България“"}
{"url": "http://www.classa.bg/%D1%81%D0%B2%D1%8F%D1%82/item/405521-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B5%D1%86%D0%B1", "text": "Очаква се първото заседание на Европейската централна банка през годината да даде официалния старт на прегледа на институционалната стратегия, който най-вероятно ще включва преосмисляне на инфлационната цел, която банката не успява да изпълни от 2013 г. насам, посочва Ройтерс. Обхватът и мащабът на прегледа, които вероятно ще бъдат обсъдени, са във фокуса на пазарите предвид последиците от паричната политика. Ето пет ключови въпроса, които ангажират вниманието на трейдърите. 1. Какви са подробностите на стратегическия преглед? Първият преглед на политиката на ЕЦБ от 2003 г. насам вероятно ще бъде официално започнат в четвъртък, а самият процес по актуализация може да продължи през цялата година. Управителят на ЕЦБ Кристин Лагард казва, че ключов фокус ще бъде да се определи дали целта за поддържане на инфлацията близо до, но под, 2% остава валидна предвид промените в световната икономика. Това е дебат, през който преминават и други централни банки със сходни цели, като например Федералния резерв на САЩ. „Инфлацията ще бъде централната точка в дебата и ще бъдат разгледани различни проблеми включително това как се определя целта“, заяви Ник Куунис, ръководител на отдела за проучване на финансовите пазари в ABN Amro. „Възможно е да разгледат показателя си за нивата на инфлацията, както и да обсъдят наличните инструменти на политиката“, добави той. ЕЦБ трябва да обмисли по-ясна цел си за инфлация, заяви миналата седмица най-новият член на борда на ЕЦБ Изабел Шнабел.     2. Какво може да каже ЕЦБ за икономическите перспективи? Членовете на ЕЦБ ще бъдат притиснати да изразят мнение дали най-лошото е приключило за икономиката и какви биха били последствията за политиката им в краткосрочен план. Основните данни за бизнес активността в секторите на промишлеността и услугите, показват, че растежът на частния сектор на блока е достигнал най-високите си нива за последните четири месеца, а индексът на икономическата изненада на Citi е близо до най-високите си стойности от почти две години насам. Близо 80% от анкетираните икономисти относно икономическата активност на блока смятат, че перспективите започват да се подобряват. Търговската сделка от първа фаза на преговорите между САЩ и Китай намали несигурността на световните пазари, докато настроенията на инвеститорите в еврозоната се намират на най-доброто си ниво от края на 2018 г. Въпреки това протокол от заседанието на ЕЦБ от декември отбеляза, че макар данните да се стабилизират, те остават слаби. „Просто трябва последните икономически проучвания...да се преврънат в стабилни данни, което очевидно отнема време\", каза Марчел Александрович от Jefferies. „Реално ЕЦБ постави политиката си на пауза най-малко шест месеца, преди дори да даде някакви сигнали по отношение на потенциални бъдещи промени в стратегията“, добави той. 3. Инфлацията се ускорява. Това достатъчно добра новина ли е? Инфлацията в еврозоната се ускори през декември. Това повиши оптимизма, че перспективите се подобряват и че ЕЦБ може да си позволи да задържи политиката си стабилна, след като предостави силен стимул през септември. След две солидни показания за базовата инфлация, която изключва разходите за храна и енергия, Лагард може да бъде запитана дали ЕЦБ вижда някакъв по-голям потенциал пред инфлация. Все пак декемврийските прогнози на ЕЦБ предполагат, че инфлацията няма да достигне целта дори след три години, а икономистите казват, че е рано да се говори обрат. „Като икономист най-голямото неудовлетворение за мен е, че не съм чувал нищо за собствените убеждения на Лагард“, казва стратегът на Pictet Wealth Management Фредерик Дукрозет. „Искаме да знаем какво всъщност мисли тя за прогнозата за инфлацията, когато разговаря с колегите си“, поясни той.     4. Швеция току-що се отказа от отрицателната си лихвена политика. Може ли ЕЦБ да я последва? , като увеличи разходите за заеми до 0%, позовавайки се на рисковете от поддържане на отрицателни проценти твърде дълго време. Институцията стана първата централна банка, която излезе от експеримента с отрицателни лихви, а това предизвика спекулации, че ЕЦБ може да я последва. ова се добавя към схващането, че летвата за по-нататъшно облекчаване на ЕЦБ е висока и паричните пазари започват да очакват повишаване на лихвите през 2021 г. Някои от създателите на паричната политика стават все по-загрижени за нежеланите странични ефекти от отрицателните ставки върху банките, застрахователите и пенсионните фондове. Все пак ЕЦБ поддържа позижията, че ползите за икономиката надвишават негативите и повече от три четвърти от анкетираните икономисти по този въпрос вярват, че ЕЦБ ще запази лихвите отрицателни през тази година. „А с проучванията на банковите заеми, демонстриращи някакво положително въздействие от отрицателните лихвени проценти и неотдавнашното повишение на облигационните доходи, които са от полза за застрахователите, стимулът за ЕЦБ да действа и да се отърве от отрицателните лихвени проценти е по-слаб“, заяви ръководителят на научните решения на Natixis Кирил Регнат. 5. Какво означава напрежението в Близкия изток за политиката на ЕЦБ? Лагард, подобно на нейните предшественици, подчертава, че геополитическото напрежение е извън контрола на ЕЦБ. Все пак трейдърите имат желание да придобият представа за отговора на централната банка, в случай че ситуацията ескалира, повлиявайки негативно върху икономиката. От ЕЦБ по-рано изчислиха, че 10-процентов ръст на цените на петрола би имал отрицателно въздействие върху ръста на БВП от 0,1 процентни пункта. С оглед на това анализаторите очакват, че геополитическото напрежение ще насърчи ЕЦБ да поддържа политика на облекченията.    ", "date": "2020.01.21", "title": "Стратегическият преглед на ЕЦБ"}
{"url": "http://www.classa.bg/%D1%81%D0%B2%D1%8F%D1%82/item/405522-%C2%AB%D1%81%D0%B0%D1%80%D0%BC%D0%B0%D1%82%C2%BB-%D1%81%D1%82%D1%80%D0%B5%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D1%80%D1%83%D1%81%D0%B8%D1%8F", "text": "На 24 декември 2019 г. на уебсайта на Кремъл беше публикувано изявление, в което Владимир Путин отбеляза, че за първи път в историята страната е на първо място в света по разработване на модерни оръжия. В допълнение към приемането на нови оръжия се разработват и други бойни системи, включително междуконтиненталната балистична ракета «Сармат».     «Сармат», подобно на ракетите R-36M, се изстрелва с помощта на минометен старт. По време на изстрелването акумулаторът на прахово налягане премества ракетата в горната част на изстрелващия вал, след което се извършва автоматично запалване и излитане, което позволява да се увеличи безопасността и да се намалят щетите на инфраструктурата по време на изстрелването. С една дума, може да се предвиди, че след провеждането на мероприятията по подготовката към приемане на въоръжение, «Сармат» ще влезе в състава на ядрените сили на Русия с наземно базиране, превръщайки се в част от наземната система за нападение и защита наред с много други управляеми ракети за близко действие, балистични ракети, зенитно-ракетни комплекси и системи за противоракетна отбрана. За да заобиколят системите за противоракетна отбрана на стратегическия противник, ракетите «Сармат» са оборудвани с хиперзвуковата бойна глава Ю-71. «Сармат» има удар с висока точност. Руската междуконтинентална ракета от пето поколение използва нови системи за инерционно, астрономическо и сателитно насочване. Вероятното кръгово отклонение на тежката междуконтинентална балистична ракета R-36M UTTH беше по-малко от 350 метра. Въз основа на това можем да заключим, че точността на „Сармат“ се е увеличила още повече и възлиза на около 200 метра.  ", "date": "2020.01.21", "title": "«Сармат»: стретегическите сили на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405524-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8%D1%82%D0%B5-%D1%83%D0%B1%D0%B8%D0%B9%D1%86%D0%B8-%D0%BD%D0%B0-%D0%B2%D0%B5%D0%B7%D0%BD%D0%B8%D1%82%D0%B5-%D0%BD%D0%B0-%D1%82%D0%B5%D0%BC%D0%B8%D0%B4%D0%B0", "text": "Село Галиче има незавидна съдба. Новините оттам през последните години превърнаха името му в синоним на беззаконие и бандитизъм, на отсъствие на демокрация и присъствие на тормоз и насилие. Слава, която повечето от неговите жители вероятно не заслужават и която със сигурност не искат. Последната зловеща история от Галиче обаче не е свързана с вечни кметове или палежи за сплашване. Свързана е със смърт. При това смъртта на 18-годишно момиче, причинена от 17-годишно момче. История, едновременно съкрушаваща и отвратителна, особено ако се запознаеш с детайлите по случая - за влизане с взлом, заплахи и удар с метална тръба, душене, сексуално насилие и един нож, който да постави заключителната линия на този нечовешки акт. От прокуратурата подробно описват детайлите около случилото се. Опитваме се да ви ги спестим с това повърхностно обобщение - ако имате смелостта и желанието, прочетете ги сами.* Тук говорим за престъпление, очевидно извършено без страх от последствията. Без страх от закона. Без страх от наказание. А и то едно наказание... Да, лесно е да съдим. Но очевидно по-трудно е да осъждаме. Според чл. 63, ал. 2, т. 1 от Наказателния кодекс (НК) обвиненият за убийството на Андреа може да получи максимум 12 години затвор. Защо? Защото е 17, а не 18-годишен. Защото не е изчакал да мине следващият му рожден ден, преди да проникне в дома й и да отнеме живота й, че да му се търси отговорност като на възрастен. Всичко се крие в онази част от Наказателния кодекс, която носи името \"Особени правила за непълнолетните\" и в която е посочено как и с колко години (когато говорим за наказание \"лишаване от свобода\") се редуцират наказанията, предвидени в НК, когато извършителите са непълнолетни. Идеята, както чл. 60 посочва, е, че наказанието на непълнолените се налага \"с цел преди всичко да бъдат те превъзпитани и подготвени за общественополезен труд\". Тук везните на Темида някак не успяват да балансират между тежестта на наказанието, и тежестта на стореното. Да припомним ли? Заплашена, ударена с тръба, насилена (може би след като вече е била мъртва) и, ще простите употребената дума, заклана. Според НК щом всичко това е извършено от непълнолетно лице, наказанието е максимум 12 години. Да не говорим, че може да падне и до 5 години При деяние, като описаното по-горе, каква е надеждата извършителят да бъде превъзпитан? Ще прощава законодателят, но остава неясно как точно 5 до 12 години лишаване от свобода изкореняват склонността да изнасилиш, да удушиш, да заколиш? Особено когато си затворен в среда, в която заради възрастта ти и стореното от теб най-вероятно ще бъдеш подложен на ежедневно насилие, тормоз и унижения, които не само няма да заглушат животинските ти пориви, но и ще ги засилят. Тук трябва да се вземат предвид двете функции на затвора - поправителната и наказателната. Ако за едни престъпници се надяваме, че престоят там ще им помогне да осъзнаят последствията от стореното, да се \"поправят\", ако щете, то при други - както може би е и в този случай - вкарването зад решетки е начин да бъдат отделени от обществото в името на безопасността на всички останали негови членове.     И така опираме до неразрешимата част от казуса, на която в световен мащаб не са намерили решение, така че няма как да го открием и тук - как е уместно да се процедира в подобни случаи и изобщо има ли надежда непълнолетният престъпник да се превърне в примерен гражданин. Към момента виждаме реакция към конкретен случай, която цели да поправи липсата на баланс между престъпление и наказание - законодателни промени, които ГЕРБ ще предложат след срещата на премиера с почернения баща на Андреа. е намаляването на наказанието за непълнолетни престъпници да не е задължително, когато става дума за престъпления като убийство, изнасилване, блудство. Всичко хубаво, но съмнения поражда само условието, че ще се \"вземат под внимание състоянието на този извършител, дали той разсъждава като възрастен и осъзнава това, което върши, за да получи наказание като възрастен\". Можем да предположим, че това вероятно ще преценяват психолозите на МВР, в чиито ръце в крайна сметка ще бъде решението като какъв да бъде съден един непълнолетен убиец или изнасилвач. Но разбирането на \"свойството и значението на деянието\" и сега е залегнало в НК - то е изискване, за да може лице между 14 и 18 години да бъде наказателноотговорно. Ако ще се търси ефективност на бъдещите промени, важно ще е каква е формулировката на изискването \"дали разсъждава като възрастен\", за да не минават между капките непълнолетни извършители на наистина ужасни престъпления. Защото колко голяма е разликата в начина, по който разсъждава един 17-годишен от неговото 18-годишно Аз? Границата на пълнолетието е юридическо удобство в много аспекти, особено административни, и същевременно спънка, когато се стигне до наказателно преследване - особено при кървав акт, фактор в който не е възрастта на извършителя, а неговият характер, неговата природа. В конкретния случай не бива да забравяме и откраднатото портмоне на Андреа и купените с намерените вътре пари маратонки, ръкавици, тонколона и таблет, за които от прокуратурата съобщават. Осъзнати или не са били тези покупки? Осъзнат или не е бил източникът на тези пари и стореното за тяхното придобиване? В едни други времена при подобен случай щяхме да си говорим не за възраст, а за бесило, за гилотина, за разстрел. За добро или лошо, човечеството се води \"узряло\" - дотолкова, че да проявява хуманност при наказанията за деяния, които могат да се определят като нечовешки. А и историята учи, че при даването на смъртни присъди неизбежно се стига до грешки - при сбъркани доказателства, ненапълно изяснени обстоятелства и погрешно повдигнати обвинения. Но за да се случват изобщо подобни убийства, очевидно липсва страх от закона. Липсва уважението към живота. Свикнали сме да живем в свят на постоянно споделяне - ние с другите, и те с нас, до степен, в която някои решават, че другият, неговото тяло и живот ни принадлежат. Водени от закона на джунглата, а не от закона на хартия. Законът на хартия, за който 12 години стигат. Естествено, има го шансът тези бъдещи законови промени така и да не минат през парламента. Трябва да се отчете фактът, че чуваме за тях едва след пример за жестоко престъпление, извършено от непълнолетен, и след среща на властта с бащата на жертвата. Среща, придружена със снимки на прегръдки в социалните мрежи и пресконференция с обещания за действие. Отвъд политическия PR предложените законови промени могат да се озоват в блатото на нереализираните идеи, тъй като неизбежно биха предизвикали полемики относно защитата на правата на непълнолетните и шанса им за \"поправка\" и реинтеграция в обществото. И отново ще говорим по темата при следващото убийство, извършено от непълнолетен. А нека не се лъжем - такова ще има. Не само заради липсата на превенция на маргинализацията, за която вече , но и заради липсата на страх от последствията.", "date": "2020.01.21", "title": "Непълнолетните убийци на везните на Темида"}
{"url": "http://www.classa.bg/%D1%81%D0%B2%D1%8F%D1%82/item/405523-lexus-%D0%BF%D0%BE%D0%BA%D0%B0%D0%B7%D0%B2%D0%B0-%D0%B2%D0%B8%D0%B7%D0%B8%D1%8F%D1%82%D0%B0-%D1%81%D0%B8-%D0%B7%D0%B0-%D0%BF%D1%80%D0%B5%D0%B2%D0%BE%D0%B7%D0%BD%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%B4%D0%BE-%D0%B8-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Марката луксозни автомобили на компанията Toyota, Lexus, е измислила седем различни концепции за превозни средства, които биха циркулирали на Луната, ако сателитът някога бъде колонизиран. Всички те са вдъхновени от елементите на нейния футуристичен LF-30 Electrified, 100% електрически и автономен прототип на следващото поколение автомобили. В сътрудничество с ED2, студио за модерно развитие на Toyota, са проектирани прототипите за лунната мобилност, които бяха публикувани тази седмица в списанието Documentary Journal. Един от дизайните, който привлича най-много внимание, е екстравагантният модел Zero Gravity, който се задвижва като мотоциклет, но няма колела, тъй като тази концепция се основава на магнитна левитация. Lexus Cosmos с форма на калмар е проектиран да се движи както в Космоса, така и по лунната повърхност. Разполага със стъклени панели, така че пътешествениците да могат да се наслаждават на страничната панорама. Има и Moon Roller Bouncing, който дава усещането за движение с балон, който се върти под всякакъв ъгъл и на всякакъв вид терен. След това е Lunar Cruiser, многоцелево превозно средство, проектирано за използване във въздуха и на сушата. В допълнение, за мобилност от Земята до и на Луната, се грижи мисия Lexus, която интегрира \"течно странично тяло\", което отразява Вселената, докато пътува до Луната. Най-сходните дизайни на настоящ автомобил са Moon Racer, с дебели колела, които се движат по различния лунен терен, и Lexus Lunar, който има шест здрави колела, които го правят SUV. Въпреки че са прототипи, наподобяващи тези, които се движат във филмите с научна фантастика, тези модели дават идея какъв би бил транспортът на бъдещето.", "date": "2020.01.21", "title": "Lexus показва визията си за превозни средства за пътуване до и на Луната"}
{"url": "http://www.classa.bg/%D1%81%D0%B2%D1%8F%D1%82/item/405525-%D0%BC%D1%8A%D1%81%D0%BA-%D0%BF%D1%80%D0%BE%D0%B2%D0%B5%D1%80%D0%B8-%D0%B4%D0%B0%D0%BB%D0%B8-%D0%B0%D1%81%D1%82%D1%80%D0%BE%D0%BD%D0%B0%D0%B2%D1%82%D0%B8%D1%82%D0%B5-%D0%B2-crew-dragon-%D1%81%D0%B0-%D0%B2-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82,-%D0%BA%D0%BE%D0%BB%D0%BA%D0%BE%D1%82%D0%BE-%D0%B5%D0%BA%D0%B8%D0%BF%D0%B0%D0%B6%D0%B8%D1%82%D0%B5-%D0%BD%D0%B0-%D1%81%D0%BE%D1%8E%D0%B7", "text": "SpaceX симулира отказ на ракета, за да се разбере дали неговата система за абортиране на мисията, предназначена да спаси живота на астронавтите в случай на авария, може да се сравнява с тази на руския космически кораб \"Союз\" - който спаси руско-американския екипаж на МКС през 2018 г. В неделя SpaceX проведе тест за абортиране по време на полет - необходима предпоставка той да бъде в крайна сметка сертифициран за полет на американските астронавти до Международната космическа станция (МКС). Компанията изстреля от Кейп Канаверал, Флорида, една от ракетите си Falcon 9 с космическия кораб Crew Dragon на върха й, за да провери дали ракетата и нейният екипаж ще оцелеят при потенциално смъртоносна повреда по време на изстрелване. 84 секунди след изстрелването, ракетата прекъсна двигателите си, докато летеше на 19 километра над океана, за да имитира инцидент, докато капсулата с два тестови манекена се отдели от ракетата и в крайна сметка цопна някъде край бреговете на Флорида. Предишният тест за безопасност на SpaceX очевидно се провали, тъй като според съобщенията капсулата на Crew Dragon избухна точно на тестовия стенд миналия април. Компанията определи това като „аномалия\". НАСА разчита на руския Роскосмос да превозва астронавтите й на МКС, като плаща 80 милиона долара за място, откакто програмата за космически совалки бе бракувана през 2011 г. И все пак, договорът между двете космически агенции е на път да изтече и НАСА иска или SpaceX или Boeing да побързат и да доставят американска алтернатива на руския космически кораб. И двете американски компании изглеждат години назад с графика, тъй като първоначално се очакваше те да бъдат сертифицирани за стартиране на космическа мисия до 2017 г. И SpaceX, и Boeing изпаднаха в „хронични закъснения\" с корабите си, както писа правителствената служба в доклада си през юни 2019г. Засега руските ракети \"Союз\" са безспорно най-надеждните средства за пренасяне на пилотиране мисии на орбита. Тяхната система за безопасност е изпробвана и тествана от десетилетия на работа и това наскоро бе доказано по време на прекъснато стартиране. През октомври 2018 г. руският космонавт Алексей Овчинин и американският астронавт Ник Хейг бяха принудени да направят аварийно кацане в Казахстан, след като полетът им до МКС беше прекъснат от повреда на бустер на двигателя. Аварийната система, наречена САС, отдели капсулата в момента, преди целият кораб да бъде напълно унищожен, и се приземи с невредими двамата членове на екипажа. Капсулата, в която руско-американският дует безопасно се върна на земята, наскоро бе превърната в паметник.", "date": "2020.01.21", "title": "Мъск провери дали астронавтите в Crew Dragon са в безопасност, колкото екипажите на Союз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405530-%D0%B7%D0%B0%D1%89%D0%BE-%D1%83%D0%B2%D0%B8%D1%85%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D1%82%D0%BE%D1%87%D0%BD%D0%BE-%D1%81-%D1%82%D0%BE%D1%80%D0%B1%D0%B8%D1%87%D0%BA%D0%B8-%E2%80%9E%D0%B1%D0%B8%D0%BB%D0%B0%E2%80%9D-%D0%BD%D0%B0%D0%B9-%D0%B4%D0%BE%D0%B1%D1%80%D0%BE%D1%82%D0%BE-%D0%BE%D1%82-%D1%84%D0%B5%D0%B9%D1%81%D0%B1%D1%83%D0%BA", "text": "  „Радваме се, че промотирате марката и логото на компанията” – така отговорили от австрийската компания „Била” на писмото на актьора и продуцент Игор Марковски, който им изпратил образци от безбройните вече колажи на Каракачанов и др. политици с торбички с марката. В Австрия не разбират вълната от колажи с торбичка „Била” и сигурно вече са поръчали на пиар експерти да проучат въпроса вреди ли им това или е полезно за тях, и как да излязат от тази ситуация. А те не могат да излязат. Торбичката, сложена в ръцете на Каракачанов, после и на други политици, е символ на парвенющина. Фейсбук-творчеството така показва на Каракачанов и политиците, че са парвенюта и въобще не са държавници. Затова е тази лавина от колажи. Натрупало се е отвращение, което избива в странни форми в социалните мрежи.  ", "date": "2020.01.21", "title": "Защо увиха политиците точно с торбички „Била”? + Най-доброто от Фейсбук"}
{"url": "http://www.classa.bg/%D1%81%D0%B2%D1%8F%D1%82/item/405526-%D0%BE%D1%82-%D0%B1%D0%BE%D0%BD%D0%B4-%D0%B4%D0%BE-%D1%82%D0%BE%D0%BF-%D0%B3%D1%8A%D0%BD-%D0%BA%D0%B0%D0%BA-%D1%85%D0%BE%D0%BB%D0%B8%D0%B2%D1%83%D0%B4-%D1%89%D0%B5-%D0%B7%D0%B0%D0%B1%D1%8A%D1%80%D0%BA%D0%B0-%D0%BD%D0%B0%D1%88%D0%B8%D1%82%D0%B5-%D0%BB%D1%8E%D0%B1%D0%B8%D0%BC%D0%B8-%D1%84%D1%80%D0%B0%D0%BD%D1%87%D0%B0%D0%B9%D0%B7%D0%B8-%D0%BF%D1%80%D0%B5%D0%B7-2020-%D0%B3%D0%BE%D0%B4%D0%B8%D0%BD%D0%B0", "text": "Всички, от Джеймс Бонд до Маверик, изглежда ще станат „будни\" през 2020 г., доказвайки отново, че холивудските студия са готови да губят пари и да алиенират публиката си, стига да хвърлят политически послания в гърлото ни. 2019 г. ни предложи изобилие от примери за холивудски студия които инвестират дълго време в програма, насочена към „будния\" дневен ред, която пробутва „политически коректните\" социални програми, но не вдъхновява продажбите на билети („Късна нощ\", „Бомба,\", „Ангелите на Чарли\", „Терминатор: Тъмната съдба\" \"). Въпреки провалите обаче, през 2020 г. ще има много повече „събудено\" съдържание, включително в някои от любимите ни филмови франчайзи. \"Птици хищници\" е шансът на Марго Роби да заеме централната сцена като злодея от комиксите Харли Куин - тя за пръв път се появи като героиня в \"Самоубийствен отряд\" на 2016 г. - и трейлърите изглеждат подходящо забавно, но актьорът Юън Макгрегър, който играе антагонист във филма, вече се опитва да направи филма политически, като обяснява как неговият злодей е като Доналд Тръмп. „Черната маска е разглезен при възпитанието си до степен да няма контакт с живота или хората и не иска нищо повече от това да бъде център на вниманието\", казва актьорът. След като се опитаха да рестартират конюшнята си от филмови чудовища през 2017 г. „Мумията\" с участието на Том Круз, Universal вече свалиха погледа си малко по-ниско с предстоящия „Невидимият мъж.\" С по-малък бюджет и водеща актриса Елизабет Мос, известна повече от телевизията,той също е описан като филм на ужасите от ерата #MeToo. „Невидимият мъж\" е поредният „буден\" холивудски филм, който се бори с онзи голям, лош патриархат, който уж всички мразят толкова много. „Ние живеем в патриархат. Ако разказвате история за жена, част от нея ще бъде за живото в този патриархат\", каза Мос за филма в интервю за Harper's Bazaar. Всичко това само те кара някак да ти липсва Том Круз. Дръжте се за спомените си, защото следващият франчайз лети с политически коректни крила право към слънцето. „Няма време да умра\" вече си беше малко несигурен, като се има предвид фактът, че Даниел Крейг изглежда най-малко се интересува от ролята на Бонд, но нещата тръгнаха от лошо към по-лошо, когато изтекоха съобщения, че филмът ще съдържа сцена с предаване на факлата, която ще представи женски агент, който евентуално ще поеме Бонд от Крейг, нещо, за което „будните\" тълпи се молят от години да се случи. Какъв чудесен начин да изпратите героя, когото хората обичат ... За щастие, след изключително острата реакция на зрителите, продуцентите на франчайза поне признаха публично към този момент, че действителният герой на Бонд ще остане мъж и в бъдеще. Докато франчайзът „Законно блондинка\" никога не е бил нещо повече от забавен пух, това вероятно ще се промени, когато се появи третото издание през 2020 г. Актрисата Рийз Уидърспуун всъщност каза, че неуспешната кандидатка за президент Хилъри Клинтън отчасти е вдъхновението за връщането на „Блондинката\". Тя каза, че възхищението й към Клинтън и работата на политичката я е вдъхновила да преразгледа героинята Ел Уудс. „Смятам, че би било готино да я направим Върховен съдия или кандидат за президент\" каза Уидърспун. Трудно беше да не се развълнувам от трейлъра за дългоочакваното продължение на филма „Топ гън\" от 1986 г. Том Круз прави обичайните си, противоречиви на възрастта му, каскади и двуминутното видео предизвиква ниво на патриотизъм, което почти не се вижда в съвременните филми. По-внимателен поглед обаче показа, че дори Маверик може да стане жертва на „политически правилните\" правила на съвременен Холивуд. Внимателните фенове забелязаха едва доловимо смирение към Китай, вторият по големина филмов пазар в света, върху коженото яке на Маверик, което за първи път беше видяно в оригиналния филм. На него изглежда липсват японските и тайвански знамена, които първоначално са били там. Явно се надяват това да умилостиви Пекин и филмът да бъде приет на екран в страната, която в миналото е отхвърлила филма. Докато „Чистка\" започна с интригуваща концепция през 2013 г. - цялата престъпност е законна в един ден от годината и това изкарва абсолютно най-лошото у хората – то продълженията започнаха да се вписват все по-силно в „будната\" политика на дневен ред. Нюанс и други герои изчезнаха от четвъртия филм - „Първата чистка\" - където се разкрива, че чистката наистина е само акт на ултрадясно правителство, за да заличи бедните и да запази борбите на малцинствата. Третият филм дори въведе лозунг, изтръгнат направо от президентската кампания на Тръмп през 2016 г. - „Поддържайте Америка велика\" вместо „Направете Америка велика отново\", а телевизионното шоу, което наскоро завърши излъчването на втория си сезон, просто пропадна с това проповядване. Като се има предвид годината на изборите, това трябва да бъде един от най-нетърпимите филми, които ще ни се стоварят през 2020г. Marvel досега бе неудържима касова машина. Миналата година „Отмъстителите: Endgame\" дори се превърна в най-печеливш филм за всички времена.   \"Вечните\" обаче в момента звучи малко повече като филм, създаден единствено за воините на социалната справедливост, отколкото за действителните фенове. Продуцентът Кевин Фейдж вече обеща, че филмът ще включва гейове и глухи герои, а наскоро той намекна, че може Marvel да въведе и трансджендър герой. Всичко това е „модно и будно\", но важното са точките от продажба на филма досега. Вместо убедителни герои и история, нагаждачите се опитват да ни пробутат „будни\" етикети, което, както знаем от новата сага „Междузвездни войни\", не е никак добър начин за разказване на приказки.", "date": "2020.01.21", "title": "От Бонд до Топ Гън: Как Холивуд ще забърка нашите любими франчайзи през 2020 година"}
{"url": "http://www.classa.bg/%D1%81%D0%B2%D1%8F%D1%82/item/405527-%E2%80%9E%D0%B5%D0%B2%D1%80%D0%BE%D0%BF%D0%B0-%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%BF%D0%BE%D0%B6%D0%B0%D1%80%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%B1%D0%B5%D0%B7-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D1%80%D0%B5%D0%B6%D0%B8%D0%BC%D0%B0-%D0%B2-%D0%B8%D1%80%D0%B0%D0%BD%E2%80%9C", "text": "Германският външен министър Хайко Маас заяви, че вместо да следва кампанията за максимален натиск на САЩ срещу Иран, ЕС ще се придържа към дипломацията, за да избегне по-нататъшно ескалиране на напрежението в региона. САЩ и Европа имат „различен подход към Иран и съвместния всеобхватен план за действие (JCPOA) за неговата ядрена програма за 2015 г.,\" заяви Маас в интервю пред „Bild am Sonntag\". „Докато САЩ едностранно се отказаха от ядреното споразумение и наложиха максимален натиск върху Техеран, ние искаме да постигнем напредък чрез преговори. Франция, Великобритания и Германия искат да запазят споразумението, за да не позволят на Иран да получи ядрено оръжие \", заяви Маас. Министърът добави, че \"чистите заплахи и военните действия не са направили нищо, за да променят поведението на Иран. Не бива да се преструваме, че предизвиканата от вън промяна на режима в Техеран автоматично ще подобри ситуацията. На други места това е станало лошо, като в Ирак. Искаме да предотвратим буря в Близкия изток. ЕС разчита на дипломацията, а не на ескалацията \", подчерта Маас. JCPOA отслабна през 2018 г., след като САЩ напуснаха споразумението, като същевременно обвиниха Иран, че тайно го нарушава. Иран настоя, че спазва споразумението, а Международната агенция за атомна енергия (МААЕ), в своите доклади по това време го потвърди. Въпреки това Вашингтон отново наложи няколко кръга от обширни санкции на Иран и призова ЕС да последва примера му. Година след като САЩ се отказаха от JCPOA, Иран започна да намалява ангажимента си по споразумението. Властите в Техеран заявиха, че нацията ще се върне към пълното му изпълнение, ако ЕС предостави облекчение на американските санкции. Иран окончателно напусна споразумението на 5 януари, два дни след като американски удар с дрон в Ирак уби командира на елитните ирански сили Кудс, Касем Солеймани, когото Вашингтон обвини в замисъл на терористични актове.", "date": "2020.01.21", "title": "„Европа иска да предотврати пожара в Близкия изток без промяна на режима в Иран“"}
{"url": "http://www.classa.bg/%D1%81%D0%B2%D1%8F%D1%82/item/405528-%D0%BF%D1%83%D1%82%D0%B8%D0%BD-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%B1%D0%BE%D0%B4%D0%B6%D0%BE-%D0%B2-%D0%B1%D0%B5%D1%80%D0%BB%D0%B8%D0%BD,-%E2%80%9E%D0%BD%D1%8F%D0%BC%D0%B0-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0%E2%80%9C", "text": "Руският президент Владимир Путин се срещна с британския премиер Борис Джонсън в кулоарите на мирната конференция за Либия в Берлин. Джонсън използва възможността да заяви пряко на Путин, че няма да има „нормализиране\" на двустранните отношения между Москва и Лондон. След това премиерът на Обединеното кралство поиска Русия да прекрати това, което нарече „дестабилизираща дейност\", която уж заплашва Великобритания, нейните граждани и съюзници, въпреки че той не уточни какво точно има предвид. Вместо това Джонсън отново се позова на случая с отравянето в Солсбъри, за който Лондон обвинява Москва, без да предостави неопровержимо доказателство за вина. Кремъл заяви, че Путин, Джонсън и председателят на Европейската комисия Урсула фон дер Лийен са обсъдили както двустранни, така и международни проблеми, освен мирния процес в Либия.", "date": "2020.01.21", "title": "Путин се среща с БоДжо в Берлин, „няма нормализиране на отношенията“"}
{"url": "http://www.classa.bg/%D1%81%D0%B2%D1%8F%D1%82/item/405529-%D0%BC%D0%BE%D1%81%D0%BA%D0%B2%D0%B0-%D0%B8-%D0%B0%D0%BD%D0%BA%D0%B0%D1%80%D0%B0-%D0%B8%D0%B3%D1%80%D0%B0%D1%8F%D1%82-%D0%BE%D0%B3%D1%80%D0%BE%D0%BC%D0%BD%D0%B0-%D1%80%D0%BE%D0%BB%D1%8F-%D0%B2-%D1%80%D0%B5%D1%88%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BB%D0%B8%D0%B1%D0%B8%D1%8F", "text": "Берлинската среща на върха за мир показва, че Русия и Турция имат важна роля, тъй като са сред малкото страни, които наистина могат да повлияят на ситуацията в Либия, оценяват анализаторите. Мирната конференция за Либия, проведена в Берлин, успя да обедини множество световни лидери, които да се опитат да намерят изход от гражданската война, бореща опустошената от години земя. Но също така ясно показа, че много малко държави наистина могат да придвижат напред либийския мирен процес, тъй като повечето не разполагат със стратегия и воля за превръщане на думите в дела. Конференцията показа, че европейски лидери като германският канцлер Ангела Меркел и френският президент Еманюел Макрон нямат „ясна пътна карта\", която биха могли да използват за излизане от задънената улица. Конференцията само направи още по-очевидна ролята на Русия и Турция, които вече действаха на място преди преговорите в Берлин. Въпреки че участниците в Берлинската конференция постигнаха съгласие по набор от „подробни предложения\" за почти всеки аспект на разрешаването на кризата, все още има дълъг път до траен мир в Либия, отчасти защото двете основни враждуващи страни все още се борят за примиряване на различия, които им пречат дори да седнат заедно на масата за преговори. Фактът, че Хафтар и Ал-Сарадж все още не са готови да се срещнат лице в лице, не е точно изненадващ, но и не вдъхва оптимизъм, има твърде много в залога и за двамата, за да оставят нещата на случайността. Това са най-големите запаси от нефт и газ на африканския континент, а Либия е и основен възел за много мигранти да достигнат Европа. За гарантиране на примирието може да са необходими мироопазващи сили, но едва ли някоя държава изглежда е готова да поеме такъв риск. Разполагането на мироопазващи сили в Либия наистина може да бъде решение, за да се гарантира, че се поддържа \"буферна зона между двете страни\". Тук отново се пада на Москва и Анкара да убедят враждуващите страни да поддържат примирието. Москва и Анкара вече имат положителен опит от предприемането на ефективни мерки за борба с конфликтна ситуация, когато всички предишни преговори са се провалили. Именно това се случи в Сирия, когато Русия, Турция и Иран се събраха, за да сформират групата от Астана и след това взеха някои много смислени решения на място. Сега триото Русия, Турция и Италия може да повтори този успех.", "date": "2020.01.21", "title": "Москва и Анкара играят огромна роля в решаването на кризата в Либия"}
{"url": "http://www.classa.bg/%D1%81%D0%B2%D1%8F%D1%82/item/405511-%D0%BF%D1%83%D1%82%D0%B8%D0%BD-%D0%B2-%D0%BA%D0%BB%D0%B5%D1%89%D0%B8%D1%82%D0%B5-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%B8%D0%B7%D0%BE%D0%BB%D0%B0%D1%86%D0%B8%D1%8F", "text": "Путин – най-търсеният лидер на срещата в Берлин Към руския президент Владимир Путин имаше голямо търсене в Берлин: всички лидери, дошли на конференцията за Либия, която беше свикна от Ангела Меркел, искаха да говорят с него, съобщават световни агенции, цитирани от „Фокус“. Сред участниците обаче ги нямаше главни действащи лица в конфликта – Файез Сарадж и Халифа Хафтар. Докато 15 чужденци мислеха как да сложат край на гражданската война в тяхната страна, либийците седяха в хотела си и чакаха окончателната декларация. Пристигайки в Берлин, Владимир Путин първо отиде на среща с турския президент Реджеп Ердоган и това не е изненадващо. Докато другите европейски лидери в Близкия изток действат предимно като посредници и не могат да се похвалят с голямо влияние, Русия и Турция са активни играчи. От преките им споразумения зависи как ще се развие ситуацията в Сирия, и в Либия. И макар интересите на Москва и Анкара на практика да не съвпадат и в двата случая, Путин и Ердоган досега успяха да запазят поне появата на приятелски отношения и готовността си за конструктивен диалог. „Научихме се да преговаряме, научихме се да търсим и намираме приемливи компромиси. Това е добър пример за конструктивно сътрудничество между съседите“, каза руският президент в началото на срещата. Той отбеляза, че Русия и Турция ефективно работят в много ключови области на международната политика, включително иранската ядрена програма, Сирия и Либия, но, за съжаление, не навсякъде успяват.   „Една от страните (което означава либийският опозиционен лидер Халифа Хафтар) все още не е подкрепила изявлението (за прекратяване на огъня), но не губим надежда, че диалогът ще продължи и искрено ще се стремим да разрешим конфликта“, заяви Путин. Ердоган предварително обяви, че смята да обсъди с Путин ситуацията в Идлиб, развитието на която не му харесва. Според косвените признаци можем да заключим, че на предишната среща на 8 януари в Истанбул лидерите са постигнали споразумение за поредното прекратяване на огъня в тази сирийска провинция. И в замяна на това турците се съгласиха да преустановят пряката си намеса във въоръжения конфликт в Либия. Башар Асад обаче според Ердоган не се съобразява със споразумението, продължавайки атаките срещу Идлиб – и „това е сериозно притеснение“. За разлика от Русия, която не разкри публично своите интереси в Либия (и Кремъл, и външното министерство се ограничиха с изявления, че съдбата на страната трябва да се реши от нейния народ), Турция недвусмислено заяви, че е на страната на Правителството на национално съгласие (ПНС)в гражданската война: Анкара подписа споразумение за военна помощ с ръководителя му Файез Сарадж и се споразумя за изгодно разделяне на петролния шелф в Източното Средиземноморие. В очакване на конференцията в Берлин Ердоган публикува статия, призоваваща Европа да спре да тъпче на едно място, да покаже капацитет и да разреши военна операция срещу либийската опозиция, доверявайки се на турската армия. „Не можете да промените света само като се оплаквате и изразявате загриженост. Трябва да поемем известна отговорност“, посочи Ердоган пред европейските лидери. Според него, ако легитимното правителство в Либия попадне под натиска на заговорниците, „Европа ще се изправи пред нови проблеми и заплахи“. Русия, както обикновено се смята, че в конфликта в Либия подкрепя същите тези „заговорници“, водени от Халифа Хафтар. Но не всичко е толкова просто: ПНС се признава от Организацията на обединените нации, което означава, че Министерството на външните работи и петролните и газови компании с интереси в тази страна работят предимно със Сарадж. „Ако там има руски наемници, тогава държавата не ги е изпратила там и не им плаща“, заяви Владимир Путин за около 2,5 хиляди войници от частната военна компания „Вагнер“, които се бият на страната на Хафтар. И няма причина да не му повярвате: това означава, че някой друг плаща, който в случай на победа на опозицията очаква да получи достъп до либийския петролен пай (Никой не се съмнява, че това е преди всичко война за петрола).   Разбира се, Владимир Путин наистина не иска Ердоган (и дори със съгласието на ЕС) да започне пълноценни военни операции в Либия. Това веднага ще постави Русия пред много труден избор. Какво да прави? Да се въведат ли войски? И Русия да се бори срещу кого? Срещу приятели на Турция, на която току-що изгради газопровод и продаде С-400? Или да погълне хапчето, преструвайки се, че нищо страшно не се случва и нали те самите наистина искаха да укрепят турците? Разбира се има и трети вариант – да се постигне съгласие за разделението на зоните на влияние. Но тук също е необходимо да се вземат предвид интересите на Египет, Саудитска Арабия, ОАЕ, Катар, Италия и други участници в конфликта. Като цяло срещата с Ердоган беше много важна за Владимир Путин и не е изненадващо, че продължи по-дълго от планираното. Междувременно лидерите на други страни постепенно пристигнаха в офиса на федералния канцлер, където се провежда конференцията. Ангела Меркел посрещна всички гости на червения килим и беше толкова щастлива, все едно, че участниците ги чакаше празничен банкет, а не изтощителни преговори с непредсказуем резултат.   Един от първите в резиденцията пристигна, както винаги разрошения и суетящ се британски премиер Борис Джонсън. Той бързаше да излезе от лимузината, но за първи път не се получи – вратата му блокира. Както БЛИЦ съобщи, според съобщение от „Даунинг стрийт“, Джонсън е предупредил Путин, че случаи като атаката с химическо оръжие над бившия шпионин Сергей Скрипал на територията на Острова не бива да се повтарят.   Кремъл от своя страна оповести единствено, че между двамата са се състояли разговори.   Държавният секретар Майк Помпео пристигна с кола без идентификационни знаци и без излишни церемонии бързо влезе вътре в сградата. Шейхът от ОАЕ Абдала ал Нехаян изненадващо замени традиционните дрехи с европейски костюм: това веднага го направи 10 години по-млад.   Журналистите разпространиха слухове, че Сарадж и Хафтар ще бъдат пуснати на „семейна снимка“, но бяха разочаровани: нито законният глава на правителството, нито неговият заклет враг бяха поканени да участват в дискусията. По-рано Ангела Меркел уточни позициите им на двустранни срещи и те са добре познати на останалите участници. Както знаете, Турция, Катар и Италия подкрепят Сарадж, а Франция, ОАЕ, Саудитска Арабия и Египет подкрепят Хафтар.   Германия поддържа неутралитет, като осъжда доставките на оръжие и друга военна помощ на страните в конфликта. А Русия, както бе отбелязано по-горе, твърди, че работи с всички либийски политически сили. Въпреки това, дори без Сарадж и Хафтар, възникна проблем при фотографирането: първоначално Владимир Путин се изгуби някъде (както се оказа по-късно, италианският премиер Джузепе Конти го забави в разговор), след това Борис Джонсън обърна гръб към камерите, пред стената.   Накрая, с час закъснение, всички участници успяха да заемат местата си около кръглата маса. (Един от помощниците на Ердоган бързо дъвчеше салата със сандвич зад гърбя му. А Путин, преди да заеме мястото си, проведе дълъг и емоционален разговор с Макрон, без да обръща внимание на укорителните погледи на Меркел). Журналистите също успяха да видят как лидерите настройват микрофони и слагат слушалки за превод и това е всичко. Суровият германски служител по сигурността учтиво, но упорито изгони всички от публиката. На конференцията не се предвижда публична част – интензивността на страстите е твърде голяма.   Очакваше се преди 20 часа българско време участниците да могат да се споразумеят за окончателна декларация, която ще бъде дадена за подписване на Сарадж и Хафтар. Преди това руското външно министерство заяви, че тя няма да съдържа параметрите на мирно споразумение – само призив за политически диалог, прекратяване на огъня и задълбочено спазване на оръжейното ембарго.", "date": "2020.01.21", "title": "Путин в клещите на международната изолация"}
{"url": "http://www.classa.bg/%D1%81%D0%B2%D1%8F%D1%82/item/405512-%D1%81%D0%B5%D0%B3%D0%B0-%D0%B5-%D0%BC%D0%BE%D0%BC%D0%B5%D0%BD%D1%82%D1%8A%D1%82-%D0%B4%D0%B0-%D0%BF%D0%BE%D0%BF%D0%B8%D1%82%D0%B0%D0%BC%D0%B5-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%BA%D1%8A%D0%B4%D0%B5-%D0%B5-%D0%BE%D0%BD%D0%BE%D0%B2%D0%B0-%D1%89%D0%B0%D1%81%D1%82%D0%B8%D0%B5,-%D0%BA%D0%BE%D0%B5%D1%82%D0%BE-%D0%BD%D0%B8-%D0%BE%D0%B1%D0%B5%D1%89%D0%B0%D0%B2%D0%B0%D1%85%D0%B0", "text": "«ДЕМОКРАЦИЯТА — ГАРАНЦИЯ ЗА ПРОСПЕРИТЕТ И БЛАГОДЕНСТВИЕ!» — такива бомбастични заглавия имаха статиите от онази епоха, когато ни заклеваха, че в България ще потекат реки от мед и масло, стига само демокрацията да победи в страната ни.     После обаче се оказа, че това не е достатъчно условие, защото ни трябва демокрация по западен, а сетне и по англосаксонски образец, силно дясно управление, влизане в НАТО, влизане в ЕС и т. н., и т. н. Сега е дошло времето да попитаме западните политици защо в България няма щастие и къде остана онова обетовано «общество на всеобщото благосъстояние»?    ", "date": "2020.01.21", "title": "Сега е моментът да попитаме западните политици: Къде е онова щастие, което ни обещаваха"}
{"url": "http://www.classa.bg/%D1%81%D0%B2%D1%8F%D1%82/item/405513-%D0%B2%D1%8A%D0%BF%D1%80%D0%B5%D0%BA%D0%B8-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D1%81%D0%BB%D0%BE%D0%B6%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F,-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D1%89%D0%B5-%D0%BC%D1%83-%D0%BB%D0%B8%D0%BF%D1%81%D0%B2%D0%B0-%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Въпреки факта, че отношенията между Великобритания и Европейския съюз никога не са били прости, Обединеното кралство е беше влиятелен член на блока и играеше важна роля в него, пише наблюдателят на Bloomberg Иън Уишърт. Както припомня авторът, британските политици често са заемали най-високи постове в структурите на ЕС, а дипломатите на Обединеното кралство са се славили с умението си да решават сложни проблеми. През декември 2007 г. лидерите на ЕС, които се събраха в старинен лисабонски манастир, за да подпишат договора за промяна на живота, гледаха с нетърпение часовника в очакване на пристигането на британския премиер Гордън Браун, припомня наблюдателят на Bloomberg Иън Уишърт. Според журналиста отсъствието на британския лидер се дължи не на несъгласието му с документа, а на неговото нежелание да позира пред телевизионните камери рамо до рамо с европейските си колеги, празнуващи укрепването на съюза. Ето защо Браун се появи на събитието след три часа и половина и подписа споразумението отделно от останалите. „ , подчертава журналистът и добавя, че Обединеното кралство винаги е било с   и не е могло да определи коя посока да избере. Според автора в коридорите на властта на Брюксел мнозина все още се чудят в кой момент ЕС окончателно загуби Великобритания. Някои официални лица смятат, че Лондон не се нуждаеше от присъединяване към блока от самото начало поради твърде очевидните културни, политически и правни различия и по-тесните връзки със САЩ. Въпреки това, в по-голямата си част европейският политически елит съжалява за отделянето на Великобритания от ЕС, отбелязва авторът. Въпреки че на британския народ почти никога не са му казвали за това, Обединеното кралство играеше ролята на важен и влиятелен член на блока. Така британците Уилшмън Рой Дженкинс, който стана председател на Европейската комисия през 1977 г., и членът на Европейската комисия Артър Кокфийлд бяха архитектите на създаването на валутния съюз и единното икономическо пространство. Освен това, по време на присъствието си в ЕС, Великобритания изигра ролята на противотежест на Франция и Германия, които се конкурираха помежду си, британската   позволи на други критици да се скрият зад нея, а спазването на принципите на свободната търговия не даваха възможност за завладяване на властта в съюза на протекционистки настроените южни членове. Нещо повече,  , отбелязва наблюдателят на Bloomberg. Според няколко европейски високопоставени служители процесът на отдалечаване на Великобритания от ЕС започна преди 16 години, в момент, когато влиянието й в Европейския съюз достигна своя връх. На 1 май 2004 г. ЕС претърпя най-голямата трансформация от създаването си, приемайки в редовете си 10 нови държави, главно от постсъветска Източна Европа, чийто приоритет – като на британците - беше свободната търговия с европейските държави, а не политическото и общественото обединение, Обединеното кралство упорито насърчава тази инициатива в продължение на много години, но зад   стои бомба със закъснител, отбелязва авторът на статията. „ , пише Уишърт. Приемането на нови държави в Европейския съюз даде възможност на техните граждани да живеят и работят във всяка страна от блока. От 2003 г. до 2016 г. броят на жителите на Обединеното кралство без гражданство нараства от 1,5 милиона на 3,5 милиона и ако Лондон беше свикнал с имиграцията, промяната на начина на живот в традиционните общности се оказа по-болезнена за населението, отколкото политиците очакваха. Когато се предостави възможността, жителите на тези райони гласуваха решително за излизане от Европейския съюз. Седем години по-късно дойде моментът, който се счита от много европейски служители за повратна точка в отношенията с Обединеното кралство. На 9 декември 2011 г. британският премиер Дейвид Камерън наложи вето на споразумение, предназначено да спаси европейската валута в условията на глобалната финансова криза, като не успя да осигури отстъпки от ЕС, които биха защитили финансовия сектор на Обединеното кралство. Според автора връзката на Камерън с Ангела Меркел и други европейски лидери остава отровена от този епизод и до днес. Както припомня журналистът, по онова време Великобритания в европейските кръгове беше сила, с която трябваше да се съобразяват - британските политици заемаха видни постове в европейските структури, но по времето, когато Камерън говори за отстъпки, отношенията започнаха стремително да се влошават. Според Уишърт, нещо подобно се случи миналата година, когато новият премиер Борис Джонсън забрани на британските дипломати да присъстват на европейските срещи, освен на най-важните, за да ги освободи за други дела. Сега британските служители са принудени да чакат при затворени врати или да се обаждат на колегите от блока с молба да споделят новини с тях. Авторът на статията подчертава специалната роля на британските медии в процеса на влошаване на двустранните отношения. Според него британските лидери отчаяно се нуждаят от похвални статии и обичат да изглеждат  , макар и с цената на добрите дипломатически отношения с ЕС.  , съобщава журналистът, припомняйки, че Борис Джонсън, като брюкселски кореспондент на Daily Telegraph през 90-те години, създаде стил за писане на репортажи, чиято цел беше по-скоро да забавлява или сплашва читателя, а не да предава фактите. Според наблюдателя Брюксел все още говори за британските дипломати с голямо уважение, припомняйки дългогодишното им изкуство да сключват сделки, способността им да убеждават съперниците да си сътрудничат и да казват на властите истината лицето. Тайно официалните представители на Брюксел признаха, че очакват много   на британците по време на преговорите за Брекзит, но тези страхове не бяха потвърдени. Според преговарящите правителството на Тереза Мей е било толкова объркано, че ЕС често е трябвало да предприема подготовката на плановете за излизане от Великобритания от блока. „ , каза една от ключовите преговарящи Сабин Уейенд в частен разговор според източници. „ , пита авторът. Според него през годините много решения на британските политици са допринесли за процеса на излизане, но никоя от възможните причини за Брекзит не е била решаваща. Съвсем наскоро сред европейските и някои британски служители имаше надежда, че недостатъчният резултат на Джонсън в общите избори ще доведе до втори референдум с различен резултат. Почти 12 години след отсъствието на Гордън Браун при подписването на Лисабонския договор, британският премиер отново не дойде на срещата на върха на ЕС. Този път обаче, на 12 декември 2019 г., Джонсън имаше по-добро извинение: във Великобритания имаше изборен ден, припомня журналистът. Докато лидерите на ЕС се съвещаваха, малка група британски и европейски дипломати се събраха в къща на площад Бругман в Брюксел, за да гледат прякото предаване на британските избори. В 11 вечерта, когато екзит половете предсказваха победата на Джонсън с голямо откъсване, в залата се възцари тишина, казва наблюдателят.  , заключава журналистът.    ", "date": "2020.01.21", "title": "Въпреки достатъчно сложните отношения, на Европейския съюз ще му липсва Британия"}
{"url": "http://www.classa.bg/%D1%81%D0%B2%D1%8F%D1%82/item/405514-50-%D0%B3%D0%BE%D0%B4%D0%B8%D0%BD%D0%B8-%D1%84%D0%BE%D1%80%D1%83%D0%BC-%D0%B2-%D0%B4%D0%B0%D0%B2%D0%BE%D1%81-%E2%80%93-%D0%B2-%D1%81%D1%8F%D0%BD%D0%BA%D0%B0%D1%82%D0%B0-%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D1%81-%D0%BA%D0%BB%D0%B8%D0%BC%D0%B0%D1%82%D0%B0-%D0%B8-%D0%B2%D1%8A%D0%BB%D0%BD%D0%B5%D0%BD%D0%B8%D1%8F%D1%82%D0%B0-%D0%BF%D0%BE-%D1%81%D0%B2%D0%B5%D1%82%D0%B0", "text": "В сянката на Алпите, на извънредната ситуация с климата и вълнения по света форумът в Давос ще започне утре 50-ото си издание с участието на американския президент Доналд Тръмп и екоактивистката Грета Тунберг. Световният икономически форум – започнал през 1971 г. като дискретна среща на предприемачи и политически лидери в ски курорт в Граубюнден (Швейцария) – би искал да бъде „място за размишления“ за бъдещето. Но като всички международни събития той рискува преди всичко да стане отражение на разделенията по света. И какъв по-добър начин да ги илюстрираме от двамата звездни гости, които ще видим утре, в първия ден на срещата. 17-годишната Грета Тунберг идва в Давос за втора поредна година, за да призове международната общност и деловите среди да се активизират и да предприемат действия, имайки предвид извънредната ситуация с климата. Дали тя ще се срещне там с Доналд Тръмп, с когото си разменя удари в Туитър и на когото по време на Общото събрание на ООН хвърли онзи суров, запечатан от камерите поглед? Американският президент, който вече беше в Давос през 2018 г., ще произнесе речта си в същия ден, в който американските сенатори ще започнат процеса по отстраняването му от длъжност. Той ще говори на фона на напрежението между Вашингтон и Техеран след ликвидирането на генерал Солеймани в Багдад, последвалите ответни удари и катастрофата на украински Боинг, свален по погрешка от Иран. Първоначално очакван в Давос, иранският външен министър Мохамад Джавад Зариф отмени участието си, но иракският президент Бархам Салих ще е там. Икономическият форум, който продължава до петък, ще направи и равносметка на търговските и технологични офанзиви, предприети от Вашингтон. Официалната китайска делегация ще се ръководи от вицепремиера Хан Чжън. Тя ще пристигне няколко дни след подписването миналата сряда на предварително китайско-американско търговско споразумение, което установи примирие след две години на напрежение.   В кантона Граубюнден се очакват и големи предприемачи и шефове, особено в технологичната област, включително Жън Чжънфей, емблематичния основател на Хуавей. Китайският телекомуникационен гигант е забранен в САЩ, които призовават съюзниците си да скъсат с него, а това поражда страхове от „технологична студена война“. Европа ще бъде представена от председателката на Европейската комисия Урсула фон дер Лайен, германската канцлерка Ангела Меркел и други. „Що се отнася до изменението на климата и много конфликти като този с Иран, САЩ и европейските лидери не са на едно мнение за решенията, които трябва да бъдат взети, а и по самото естество на проблемите“, отбелязва Джереми Шапиро, директор по изследователската дейност на Европейския съвет по външни отношения. За европейците климатът е „екзистенциално предизвикателство“, а за Тръмп това е само поредната „китайска лъжа“, много се различават и позициите по ядрената сделка с Иран от 2015 г. „Няма нищо, което да подсказва, че има солидна основа за изработване на общи решения по деликатни световни проблеми“, подчертава Шапиро за АФП. Дигиталният данък, въведен от Париж, също е ябълка на раздора с Вашингтон. Френският министър на финансите Брюно льо Мер ще се срещне в кулоарите на форума с американският финансов министър Стивън Мнучин.     В доклад, оповестен преди форума, той определя като „ключови предизвикателства за човечеството“ недоволството на хората от липсата на икономическа стабилност, климатичните промени, ускорената загуба на биоразнообразие и дори нееднаквият достъп до интернет и здравеопазване. „Светът не може повече да чака мъглата на геополитическата и икономическата несигурност да се разсее. Ако изберем да живеем с надежда, че системата „ще се върне към нормалното“, означава да рискуваме да пропилеем благоприятни възможности от решаващо значение“, се казва в доклада. Въпреки това не се очаква Доналд Тръмп да смекчи в Давос позициите си за търговията или околната среда, предвижда Карлос Паскуал, бивш американски дипломат, станал вицепрезидент на компанията Ай Ейч Ес Маркит (IHS Markit). „Той се очаква да изпрати послание до американците, а не до международната общност“, посочи той за АФП. Докато Тръмп се бори за преизбирането си през ноември, „целта ще е да се подчертае пред избирателите му в САЩ, че негов приоритет номер едно в международната политика си остава „Америка на първо място“.    ", "date": "2020.01.21", "title": "50 години форум в Давос – в сянката на ситуацията с климата и вълненията по света"}
{"url": "http://www.classa.bg/%D1%81%D0%B2%D1%8F%D1%82/item/405515-%D1%85%D0%BE%D0%B4%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%BD%D0%B5-%D0%BE%D1%81%D1%82%D0%B0%D0%B2%D1%8F%D1%82-%D0%B3%D0%BE%D0%BB%D1%8F%D0%BC-%D0%B8%D0%B7%D0%B1%D0%BE%D1%80-%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0", "text": "Руският президент Владимир Путин този път разигра нещата по друг начин. Вместо да обяви открито намерението си да удължи управлението си, както направи през 2011 г., той предложи конституционни поправки, за да изглежда, че дава повече власт на парламента на Русия. Вместо да обяви това като свършен факт, заяви, че народът трябва да се произнесе чрез гласуване. И после извърши светкавични и неочаквани промени в управлението на Русия, поставяйки начело на правителството не много известен чиновник без политически амбиции. Путин обяви промени, в което мнозина видяха стратегия за оставането му на власт и след края на мандата му през 2024 г. И предложените конституционни реформи, които може да му позволят да остане на власт като министър-председател или ръководител на Държавния съвет, не предизвикаха кой знае какво обществено възмущение. Нито оставката на Дмитрий Медведев, руския премиер, когото Путин бързо смени с малко известния шеф на данъчната служба Михаил Мишустин. Беше много по-различно от случилото се през 2011-2012 г., когато усилията да се подготви връщането на Путин като президент попариха надеждите на руснаците за либерализация и предизвикаха масови протести в Москва. Новият министър-председател Мишустин бе представен и похвален от правителствени представители и коментатори като „ефективен мениджър“ с достатъчен опит в областта на финансите, който ще може да извади стагниращата руска икономика от тресавището. Много от руснаците може да видят в това положителна промяна, а не сложна политическа комбинация. Според проучване от петък на руския държавен институт за проучване на общественото мнение ВЦИОМ 45 процента от запитаните смятат, че тези промени са отражение на искреното желание на Путин да промени съществуващата властова структура. Но опозиционни лидери като Алексей Навални заявиха, че промените не са това, което хората очакват. Путин се стреми „да остане пожизнен едноличен лидер“ и да управлява Русия като своя „собственост“, поделена между него и поддръжниците му, написа в Туитър Навални. Обявените промени по никакъв начин не взимат предвид истинските очаквания на руснаците, каза съратничката на Навални Любов Собол. „Хората искат да се сложи край на корупцията, хората искат подобряване на жизнения си стандарт. Искат реформа на здравната система, безпокоят се от пенсионната реформа. Нищо няма да се направи по нито едно от тези искания“, каза Собол пред Асошиейтед прес. Сходно звучи и изказването на Владимир Милов, опозиционен политик. Руснаците са склонни да преглътнат временно влошаване на условията на живот, ако виждат потенциал за бъдещ растеж, но обръщението на Путин показва, че той не се интересува от това, заяви Милов. „Сега това е основният конфликт между Путин и обществото“, каза той. „Обществото не може да чака нов икономически растеж, а Путин не го е грижа, той е зает с други неща. Но в един момент това ще се върне като бумеранг“, добави Милов. Въпреки всичко малко вероятно е обявените конституционни реформи да предизвикат нова вълна от протести. „В последно време всички протести ставаха след изблик на дълго трупано негодувание, който е предизвикан от нещо. Промяната на конституцията е малко вероятно да бъде такъв катализатор“, каза Милов. Денис Волков, социолог от независимия социологически център „Левада“, заяви, че промените в сферата на управлението са толкова неясни, че е малко вероятно да предизвикат обществен гняв. „Не е ясно какво става. За президентско управление ли става дума? За някакъв друг управленски орган ли? Не е ясно от какво точно трябва да изразят недоволство хората“, каза той. „Трудно е да се протестира срещу нещо, което е неясно“, добави Волков. Социологът отбеляза, че през 2011-2012 г. рейтингът на Путин е бил доста по-нисък – повече от половината от хората се искали той да си тръгне. „Точно сега няма порив за смяна на лидера на страната“, каза Волков. Остава и въпросът дали опозицията ще бъде в състояние да мобилизира хората за протест. Миналата година Кремъл увеличи натиска върху активисти и политици, затрупвайки ги със солени глоби и изтощавайки ги с арести и процеси. Срещу Собол и други съратници на Навални са образувани няколко наказателни дела. Собол каза, че дължи на държавата над 400 000 долара глоби и очаква да бъдат наложени нови глоби на дейци на опозицията. „Има голяма вероятност тази година политическият натиск върху нас да продължи“, заяви тя. Въпреки всичко Собол се зарече опозицията да продължи борбата, като протестира, оспорва действията на правителството в съда и изобличава корумпирани чиновници. В четвъртък Навални заяви в публикация в интернет, че съпругата на Мишустин е спечелила около 12 милиона долара през последните девет години според данъчните й декларации, макар че никога не е притежавала или управлявала бизнес. Той поиска отговори от Мишустин и твърди, че става дума за корупция. Дмитрий Гудков, бивш депутат, а сега опозиционен политик, смята, че е много вероятно да има предсрочни парламентарни избори, тъй като по думите му Кремъл ще иска те да са тази, а не следващата година. „Те бързат и искат (да прокарат предложените конституционни поправки) при сегашния парламент, който напълно контролират“, каза той. „Ясно е, че това променя стратегията ни“, заяви Гудков.    ", "date": "2020.01.21", "title": "Ходовете на Путин не оставят голям избор на опозицията"}
{"url": "http://www.classa.bg/%D1%81%D0%B2%D1%8F%D1%82/item/405516-counter-punch-%D0%B7%D0%B0-%D1%80%D1%83%D1%81%D0%BA%D0%B0%D1%82%D0%B0-%C2%AB%D0%BD%D0%B0%D0%BC%D0%B5%D1%81%D0%B0%C2%BB-%D0%B4%D0%B0%D0%B6%D0%B5-%D0%B0%D0%BA%D0%BE-%D1%8F-%D0%B8%D0%BC%D0%B0,-%D1%81%D0%B0%D1%89-%C2%AB%D1%81%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B7%D0%B0%D1%81%D0%BB%D1%83%D0%B6%D0%B5%D0%BD%D0%BE%D1%82%D0%BE%C2%BB", "text": "Ако проверите всички факти, „намесата“ на Русия в изборите в САЩ изглежда много по-малко мащабна, отколкото някои медии в САЩ се опитват да я представят: скромната рекламна кампания във Facebook, която беше подкрепена от руска частна компания, едва ли ще повлияе на резултата от американските президентски избори, пише CounterPunch. Междувременно, дори ако това може да се счита за руска операция,\" Вашингтон всъщност \"си получава заслуженото\", тъй като Съединените щати многократно предприемат стъпки срещу Москва, които могат да се считат само за \"актове на агресия\". Русия -   - наистина е похарчила 100 000 долара за реклами във Facebook, за да повлияе на резултатите от изборите за 2016 г., пише CounterPunch. Наблюдателят на изданието обаче подчертава, че в крайна сметка само малка част от тази реклама се оказа политическа и дори това беше в полза на Доналд Тръмп и в полза на Хилари Клинтън - да не говорим за факта, че такъв скромен рекламен бюджет просто не може да играе роля в избори, в които са инвестирани $6,8 млрд. Всички тези обстоятелства обаче не оказват влияние върху настроението на отделни американски медии, които по-рано в продължение на три години ежедневно пишеха за  , който завърши с  , а сега предупреждават обществеността за че Русия ще повтори кампанията си и при новите президентски избори в САЩ през 2020. Властите на страната изразяват подобно мнение: по-специално, в официално изявление, публикувано през ноември миналата година от ръководителите на специалните служби на администрацията на Тръмп, се казва, че   относно предстоящите избори, продължава наблюдателят на CounterPunch. В същото време, както отбелязва журналистът,  . САЩ през цялата си история редовно са извършвали посегателства срещу Съветския съюз, нападат го, организират саботажи и подкопават авторитета на Москва, убеден е авторът. Според журналиста именно намесата на Вашингтон се превърна в един от основните фактори, довели до разпадането на СССР през 1991 г. - което означава, че руското правителство и дори политическата система на днешна Русия  . „ , пише авторът. - По време на Втората световна война САЩ и СССР се сражаваха заедно срещу Германия - обаче   в продължение на три дълги години, преди да отворят втори фронт, и  , се казва в материала на CounterPunch. Както каза в интервю през 1984 г. съветския военачалник и ветеран от Втората световна война Иван Кузовков, президентът на САЩ Франклин Рузвелт умишлено направи така, че тегобите и лишенията на войната да бъдат прехвърлени на гърба на съветския народ и се надяваше СССР да бъде ограбен до последно. През 1962 г. американският президент Джон Ф. Кенеди  , защото СССР разположи своите ракети в Куба,  , пише авторът. Междувременно, две години по-рано, Съветският съюз свали американския разузнавателен самолет U-2 и арестува пилота му Гери Пауърс - но въпреки факта, че това е   и студената война е в разгара си, Москва реши да си затвори очите за този инцидент, подчертава журналистът.  , пише той. През 1982 г. президентът на САЩ Роналд Рейгън даде съгласие за началото на операция на ЦРУ за взривяване на газопровод на съветска територия, се казва в доклада.  , CounterPunch цитира спомени от тази операция като бивш член на Съвета за сигурност на САЩ при Рейгън. Операцията доведе до икономически щети, голяма вреда за околната среда, както и до  , се казва в статията.  , иронизира наблюдателят на CounterPunch.     През 1983 г. над североизточната част на СССР беше свален лайнер на авиокомпанията Korean Airlines, който изключи транспондера си и не се подчини на изискванията на съветските военни да напусне забранената зона на въздушното пространство на страната, разказва авторът. Корейският самолет проникна дълбоко в съветската територия, прелетя 587 км по протежението й, което  , подчертава той. Според журналиста, въпреки че това вероятно не е известно, като се имат предвид тесните връзки, съществували между Южна Корея и САЩ по това време, авиокомпанията най-вероятно се е съгласила да инсталира шпионски камери с висока резолюция на борда на самолета -  Междувременно администрацията на Рейгън организира поредния акт на   срещу Москва: знаейки, че основните стоки за износ на СССР са нефт и газ, Вашингтон убеждава Саудитска Арабия да увеличи производството на  , в резултат на което съветската икономика влезе в  “, докато на Рияд помогнаха да се избегне подобна съдба за сметка на американските данъкоплатци, разказва авторът.  , убеден е журналистът. Накрая, през 1991 г., САЩ   - СССР се разпадна, а Русия  , пише авторът.  , се казва в статията.   „ , възмутен е наблюдателят на CounterPunch. В крайна сметка загрижеността на САЩ за намесата на Москва в американската политика изглежда или е   или „ , заключава журналистът.  ", "date": "2020.01.21", "title": "Counter Punch за руската «намеса»: Даже ако я има, САЩ «си получават заслуженото»"}
{"url": "http://www.classa.bg/%D1%81%D0%B2%D1%8F%D1%82/item/405517-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0%D1%82%D0%B0-%D0%B1%D0%BE%D0%BB%D0%B5%D1%81%D1%82-%D0%BE%D1%82-%D0%BA%D0%B8%D1%82%D0%B0%D0%B9-%D1%81%D0%B5-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0-%D0%BF%D0%BE-%D0%B1%D1%8A%D1%80%D0%B7%D0%BE-%D0%BE%D1%82-%D0%BE%D1%87%D0%B0%D0%BA%D0%B2%D0%B0%D0%BD%D0%BE%D1%82%D0%BE", "text": "В Китай расте броят на заразените от новата мистериозна белодробна болест. И то по-бързо, отколкото твърдят официалните власти. Британски учени не изключват възможността тя да се предава и от човек на човек.       Заразените с новия вирус стават все повече - по последни данни те са поне 198. Заболяването вече се разпространява и извън 19-милионната метрополия Ухан. Загадъчната болест е довела до смъртта на трима души, съобщават здравните служби в град Ухан, където новият вирус бе регистриран за първи път. До момента има 25 души, заразени с вируса, които вече са изписани от болницата, други 170 са на лечение. Състоянието на 35-ма от пациентите се определя като тежко, деветима са в критично състояние. Други 126 пациенти са се заразили от лека форма на болестта. Действително заразените са много повече ? До 19 януари китайските власти бяха съобщили само за 60 потвърдени случая на зараза с новия корона вирус. Но действителният брой на заразените вероятно надхвърля 1 700 души, се твърди в научна публикация на Центъра за анализ на инфекциозните заболявания MRC към лондонския Имперски колеж. \"Безпокойството ми междувременно нарасна значително \", споделя ръководителят на изследването Нийл Фъргюсън. Обезпокоителен факт е също и това, че за първи път заболяването е открито и извън пределите на 11-милионната метрополия Ухан, където то бе регистрирано най-напред. Има информация за двама жители на Пекин, които са се заразили, както и за един човек в Шънджън - и тримата са посещавали преди това Ухан. В Шанхай също бе потвърден първи случай на заболяване от новия вирус. Разрастването на болестта идва в крайно неподходящ момент, тъй като се задават празненствата по случай посрещането на китайската нова година. Милиони китайци по традиция пътуват до родните си места. Така заразата вероятно ще се разпространи още повече. Още в петък здравните власти в САЩ обявиха, че ще преглеждат щателно  пътниците, пристигащи от Ухан за съмнителни симптоми като например повишена температура. От Тайланд се съобщава за два случая на заболяването, от Япония - за един. При това става дума все за хора, посещавали преди това Ухан. Какво се знае за новия китайски вирус? За самия вирус е известно, че е от групата на коронавирусите и може да предизвика развитието на пневмония. Знае се също, че смъртоносното заболявания ТОРС (Тежък остър респираторен синдром) също беше причинено от вируси от този тип. През 2002 и 2003 ТОРС отне живота на близо 350 души в континентален Китай и на още близо 300 в Хонконг. Първите случаи на зараза с новия китайски вирус бяха свързани с борсата за морски храни в град Ухан. Наред с делфините и другите морски бозайници на този пазар до закриването му на първи януари, по сведения на някои медии, се продавали и прилепи, кокошки, зайци и змии. Вероятно именно някой от тези животински видове е станал източник на заразата. Засега китайските здравни органи не са установили нито един случай на пренасянето на новия вирус от човек на човек. Но британските епидемиолози не изключват вероятността заразата да се предава и по този начин.           Афлатоксините - отровата от плесенните гъби Смъртоносната плесен Салмонелите Опасните чревни пръчици Коварната салата Листериите Норовирусът Чистите ръце - залог за здраве Златните правила на кухненската хигиена", "date": "2020.01.21", "title": "Мистериозната болест от Китай се разпространява по-бързо от очакваното"}
{"url": "http://www.classa.bg/%D1%81%D0%B2%D1%8F%D1%82/item/405518-%D1%81-%D0%BA%D0%B0%D0%BA%D0%B2%D0%B8-%D0%BF%D0%B0%D1%80%D0%B8-%D1%89%D0%B5-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D1%82-%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD", "text": "Това последва от решението им да се откажат от дворцовите си задължения: принц Хари и съпругата му Меган се разделят с титлата \"Кралско височество\" и стават частни лица. С какви пари ще разполагат в новата си роля?       За принц Хари и съпругата му Меган Маркъл титлата „Кралско височество\" занапред отпада - това съобщи британският двор през уикенда. Самият принц обясни, че първоначално той и съпругата му са искали и занапред да изпълняват някои от дворцовите си задължения, но без да получават за това от парите на данъкоплатците. Това тяхно желание обаче се провалило, така че сега двамата стават частни лица. Но с какви пари ще разполагат те в новата си роля? Според преценките на експерти, Хари и Меган и в момента имат доста сериозно богатство, което възлиза на обща сума между 18 и 40 милиона паунда - в зависимост от оценката. Досега Хари е получавал едва 5% от доходите си по линия на дворцовия бюджет, останалите пари идват предимно от баща му принц Чарлз. От своите имоти в херцогство Корнуол Чарлз получава годишно около 21 милиона паунда. Колко струва марката \"Хари и Меган\"? Освен това Хари и Меган могат тепърва да разчитат на доста сериозни приходи. Дейвид Хай, специалист по финансовата стойност на запазените марки, оценява марката „Хари и Меган\" като много перспективна. Пред германския седмичник „Ди Цайт\" той обяснява, че двамата биха могли да използват марката си така, както го правят други ВИП-ове - например семейство Обама, Опра Уинфри и различни холивудски звезди. Те могат да изнасят публични лекции и дори понякога да го правят за благотворителни цели. В останалите случаи са им гарантирани хонорари от минимум 150 000 паунда. Техните съветници вече регистрираха и запазената им марка „Sussex Royal\", под която занапред могат да се продават стотици продукти като кърпи, чаши, химикалки и пр. Дейвид Хай смята още, че авторските права за една бъдеща книга на Хари и Меган ще им донесат поне 25 милиона паунда, а за всяко свое участие пред камерата Меган Маркъл ще получава по 10 милиона паунда на филм. \"Цената\" на британския кралски двор Хай очевидно добре знае за какво говори. Преди време той изчисли „пазарната тежест\" на целия кралски двор: повече от 2 милиарда евро годишно. Експертът предупреждава обаче, че за Меган и Хари е рисковано да изкарват пари благодарение на досегашния си статут в кралския двор. Обществеността е много чувствителна, когато усети, че с кралската марка се злоупотребява с комерсиални цели. Особено когато става дума за членове на кралското семейство, които публично са \"скъсали\" с кралския двор, казва Хай пред „Ди Цайт\".      ", "date": "2020.01.21", "title": "С какви пари ще разполагат Хари и Меган?"}
{"url": "http://www.classa.bg/%D1%81%D0%B2%D1%8F%D1%82/item/405519-%D0%B2-%D0%B5%D1%80%D0%B0%D1%82%D0%B0-%D0%BD%D0%B0-%D0%BF%D0%BE%D1%81%D1%82%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "В рамките на 3 години, откакто положи клетва като президент на САЩ, Доналд Тръмп е направил над 16 200 подвеждащи или откровено лъжовни изказвания, показва справка на фактчекинг платформата на в. Washington Post, . Самата платформа е създадена специално да следи думите на президента, да категоризира и анализира невярната информация, която идва от него - било то от изказванията му, официални позиции или от негови туитове. \"Стартирахме този проект като част от отразяването на първите 100 дни на президента, до голяма степен защото не можехме да сме в крак с темпа и мащаба на неверните твърдения на президента. Записахме 492 твърдения - средно по близо 5 на ден - и читателите ни поискаха да продължим до края на управленския мандат на Тръмп\", се казва в публикацията на Washington Post. Според изданието Тръмп е прекрачил праг, който е бил немислим, когато проектът за фактчекинг платформата е започнал работата си. Така те стигат до извода, че през 2017 г. американският президент е направил 1999 неверни или подвеждащи твърдения. През 2018 г. е добавил още 5689 - общо 7688. А през 2019 г. е добавил още 8155 твърдения, нямащи особено общо с истината. С други думи за една година президентът е удвоил броя на неверните или подвеждащи твърдения, които той е направил през предишните две години общо. Средно по 6 твърдения на ден през 2017 г., близо 16 на ден през 2018 г. и повече от 22 на ден през 2019 г. \"Към 19 януари, 1095-ия си ден на поста, Тръмп направи 16 241 неверни или подвеждащи твърдения. Остават само 366 дни - поне в този мандат\", допълват още оттам. През 2018 и 2019 г. през октомври и ноември той е направил най-много неверни или подвеждащи твърдения: октомври 2018 г. (1205), октомври 2019 г. (1159), ноември 2019 г. (903) и ноември 2018 г. (867). Дните с абсолютен връх в изречените подвеждащи и/или лъжовни изказвания са малко преди частичните избори за Конгрес през есента на 2018 г.: 139 на 5 ноември и 128 на 3 ноември.     Пикът през октомври и ноември 2019 г. пък се свързва със скандала за Украйна, при който стана ясно, че президентът на САЩ е използвал американската военна помощ за украйна като лост за убеждаването на властите в Киев да започнат разследване срещу сина на негов политически противник, който има бизнес в страната. Почти 1000 от лъжливите и подвеждащи твърдения, направени от президента, се занимават с разследването в Украйна, въпреки че то става отделна категория във фактчекинг платформата само преди четири месеца. Границата от 10 хил. неистини е прекрачена на 26 април 2019 г. 1/5 от тези твърдения са за икономиката на страната или за пазара на труда. На фона на предстоящата му кампания за преизбиране като президент той се фокусира върху икономиката. Там основното му лъжовно твърдение е това, че в момента състоянието на икономиката на САЩ е най-доброто в историята досега - 257 пъти изказано. Той започна да говори за през юни 2018 г. и това твърдение бързо се превърна в едно от любимите му. Президентът със сигурност може да се похвали със добро икономическо положение, отбелязват от Washington Post, но по никакви обективни критерии то не е по-добро от това при президентите Дуайт Айзенхауър, Линдън Джонсън или Бил Клинтън. Нещо повече, икономиката започва да усеща ударите от търговските войни на Тръмп, като производственият сектор е в очевидна рецесия, коментират още от медията. Президентът на САЩ също така 184 пъти е излъгал, че е прокарал най-големите данъчни отстъпки в историята на САЩ. Дори преди да бъдат подготвени промените, той обещал, че ще наложи най-големите данъчни отстъпки в историята на САЩ - по-големи от на Роналд Рейгън през 1981 г. Данъчните съкращения при Рейгън представляват 2,9 на сто от БВП. Нито от едно предложенията на президента не е близо до това ниво. Данъчните промени при Тръмп представляват 0,9 на сто от БВП, което ги прави осмото най-голямо орязване на данъците за последните 100 г. При 176 случая той е заявил, че САЩ \"губят\" пари от търговския дефицит. Това отразява неразбиране на икономиката на базисно ниво. Държавите не \"губят\" пари от търговския дефицит. Търговският дефицит също е засегнат от макроикономически фактори като валутите, икономическия растеж, спестяванията и инвестициите, обобщават от Washington Post. Постоянните \"бомбардировки\" от туитове на Тръмп също спомагат за високия ръст на подвеждащите му изказвания. Близо 20% от фалшивата информация, идваща от него е минала през профила му в Twitter. Склонността на президента да повтаря неверни твърдения се демонстрира от факта, че платформата за проверка на факти е записала повече от 400 случая, в които той е повтарял вариация на едно и също фалшиво изказване по поне три пъти. От Washington Post завършват текста си с това, че канят всякакви учени да проверят базата им от данни за фалшивите изказвания на американския президент - за всеки, който иска по-подробно да изследва докъде се разпростира склонността на Тръмп да... си играе с истината, както и за всеки, който не вярва на изводите на медията и експертите й.", "date": "2020.01.21", "title": "В ерата на постистината"}
{"url": "http://www.classa.bg/%D1%81%D0%B2%D1%8F%D1%82/item/405520-%D0%B1%D1%80%D1%8E%D0%BA%D1%81%D0%B5%D0%BB-%D1%81%D0%BB%D0%B5%D0%B4-%D1%88%D0%BF%D0%B8%D0%BE%D0%BD%D1%81%D0%BA%D0%B8%D1%82%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F", "text": "Брюксел е разтърсен в последните няколко дни от обвинения и страхове след като стана ясно, че се разследва бивш високопоставен дипломат на ЕС по подозрения в шпионаж за Китай. Новините, че бивш посланик на ЕС е заподозрян в предаване на търговска тайна на китайски шпиони за първи път се появиха в германския всекидневник Der Spiegel на 15 януари, но изданието тогава не назова имена или работодатели. Бе съобщено само, че германските прокурори разследват бивш дипломат и още двама души, които работят за чужди лобистки интереси. Германската федерална прокуратура потвърди, че разследва трима души, претърсени са имоти в Берлин, Брюксел, Баден-Вюртемберг и Бавария. Външната служба на ЕС заяви, че е готова да сътрудничи на германски или белгийски власти по случая. Източници, пожелали анонимност, казаха пред EUobserver и Washington Post, че един от заподозрените в шпионаж за Китай е бившият посланик на ЕС Герхард Сабатил. Той има двойно гражданство - германо-унгарско, и е служил като пратеник на ЕС за Южна Корея, Германия, Исландия и Норвегия, преди да заработи през 2017 г. в Берлин за Eutop - средно голяма лобистка фирма с офиси в Брюксел, Берлин и Мюнхен, където е управляващ директор. Бил е и ръководител по въпросите на външните служби на ЕС в Братислава и Прага и директор на службите по същите въпроси в Източна Азия и Тихия океан. Работил е и в отделите за конкуренция, промишленост, бюджети и Западни Балкани на Европейската комисия. Преподавал е в Колежа на Европа - следдипломна институция по европейски изследвания с основен кампус в Брюж. От пресслужбата на академията съобщиха, че Сабатил е преподавал за кратко в отдела за политически изследвания и управление, но вече не е свързан с колежа. Лобистката фирма на бившия дипломат категорично отрича твърденията срещу него. В офиса на Eutop в Брюксел работят 16 души. Те представляват големи клиенти като British American Tobacco, Deutsche Telekom, General Electric и PricewaterhouseCoopers, а бизнесът е за милиони евро. Външната служба на ЕС, и Колежът на Европа премахнаха връзки към своите уеб страници на Сабатил в същия ден, в който излязоха новините за опасения от шпионаж. Какво означава това за европейската институция Още преди да бъде посочен заподозрян, в столицата на ЕС се заговори за потенциалното въздействие на това разкритие. Очакванията са основно в посока, че новината ще подтикне ЕС да засили слабите протоколи за сигурност и ще подобри правилника си за пенсионираните служители на Европейската комисия, които работят за лобита. Според служител на ЕС случаят ще подсети мнозина, че „проблемът с китайската намеса трябва да се вземе на сериозно\". Свен Джиголд, немски евродепутат от Зелената партия в ЕП, заяви: „Нуждаем се от общи и приложими правила относно „въртящите се врати\" в институциите на ЕС. Настоящите правила за персонала са изключително слаби и почти не се прилагат.\" „Докато правилата ни позволяват да продаваме контакти и чувствителна информация на китайците, ние наистина имаме проблем. Това сериозно поставя под въпрос европейската външна и индустриална политика. Спешно имаме нужда от по-строги правила за това\", каза Даниел Фройнд, също евродепутат от Зелените. Говорител на външната служба на ЕС каза: \"Както всяка дипломатическа служба, ние знаем, че можем да бъдем цел на враждебни разузнавателни служби и предприемаме мерки, за да се защитим\". Служителите в столицата на ЕС и в чужбина са инструктирани по въпроси като използването на социални медии. По думите на говорителя персоналът е подходящо инструктиран и чувствителен към риск от чуждестранни шпиони. Високопоставените служители на ЕС често работят за лобистки фирми в Европа - практика, наричана „въртящи се врати\". Според НПО-та това представлява риск за сигурността на информацията в ЕС и за ограничаване на влиянието. В същото време външната служба на ЕС изчислява, че в Белгия има около 250 китайски и 200 руски шпиони, според вътрешна бележка, цитирана от германския вестник Die Welt. Белгийските разузнавателни служби отговарят за защитата на международните институции там, но по неофициални данни те разполагат с около 30 служители за контраразузнаване, разследващи китайския и руския шпионаж. Отношенията между ЕС и Китай Разследването поставя под въпрос отношенията между ЕС и Китай в година, в която европейските дипломати се надяваха да преформулират търговските си отношения, технологиите и политиките в областта на конкуренцията. ЕС очаква да проведе среща на върха в Пекин в края на март. Германският канцлер Ангела Меркел пък трябва да проведе среща в Лайпциг с европейските лидери и китайския президент Си Дзинпин по-късно тази година. Среща, на която канцлерът се надяваше да циментира наследството си от търговското споразумение, а сега фокусът може бъде изместен към сигурността. Страховете за шпионаж, пропаганда и кибератаки от Пекин нарастват от години. В доклад на чешкия мозъчен тръст Sinopsis в края на миналата година се казва, че „влиятелните операции на Китайската комунистическа партия в Европа са огромни и остават до голяма степен подценени\". И описва „група за приятелство\" на членовете на Европейския парламент, която според мозъчния тръст „ефективно функционира като пълномощник за вътрешна и външна пропаганда на Комунистическата партия на Китай\". В края на 2018 г. Великобритания и САЩ обвиниха китайски държавни хакери за кражба на интелектуална собственост. В миналото ЕС също е предупреждавала за шпионаж от страна на Китай и за търговски тайни във вътрешни документи. Неотдавнашна търговска мисия на белгийски служители, министри и член на белгийското кралско семейство претърпя хакерски атаки в телефони и мрежи. Телекомуникациите са зона на особено напрегнати европейско-китайски отношения, тъй като ЕС преразглежда политиките си за сигурност на телекомуникационните мрежи, за да намали рисковете, свързани с китайските доставчици Huawei и ZTE. Новите твърдения за шпионаж представляват предизвикателство за амбициите на китайските компании и фирмите за обществени въпроси, които искат да подобрят сътрудничеството между ЕС и Китай. Huawei, подобно на други китайски компании, е изправен пред дългогодишни обвинения, че представлява риск за сигурността поради връзките си с китайските власти. Компанията похарчи милиони евро през 2019 г., за да се бори с подобни проблеми. Специалистите по публични въпроси в Брюксел, участващи в лобирането за китайски фирми, очакват новите твърдения да навредят сериозно на тяхната работа. \"Наистина е бъркотия\", казва лобист пред Politico, отново помолил за анонимност, поради чувствителността на проблема.  ", "date": "2020.01.21", "title": "Брюксел след шпионските обвинения"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405501-%D0%BD%D0%B8%D0%BA%D0%B8%D1%82%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D0%BE%D1%82%D1%80%D0%B5%D1%81%D0%B5-%D0%BC%D1%80%D0%B5%D0%B6%D0%B0%D1%82%D0%B0", "text": " само че причината за този й вид съвсем не беше религиозна, както мнозина си помислиха.   В момента победителката от \"Биг Брадър\" е в екзотичен Банкок в компанията на своя любим Борислав и няколко приятелки. Разбира се, компанията събира погледите, откъдето и да мине заради доброто си настроение и атрактивен външен вид.     На две от снимките, които Никита качи в социалните мрежи обаче, тя сподели нещо, което предизвика много реакции от нейните последователи. Това, което брюнетката разкрива, е тревожно и дори стряскащо, а някои от виртуалните й приятели искрено се вбесиха. \"Бавното Лори... влюбваш се... но истината е, че бавното Лори е защитен вид, също така много опасно и едно ухапване може да бъде фатално. Но не това е най-страшното. Незаконни търговци ги продават като домашни любимци. Но за да са безопасни за хората, изродите им изваждат зъбките без упойка, с груби инструменти, причинявайки им невероятна болка и често смърт.     Има много видеа във Фейсбук, където малкото Лори уж си вдига ръчичките, за да го гъделичкат... Но истината е, че те повдигат ръчичките си, за да съберат отрова, защото се чувстват застрашени, а не защото им харесва да ги гъделичкат. Това малко Лори е бебе, и се надявам неговата съдба да е по-милостива.     За съжаление, ако някой олигофрен реши да си го купи, ще му извадят зъбките. Аз му се порадвах малко, въпреки, че и това не е Ок защото когато ние показваме, че ги харесваме, незаконните ловци ще ги ловят за да ни ги предлагат. Сега си мисля за него и ми е жал защото цялата тази информация я разбрах ден след тези снимки. Затова я споделям с вас. Нека бъдем осъзнати\", написа Никита в профила си и думите й предизвикаха вълна от възмущение. \"Няма по-големи животни от нас - хората!\", се казва в един от многото коментари под публикацията.", "date": "2020.01.21", "title": "Никита Джонсън потресе мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405502-%D1%80%D1%83%D1%81%D0%BA%D0%B8%D0%BD%D1%8F-%D0%BC%D0%B8%D0%BD%D0%B0-%D0%BF%D1%80%D0%B5%D0%B7-%D0%BB%D0%B5%D0%B3%D0%BB%D0%BE%D1%82%D0%BE-%D0%BD%D0%B0-%D0%BD%D0%B5%D0%B9%D0%BC%D0%B0%D1%80", "text": "Футболната звезда Неймар продължава да е интересен на фенове и медии с изявите си извън терена. Бразилецът през лятото вдигна шум около свой трансфер в Барселона, а сега медиите в Англия надушиха за негова любовна афера. Тя е с руския модел Катерина Сафарова, с която се запознава в Испания, а двамата твърдят, че са просто познати. Източници на \"Сън\" обаче разкриха, че хубавицата продължава да му ходи на гости и в Париж, както го правеше по време на работни ангажименти в Барселона. Припомняме, че Неймар смени няколко красавици, след като окончателно скъса с голямата си любов Бруна Маркезине през 2018 година.          ", "date": "2020.01.21", "title": "Рускиня мина през леглото на Неймар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405503-%D0%B4%D0%B8%D0%B5%D1%82%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%8A%D1%80-%D0%B4%D1%8A%D0%BD%D0%BE%D0%B2", "text": "Амбициите по нови режими, тренировки, ново начало без вредни навици, не подминават никого. И докато някои почват още от първите дни на януари с популярни диети, то други ще изчакат традиционното време за житния режим на Петър Дънов.   Сред спазващите го и тази година ще бъде моделът Александра Петканова, която се закани публично в Instagram, че ще го спазва.   Всъщност това не е нещо ново за нея, тъй като тя от няколко години насам го спазва стриктно, като дори е публикувала и видеа по темата.     \"Знам, че да хапваме тестени изделия, месо и шоколади е удоволствие, но тялото ни има нужда от почивка и пречистване, за да му помогнем да работи още по-добре след това\", пише Петканова. Моделът приканва и последователите си да го спазват, като посочва периода от 22 февруари до 3 март. Макар че феновете ѝ са намерили други дати - 12-22 февруари. Самият режим е изключително рестриктивен - ядат се по 100 гр. жито на ден, до 3 ябълки, до 9 ореха и по 3 лъжици мед. Не се позволяват кафета, цигари, чай. Преди време Петканова беше споделила, че първият път, в който е спазвала режима на Дънов, е свалила 7 кг. На следващата година отслабнала пък с 5 кг. По думите ѝ всеки сваля толкова, колкото натрупани токсини има.", "date": "2020.01.21", "title": "Диетата на Петър Дънов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405504-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D1%8F%D0%BD%D1%83%D0%B0%D1%80%D0%B8", "text": "Препоръчително е, да покажете талантите си в интелектуалната сфера, така че никой да не се съмнява, във вашите способности. Благоприятен ден за пътувания и бизнес договори. За да не се разочаровате от избраника си, трябва сами да \"работите\" върху отношенията. Възможно е от дълго време, да не сте казвали \"Обичам те\". Ще имате възможност да установите отношения с онези, с които е било невъзможно да намерите общ език. Трудности при получаването на пари, могат да се появят при тези, които не са предвидили някои нюанси. На пътя трябва да бъдете по-внимателни. Особено, ако климатичните условия, не позволяват удобно и безопасно каране. Препоръчително е, да помагате на всеки, който се нуждае от вашата подкрепа. В края на краищата, такива добри дела, ще ви се отплатят в бъдеще. Не бързайте да подписвате документи, от които зависи бъдещата ви работа. Що се отнася до договорите и сделките, отнасяйте се към тях по-сериозно. В противен случай, ще останете без пари и надеждни партньори.   Не бива да давате обещания, дори на себе си. Едва ли, ще може да свършите всичко в точното време, особено ако въпросът касае пари. Небрежното отношение към вашето здраве, може да доведе до сериозни заболявания - помислете за това. Особено, ако многократно се оплаквате от мигрена или болки в областта на сърцето. Очакват ви изгодни бизнес предложения, от които да се откажете ще е лудост. Самата съдба ви дава шанс, не само да увеличите капитала си, но и да достигнете ново ниво в професията. За сметка на това, нещата в любовта няма да се развиват добре. Възможно е сами да сте виновни, може би, сте започнали връзката с бурна страст, а не с духовна интимност. Трябва да разгледате всички ситуации, с които се сблъсквате в живота. Дори и на пръв поглед, да изглеждат незначителни и неубедителни. Кризата в отношенията с партньора е преминала, което е приятно да осъзнаете. Сега основното нещо е, да организирате съвместно пътуване в страната или чужбина, като прибавите щипка романтика. Очаква ви отличен ден за реализирането на творчески и лични планове. Покажете щедростта си на тези, които никога не са ви отказвали помощ. Бюджета ви може сериозно да пострада, ако се отдадете на прекомерни желания за модерни дрехи или \"лъвска\" страст към лукса. Вечерта са възможни интересни и ярки запознанства.   Толкова много работа ще ви се струпа днес, че желанието за почивка, ще изчезне от само себе си. Може да преговаряте на най-високо ниво, да събирате информация и да изпращате документи до институции. Всичко ще ви е по силите, ако виждате конкретна цел пред вас. В любовта, трябва да поемете инициативата в собствените си ръце.   Препоръчително е да отмените всички бизнес преговори и договори и да преразгледате отново условията за сътрудничество. Един добър ден, за общуване с близките хора в спокойна и комфортна обстановка. Повече се разхождайте, ако времето позволява. Като укрепите физическото си здраве и емоционалното ще бъде на ниво. Необходимо е по-малко да критикувате, да сте язвителни или груби към околните хора. Дори и настроението ви да е развалено още от сутринта, такова поведение не е препоръчително. По-добре се заемете с нещо полезно и укрепете здравословното си състояние. Вечерта, е възможно телефонно обаждане от човек, с когото имате много общо. Препоръчително е да се заемете с неща, които наистина са ви интересни. Рутинната и скуката, ще ви потопят в такава депресия, че ще бъде трудно да се измъкнете от нея дори седмица по-късно. Може да организирате екскурзия сред природата или малко пътешествие, ако времето го позволява. Като цяло, не стойте на едно място. На любовния фронт, всичко ще е наред. Трябва да поискате прошка и да се сдобрите с тези, които някога сте оскърбили. Благоприятно ще се развиват събития, свързани с цел благотворителност. Ако имате конкретен план за този ден, реализирайте го заедно с приятелите си. Сами, ще ви бъде трудно да достигнете желаното ниво в работата.", "date": "2020.01.21", "title": "Дневен хороскоп 21 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405505-%D0%B2%D0%BE%D0%B4%D0%B0-%D0%B7%D0%B0-%D0%BF%D0%B5%D1%80%D0%BD%D0%B8%D0%BA-%D1%89%D0%B5-%D0%B8%D0%B7%D0%B4%D1%8A%D1%80%D0%B6%D0%B0%D1%82-%D0%BB%D0%B8-%D1%82%D1%80%D1%8A%D0%B1%D0%B8%D1%82%D0%B5-%D0%BD%D0%B0-%D1%81%D0%BE%D1%84%D0%B8%D1%8F", "text": "Ето го решението за Перник: ще доставят вода през водопроводната система на София, като съоръженията ще струват на данъкоплатците десетки милиони. Но ще издържат ли тръбите на София?  И дали милионите няма да са нахалост?         Към края на март водният режим в Перник и в 17 околни села вероятно ще бъде облекчен - но не и отменен. Отмяна ще има само ако валежите и снеготопенето успеят да напълнят единствения за Перник източник на питейно-битово водоснабдяване - язовир “Студена”, който сега е почти на мъртъв обем. Дотогава София ще помага на Перник, транзитирайки  . За преноса ще плаща бюджетът - тоест, всички данъкоплатци. А управляващите ще се молят за дъжд и снеготопене, които да напълнят “Студена”. Обещаното решение През уикенда правителството начело с премиера Бойко Борисов предложи 700 000 куб. м. вода месечно от язовир “Белмекен” в Западните Родопи да отиват за Перник, след като бъдат прехвърлени към язовир “Бели Искър” чрез тунел, който свързва двата водоема. Това количество е около 41% от необходимото за потреблението на перничани. То ще се пренася до Перник чрез нова инфраструктура, която тепърва започва да се строи. Става дума за помпена станция и 13,5-километров водопровод от село Мало Бучино до Перник, предвидени да са готови до 45 дни. За целта властта обеща да се работи ден и нощ. Съоръженията ще струват 25 милиона лева на всички данъкоплатци и ще се строят без обществени поръчки - законът го позволява в условия на бедствено положение, в каквото е Перник. Ще издържат ли тръбите на София ? Премиер, министри и столичен кмет неуморно повтаряха един през друг, че водоподаването в София няма да пострада от решението за Перник. И най-вероятно наистина ще е така. Един протест в столицата заради спряна вода би заглушил всички добрини, които се кани да стори правителството в следващите месеци. Язовир “Бели Искър” осигурява до 25% от количествата, необходими за питейно-битовите нужди на София, останалите са от “Искър”. И при най-малкия риск за столицата водата ще спре, увериха управляващите. В същото време столични общински съветници предупредиха, че стената на язовир “Бели Искър” е за ремонт, но през последните десетина години проектът непрекъснато се бави. Други опасения са свързани с въпроса дали строените през социализма софийски водопроводи, през които ще минават водите, ще издържат допълнителния дебит от около 300 литра в секунда. Отговор ще получим в средата на март, когато се очаква да заработят новите съоръжения. От концесионера на столичната ВиК-мрежа - френската компания „Веолия\", все още не са коментирали решението за преминаване на допълнителни количества вода по мрежата. „Веолия\" и бездруго е в деликатна ситуация - след изтичането на договора през 2025 година, управляващите в София се канят да прекратят единствената водна концесия в страната. “Концесията на Столична община със “Софийска вода” не трябва да бъде продължавана след 2025 година\", заяви в края на декември Йорданка Фандъкова и обеща още през януари да бъде сформиран екип от общински съветници и експерти, който да “подготви поемането на активите и вземането на решения как ще се управлява ВиК-секторът в София”.     За близо 20-те години, откакто “Софийска вода” е дадена на концесия, загубите на вода в столицата намаляха от около 62% до малко над 41%. Според плана на  концесионера, догодина те ще бъдат сведени до около 38% - след инвестиции от близо 210 милиона лева за периода 2017-2021 година, вече признати в цената на водата. От 1 януари т.г. кубик вода в столицата поскъпна със 7% до 2,76 лева, но в много области на страната цената надхвърли софийската и дори премина 3 лева. Нищо, че загубите си остават високи, а водоснабдяването е с лошо качество. Вода в продънено сито Заради водния режим в Перник поскъпването на водата бе спряно, но обещаните 700 000 кубика вода месечно ще се изливат в мрежа, в която загубите са над 75%. Кметът на Перник Станислав Владимиров (БСП) обеща, че водата нямало да изтече, тъй като започвали ремонти на мрежата и на пречиствателната станция. Но едва ли някой му вярва. Старата водопроводна мрежа на Перник е 1459 километра, а пречиствателната станция и канализационната мрежа имат нужда от рехабилитация. Дори само част от тези дейности стига за един мандат, какви ти тук 45 дни. Казано иначе: водата, докарана с толкова усилия от 1900 метра надморска височина, ще се излива в сито, а милионите бюджетни средства ще отидат нахалост. “Всеки, който има огромни загуби, не иска да ги оправи, а да му се увеличи водоподаването. Аз не мога да пълня каца без дъно”, заяви тези дни новият министър на околната среда и водите Емил Димитров. В действителност обаче се получава точно така. Наред със загубите на ценна вода е изгубено и доверието в надеждното и ефективно управление на оскъдните водни ресурси. Според свидетелски показания по  , през ноември 2011 е бил прибран водомерът на язовир “Студена”, ползван под наем от ВиК-оператора. Така че не е известно как се е мерило количеството, подавано оттам на частните фирми например. Със сигурност голямата сметка е била за гражданите, плащали седем пъти по-скъпа вода от фирмите. Основателни са и съмненията относно обещанието да се строи денонощно - доста трудно начинание предвид зимните условия. Основателни са и опасенията за качеството на строителните работи. В Свищов за пореден път аварира водопровод, строен преди десет години за 4 милиона лева. Всеки опит да го пуснем в експлоатация регистрира нова авария, казва кметът Генчо Генчев. Затова вода бе пусната по стария метален водопровод. Новият се проверява от спецпрокуратурата за безстопанственост, но пари да бъде подменен така и няма. А цената на водата почти доближава тази в София. Един въпрос За десетте години управление на ГЕРБ ВиК-мрежата на България не е подобрена съществено, а загубите продължават да са най-високите в ЕС. В Чехия например през 2004 година загубите на вода са възлизали на 21%, а 13 години по-късно са спаднали под 14 на сто. В програмата за управление на ГЕРБ, представена за изборите през 2017, един от вписаните приоритети гласи: “Завършване на реформата във ВиК сектора с цел подобряване на услугите за гражданите и бизнеса”. Какво ли значи това?", "date": "2020.01.21", "title": "Вода за Перник: ще издържат ли тръбите на София?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405506-%D1%81%D0%B2-m%D0%B0%D0%BA%D1%81%D0%B8%D0%BC-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA", "text": "  Преподобни Максим Изповедник се родил около 580 г. в Цариград в знатно семейство. Получил прекрасно образование и с особена любов изучавал философия. Този знаменит църковен труженик бил най-могъщият философски ум на Изтока в своето време, дълбок познавач на Платон, Аристотел и неоплатониците. Неговата изключителна слава в църковната история е изградена върху неуморимата му и енергична борба против  , която признавала в Иисус Христос само една воля – Божествената и която представлявала лукаво видоизменение на осъденото  . И двете ереси последователно се стремели да изтръгнат от понятието за Христа Неговото човешко начало и по този начин стигали до сриване на самите основи на християнството като богочовешка религия.     Монотелитската ерес била създадена от император Ираклий (611–641 г.) и цариградския патриарх Сергий (610–638 г.) при противодействието на   и на   (560 - 638 г.). Св. Максим, който поради знатния си произход и блестящо образование заемал длъжността на императорски секретар, веднага напуснал длъжността си след излизането на благоприятния за новата ерес указ и се отдалечил от двореца. Постъпил в уединената Хризополска обител до Халкидон, където процъфтявало любомъдрието (философията). Неговият смирен подвиг му спечелил уважението на братята и те против волята му го избрали за игумен, но поради смирение той не приел свещен сан и си останал обикновен монах. Когато ереста се засилила, той напуснал манастира си и от това време неговият живот бил неразривно свързан с историята на догматическата борба против монотелитите. От Цариград св. Максим се отправил на Запад и пътят му за там бил дълъг и труден. Известно време той бил и на остров Крит, където спорил с монофизитската партия. В края на 30-те години от VII в. той живял в Александрия и другаде в Египет. Едва в началото на 40-те години той вече е в латинска Африка (Картаген), където по това време се прехвърлили монотелитските размирици. Максим организирал православно противодействие. Всички жители на Африка и на близките острови почитали Максима като свой наставник и водач. Вижда се, че преподобният пътешествувал много из страната, бил във връзка с епископите, водил обширна преписка. Главно събитие през този африкански период от живота на преподобни Максим бил диспутът му с цариградския патриарх Пир, който дейно разпространявал ереста. В този картагенски спор доводите и красноречието на Максим увлекли и самия Пир, който се отказал за известно време от монотелитското си увлечение, но по-сетне страхът от гонение го заставил да се отрече наново от православието. И в Рим Максим се ползувал с голямо влияние и почит. Спорът с Пир в 645 г. дал повод за свикване на няколко епископски събори,които заедно с Латеранския събор (649 г.) на   (649–653 г.) излезли с ясни и решителни постановления за неслитната богочовешка двойственост на естествените воли и действия в Христа. Решенията на Латеранския събор със съпроводно послание на папата били разпратени навсякъде до християните. Обаче защитниците на православието претърпели сурово наказание като непокорници на царската воля. С военна принуда папа Мартин бил отведен през 653 г. в Цариград и след прибързан съд бил изпратен на заточение, гдето и починал. Едновременно бил отвлечен и  . В Цариград той бил съден като държавен престъпник, който смущавал църковния и гражданския мир. След увещанията, мъченията и оскърбленията, на които бил подложен, изповедникът кротко приключил: – Благодаря на моя Бог, че съм изтезаван за престъпления, които не съм извършил! Нека чрез това се умият волните ми прегрешения! Светските защитници на ереста – императорът и дворцовите сановници – се озлобявали, че преп. Максим твърдо отричал правото на императора да се разпорежда с догматите на вярата. Дълго и настойчиво те спорили с него, и когато той все пак се оказал непреклонен, била издадена присъда за изгнание в крепостта Визия в Тракия. И в заточението му те продължавали да го убеждават и угнетяват, като го местили от един затвор в друг. В 662 г. преподобни Максим отново бил подложен на кървави изтезания в Цариград, като накрай отрязали езика му и отсекли дясната му ръка, за да не може да проповядва и да пише. Подхвърлили на същото наказание и ученика му Анастасий, а след това развеждали и двамата по улиците и стъгдите за общо поругание, като показвали на тълпата отрязаните езици и ръце на мъчениците. Въпреки понесените страдания и рани те били изпратени на далечно заточение в Скития, както тогава се наричала Добруджа. Анастасий починал още по пътя, а св. Максим бил затворен в крепостта Схимарис, където починал на 13 август 662 г. като 82-годишен старец. Когато на   в Цариград (680 г.) православието възтържествувало над ереста, мъченическият подвиг на св. Максим Изповедник бил оценен по достойнство. Светата Църква високо почита този прославен учител и проповедник на православната вяра. Бурният и страдалчески живот не попречил на знаменития изповедник да пише. Към най-важните му съчинения могат да се споменат:  \" Тълкуване на трудни места от Свещеното Писание \" , обяснения към съчиненията на   и  , една дълга поредица от догматико-полемични трактати против   и  , забележителен диалог между игумен и монах върху духовния живот, 400 глави върху милосърдието, други 200 и 500 глави на богословски и икономически теми,  \" Мистагогия \"  – символично-мистично разглеждане на Църквата и култовите действия, 45 послания и др уги.  Неговото литературно наследство е скъпо съкровище на християнската църква.", "date": "2020.01.21", "title": "Св. Mаксим Изповедник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405507-21-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1506 г. - По нареждане на папа Юлий II е образувана армията на Ватикана - Швейцарската гвардия.     1542 г. - Английският парламент осъжда на смърт за държавна измяна съпругата на крал Хенри VIII Катрин Хауърд, която по-късно е екзекутирана.   1698 г. - Царят на Русия Петър I пристига в Лондон за да премине тримесечен теоретичен курс по корабостроене.   1763 г. - Императрица Екатерина II одобрява план за създаване на Дом за сираци и подхвърлени деца.   1793 г. - Френската революция: След като е намерен за виновен в държавна измяна от Конвента, френският крал Луи XVI е гилотиниран пред възторжена тълпа в Париж.   1872 г. - По заповед на Високата порта трима български владици - Панарет Пловдивски, Иларион Ловчански и Иларион Макариополски са заточени в Измит.   1880 г. - В Княжество България се учредява Статистическо отделение към Министерството на правосъдието.   1890 г. - Разкрит е заговор на майор Коста Паница за убийство на княз Фердинанд и премиера Стефан Стамболов, за което Паница е осъден на смърт и разстрелян.     1911 г. - Американският лекар Франсис Раус изолира първия онкогенен вирус, който причинява саркома по кокошките.   1926 г. - В Ленинград са отворени гробовете на руските царе, скъпоценностите им са взети и предадени на държавата.   1942 г. - Втората световна война: Германските войски започват настъпление в Северна Африка.   1942 г. - Георги Исерсон е осъден от Военния трибунал на Приволжския военен окръг на 10 и допълнително 5 години в трудововъзпитателен лагер.   1944 г. - Втората световна война: Австралия и Нова Зеландия подписват пакт за съвместни отбранителни действия.   1945 г. - Стефан е избран за екзарх на Българската православна църква след като Българската екзархия е без екзарх от 1915 г.   1948 г. - В Народна република България е основано Дружество за ООН с председател академик Георги Наджаков.   1954 г. - В САЩ е пусната първата атомна подводница Наутилус.   1965 г. - В Техеран е убит министър-председателят на Иран Хасан Али Мансур.   1966 г. - Джордж Харисън от групата Бийтълс сключва брак с фотомодела Пати Бойд.   1968 г. - Виетнамска война: Започва главната атака в Битката при Ке Сан.   1968 г. - Бомбардировач B-52 с четири водородни бомби се разбива близо до Военновъздушната база Туле в Гренландия и големи количества плутоний изтичат върху леда.   1976 г. - Осъществен е първият редовен полет на свръхзвуковия пътнически самолет Конкорд.   1977 г. - В Италия официално са разрешени абортите.     2001 г. - Пол Маккартни става първият музикант, чието състояние минава един милиард долара.   2005 г. - В Белмопан, столицата на Белиз, вълненията поради увеличаването на данъците прерастват в бунт.  ", "date": "2020.01.21", "title": "21 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/405508-%D0%B5%D0%BA%D0%BE-%D0%BD%D0%B5%D1%84%D1%82%D0%B5%D0%BD%D0%B0%D1%82%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0-%D0%BD%D0%B0-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B8%D0%BB%D0%B8-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%BE-%D0%B4%D0%B2%D1%83%D0%BB%D0%B8%D1%87%D0%B8%D0%B5-%D0%BF%D0%BE-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D1%81%D0%BA%D0%B8", "text": "Когато говорим за промените в климата, опазването на околната среда и въобще екоактивизма, Норвегия обикновено попада сред онези страни, които биват дадени за пример. Сега обаче страната бива обвинявана в \"климатично двуличие\", след като от правителството пуснаха в експлоатация ново нефтено находище - \"Йохан Свердруп\", а премиерът Ерна Солберг дори нарече проекта \"добър за околната среда\". \"Йохан Свердруп вече е отворен. Това е добра новина за нашите инвеститори, за Норвегия - и за емисиите\", се похвалиха от Equinor - норвежката държавна нефтена компания - на официалния си сайт. Причината според тях новото нефтено находище да е толкова добро за околната среда и да помага за намаляването на въглеродните емисии е фактът, че то ще оперира изцяло на енергия от възобновяеми източници. Не са малко обаче критиците на проекта, според които това показва само и единствено \"климатичното лицемерие\" на скандинавската държава, която изкарва 18% от брутния си вътрешен продукт (БВП) от петрола. Нефтеното поле, разположено на около 140 км от норвежкия бряг, е кръстено на първия премиер на страната. В него има запаси от 2,7 милиарда барела петрол, достатъчни да издържат половин век и да донесат повече над 100 милиарда долара в хазната на Норвегия. Самата нефтодобивна централа се задвижва от енергия, доставена от брега, генерирана главно от вятърни полета - рядкост за петролните находища в морето, повечето от които се захранват от дизелови генератори. Според експерти обаче тази нова нефтена площадка е перфектна метафора за подхода на Норвегия към борбата с климатичните промени. Страната беше сред първите, които ратифицираха Парижкото споразумение и обеща да стане неутрална по отношение на климата до 2030 г. Предлага на своите граждани щедри субсидии за електрически автомобили и забрани обезлесяването. Но Норвегия също е основен производител на изкопаеми горива. Държавната компания изпомпва 2 милиона барела петрол на ден, според Международната агенция по енергетика, което я прави втория най-голям производител в Европа след Русия. Междувременно нейното производство на природен газ надминава и всички останали европейски страни. \"Норвегия има шизофренични отношения с климата, петрола и газа\", коментира Ларс-Хенрик Пааруп Михелсен, главен изпълнителен директор на Норвежката климатична фондация пред CNN. \"Ние сме страхотни в приемането на амбициозни цели за емисиите, но в същото време планираме производството на нефт и газ за десетилетия напред.\" Наред със значителните си запаси от изкопаеми горива, Норвегия също има изобилни възобновяеми енергийни ресурси, особено в хидроенергията. Вътрешните нужди на страната се покриват изцяло от възобновяеми източници на електроенергия, докато нефтът и газа се изнасят в чужбина, формирайки 62% от общите печалби на страната от износ. Според Equinor, норвежката държавна компания, която управлява полето Йохан Свердруп, в момента се работи усилено, за да се подчертае ефективността на полето за опазването на климата. \"Средните емисии на CO2 от международни полета са 25 пъти по-високи - с 18 кг въглероден диоксид, отделяни при извличането на един барел нефт, 0,67 кг въглероден диоксид, отделяни за барел, произведени от \"Йохан Свердруп\", обяснява говорителят на Equinor Мортен Еек. На фона на по-голямата картина обаче, тези спестявания на изпуснат в атмосферата въглероден диоксид може и да нямат такова особено значение, смята Пааруп Михелсен, тъй като емисиите от производството представляват само 5% от общите емисии от световната петролна индустрия. \"Големият проблем е изгарянето [на гориво] в сектори като транспорта и промишлеността\", каза той. Според Марк ван Баал, основател на групата за климатичен натиск, определено има момент на двуличие в случая. \"Нефтена компания, която представя целите си за намаляване на собствените си въглеродни емисии, а не тези от продуктите си, е като компания за производство на цигари, която обещава, че ще забрани на всичките си служители да пушат, но същевременно с това увеличава производството на цигари\", коментира Ван Баал.     Норвежкото правителство обаче спокойно може да твърди, че прави всичко възможно за борба с изменението на климата, тъй като според настоящите международни норми отговорността за емисиите на парникови газове пада върху страната, в която те се появяват. Иначе казано - не страната, която произвежда горивото е виновна, а тази, която го гори. За Норвегия това означава, че тя не носи отговорност за емисиите, причинени от изгарянето на нефта й на други места по света. Според данни на статистическото бюро на Норвегия, годишните емисии на парникови газове в страната достигнаха около 53 милиона тона през 2017 г. Това е приблизително 10 тона на човек, което е приблизително в съответствие с останалата част на Европа. За сравнение - емисиите от парникови газове в САЩ на човек се равняват на около 15 тона на човек през 2017 г., според Международната агенция по енергетика. Ако погледнем обаче емисиите, генерирани от износа на горива на Норвегия, картината става съвсем друга. Според доклад на ООН за пропуски на емисиите през 2017 г. емисиите от нефт и газ, от изнесените от Норвегия горива има изпускане на близо 470 милиона тона въглероден диоксид във въздуха. Когато норвежкото правителство говори за намаляване на емисиите, това означава вътрешни емисии, а не от износа му. Но Парижкото споразумение за климата е ясно - за да избегнат катастрофите от повишаването на температурите в атмосферата, светът трябва драматично да намали всички въглеродни емисии. Експертите твърдят, че постепенното премахване на изкопаемите горива е от съществено значение за запазване на настоящите температури, каквато цел фигурира в Парижкото споразумение. Норвежкият министър на климата и околната среда Ола Елвестуен призна, че страната му ще трябва да промени политиката си за в бъдеще. \"Светът трябва да намали използването на изкопаеми горива възможно най-бързо и разбира се това ще се отрази както на норвежката икономика, така и на петролния сектор\", казва той в свое изявление. Въпреки поетите ангажименти си в областта на климата, правителствената политика на Норвегия също е насочена към привличане на световните петролни гиганти да работят на територията на страната. Съгласно действащите закони, компаниите могат да приспадат 78% от разходите си за проучване от облагаемия си доход. Стратегията работи. Според норвежкото министерство на петрола и енергетиката активността в нефтената и газовата индустрия се увеличава бързо. През 2019 г. Норвегия присъди 83 производствени лиценза (нов рекорд) и започна 57 нови сондажни проучвания. Правителство на страната не крие факта, че има дългосрочни планове за петролната индустрия, която по нищо не личи да бъде изоставена в името на климата. Плановете са петролната платформа \"Йохан Свердруп\" да продължи да работи до 2070 г. - 20 години, след като глобалните емисии на парникови газове трябва да бъдат сведени до 0, според обещанието, подписано от правителството на Норвегия. Елвестуен заяви, че макар новото находище да е активно за дълго време, предвижда се, че две трети от ресурсите там ще бъдат извлечени преди 2030 г. След това се очаква производството да намалее. И все пак, както много от еколозите в Норвегия се изказват, досега не се е родил човекът, който ще дръпне шалтера на производството на нефт в страната. Докато \"черното злато\" носи на Осло големите пари, климатът винаги ще е на второ място.", "date": "2020.01.21", "title": "\"Еко\" нефтената платформа на Норвегия или \"климатично двуличие\" по скандинавски"}
{"url": "http://www.classa.bg/%D1%81%D0%B2%D1%8F%D1%82/item/405509-%D0%BA%D0%B0%D0%BA%D1%8A%D0%B2-%D0%B5-%D0%BF%D1%80%D0%B8%D0%BD%D0%BE%D1%81%D1%8A%D1%82-%D0%BD%D0%B0-%D0%BA%D0%BE%D1%80%D0%BF%D0%BE%D1%80%D0%B0%D1%82%D0%B8%D0%B2%D0%BD%D0%B8%D1%8F-%D1%81%D0%B2%D1%8F%D1%82-%D0%BA%D1%8A%D0%BC-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5", "text": "Поглеждайки към ръста на приходите и изплащанията на дивиденти на публичните компании, става ясно, че е необходимо тези дружества да преразгледат температурата на своето портфолио. Политиците по света притискат инвеститорите да обърнат внимание на своите действия, като ги адаптират към  Парижкото споразумение по климата , подписано през 2015 г., пише Ройтерс.  Основната идея на Парижкото споразумение е да се ограничи покачването на глобалната температура под 2 градуса по Целзий, по възможност до 1,5 градуса по Целзий, за да се избегнат катастрофалните последици от затоплянето. Авангардът на застрахователните и пенсионни фондове, много от които ще присъстват на  форума в Давос  през тази седмица, посочва, че съществува ново „температурно измерване“, което предоставя кратък преглед как техните инвестиции допринасят за изменението на климата. Въпросната температурна оценка (или температурен рейтинг) представлява нов метод за количествено определяне на степента, която компаниите по света допринасят за повишаването на глобалната температура чрез своята дейност, посочват от организацията  Arabesque  на своя сайт. Подобно измерване може да помогне на въпросните фондове да пренасочат своя капитал от силно замърсяващи сектори на световната икономика към по-екологосъобразни такива. До момента температурният показател е приет само от шепа финансови институции по света, но неговата популярност расте. „Има да се свърши още много работа по това, но е окуражаващо, че ние, като индустрия, сме принудени да отговорим на този въпрос относно температурното измерване“, споделя Марк Люис, ръководител по проучвания на устойчивостта в  BNP Paribas Asset Management . „Ако смятате, че преди сте можели да игнорирате климатичните промени, сега вече не можете да правите това“, добавя още той. По отношение на изследването Франция води с общо 18 компании, в това число и застрахователят  AXA , които разкриват своя „температурен рейтинг“ на част или на целите активи за 2018 г. Британските регулатори посочиха, че могат да изискат от някои банки и застрахователни дружества да представят своите резултати от 2021 г. нататък в своите годишни стрес тестове. Компанията за управление на активи  Standard Life Aberdeen , германското дружество за презастраховане  Munich R e , както и швейцарските  Swiss Re  и  Zurich Insurance  посочват пред Ройтерс, че обсъждат въвеждането на температурните оценки за своите активи. Температурното оценяване е една от няколкото инициативи, ръководени от инвеститори и възникнали през последните години на фона на засилващия се политически натиск върху финансовата индустрия по отношение на климата. Групата на институционалните инвеститори за климатичните промени, европейска организация, в която влизат предимно пенсионни фондове и дружества за управление на активи, с 30 трлн. евро общи налични активи под тяхното ръководство, започна подобна инициатива през май миналата година, за да открие начин, чрез който да следва целите на Парижкото споразумение. След това беше обособен и  „Съюзът на собствениците на активи с нулеви емисии“  по време на  срещата на ООН за климата  през септември. Групата, към която до момента са се присъединили 16 застрахователни компании и пенсионни фондове с комбинирани активи в размер на близо 4 трлн. долара, също обеща да приведе своите инвестиции към Парижкото споразумение.       Най-големият мениджър на активи в света  BlackRock  през изминалата седмица изпрати писмо до всички компании от своето портфолио, в което се изисква от техните ръководители да започнат мащабен процес на преструктуриране, за да се намали риска от изменението на климата. Главният изпълнителен дирекор на BlackRock Лорънс Финк пише в писмото, че предвид рисковете, свързани с климата, капиталът ще бъде преразпределен по-рано, отколкото повечето очакват.  Друг фонд, основан от бившия американски вицепрезидент Ал Гор,  Generation Investment Management , с активи на стойност 25 млрд. долара, споделя, че температурната оценка е важно развитие на борбата срещу климатичните промени. Въпреки нарастващия ентусиазъм относно температурните оценки недостигът на стандартизирани данни, методологии и оповестяване прави изключително трудно да се изчисли конкретна стойност. Андрю Хауърд, експерт от британския мениджър на активи  Schroders , заяви, че неговата компания активно с приветливо око на приемането на тези оценки, но предупреди, че всеки подход трябва да се базира на логиката. Инвеститорите изпитват затруднения с един сравнително по-опростен показател – количеството парникови газове, които дадена компания отделя чрез своята дейност. Все по-често дружествата оценяват своя „въглероден интензитет“ въз основа на съотношението между емисиите и приходите. Оценката на температурата за дадено портфолио обаче изисква по-сложни изчисления, включително това как компаниите допринасят за нарастването на глобалното количество емисии и какви мерки предприемат за тяхното ограничаване. Към получените цифри се прибавят предположения за връзка между емисиите и температурата. Изчисленията се усложняват още повече от факта, че за момента няма единен и ясен път на борбата за ограничаване на парниковите газове. „Най-големият въпрос е това как точно ще изглежда този път“, споделя Мара Чадърс от работната група към глобалната инициатива  Финансови оповестявания, свързани с климата  (TCFD), основана от гуверньора на  Английската централна банка  (АЦБ) Марк Карни. Предизвикателствата пред този метод растат, тъй като инвеститорите поглеждат отвъд акциите и корпоративните облигации към недвижимите имоти и инфраструктурните проекти, където има по-малка прозрачност по отношение на емисиите или държавния дълг, където инвеститорите не се ангажират до голяма степен с кредитополучателите. Учените предупреждават от десетилетия за последиците от климатичните промени, но инвеститорите започнаха да обръщат внимание на този проблем едва през последните няколко години. TCFD, който е подкрепен от Г-20, насърчава компаниите и банките да представят повече данни относно климатичните рискове, което вероятно след време ще се превърне в задължително оповестяване. Националните и наднационални регулатори отправят все по-настойчиви и ясни предупреждения относно опасностите, които екстремните метеорологични условия крият в себе си за икономиките, както и за риска от колапс на петролната и газовата индустрия заради един наложителен бърз преход към чиста енергия. По време на срещата на ООН през декември Марк Карни заяви, че температурните оценки, известни още като „потенциали на затопляне“, са един от най-обещаващите методи за справяне с липсата на яснота по отношение на климатичния риск и подпомагане на компаниите да ограничат отделяните от тях емисии. Карни предупреди, че ако компаниите не се събудят и не реагират на климатичната криза, много от техните активи ще бъдат изгубени. Публикуваните до момента температурни оценки показват колко далеч са компаниите по отношение на изпълнението на целите на Парижкото споразумение. Голяма част от оценките, като тези на германската  Allianz , британската  Aviva  и  Държавния пенсионен инвестиционен фонд на Япония , се движат в температурния диапазон 2,8-3,8 градуса по Целзий. Това значи, че при сегашната дейност на тези дружества, техният принос към глобалното затопляне ще бъде плюс въпросните градуси, което е с най-малко 1,8 градуса над ограниченията на Парижкото споразумение.  ", "date": "2020.01.21", "title": "Какъв е приносът на корпоративния свят към глобалното затопляне?"}
{"url": "http://www.classa.bg/%D1%81%D0%B2%D1%8F%D1%82/item/405510-%D1%82%D1%80%D1%83%D0%B4%D1%8A%D1%82-%D0%BD%D0%B0-%D0%B6%D0%B5%D0%BD%D0%B8%D1%82%D0%B5-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B5%D0%BF%D0%BB%D0%B0%D1%82%D0%B5%D0%BD,-%D0%BD%D0%B5%D0%B7%D0%B0%D0%B1%D0%B5%D0%BB%D1%8F%D0%B7%D0%B0%D0%BD,-%D0%BD%D0%B5%D0%BF%D1%80%D0%B8%D0%B7%D0%BD%D0%B0%D1%82", "text": "Жените гледат деца, грижат се за домакинството и за възрастни и болни роднини: този труд е безплатен, а често пъти и незабелязан и непризнат. Без него обаче световната икономика би катастрофирала.       Петра е на 50 години, когато напуска работата си в Берлин, за да си търси друга. Но така и не започва на ново място, тъй като баща ѝ се разболява и тя остава в къщи, за да се грижи за него. Малко по-късно от помощ започва да се нуждае и майка ѝ. Така Петра всъщност работи на пълен работен ден, но без да получава никакво заплащане. \"Често пъти спя дори по-малко от младите майки с бебетата\", казва тя. Петра би могла да изпрати родителите си в старчески дом, но ги обича твърде много, за да постъпи така. \"Не са много хората, които знаят колко тежка работа е това да се грижиш за възрастен и болен човек\", отбелязва Кристина Шален. Тя е експерт в тази сфера и води безплатни курсове по оказването на грижи в клиниката „Хелиос\" в Берлин. \"Професионалните болногледачи работят по осем часа дневно, а роднините по правило имат 24-часов работен ден\", казва тя. Готвене, чистене, грижи Близо 70% от болните и възрастни хора в Германия получават съответните грижи в дома си от свои роднини – обикновено жени. Жените като Петра се занимават с домашна работа, с отглеждане на деца и грижи за по-възрастни роднини - и то безплатно. Затова те рядко могат да заемат места, изискващи работа на пълен работен ден. В резултат на това доходите им са значително по-ниски от тези на мъжете, а съответно и пенсиите. Сред държавите-членки на Организацията за икономическо сътрудничество и развитие (ОИСР) Германия е страната, в която разликите в нивата на пенсиите между мъжете и жените са най-големи.     Още по-засегнати са жените от по-бедните страни в света. Там не съществуват необходимите обществени структури, от които биха могли да се възползват, а бедността нерядко ги лишава и от най-елементарни домакински уреди, които да ги улеснят в ежедневието. Жените от бедните квартали в Уганда, Зимбабве или Кения, в Индия или на Филипините, посвещават средно по една година повече от живота си на грижата за своето семейство и роднини, в сравнение с  жените от по-заможни семейства. Жените и момичетата по света посвещават ежедневно 12 милиона часа на грижи за роднини, деца и домакинство. Ако тази работа бъде измерена с минималната заплата в съответната държава, общата сума би възлязла на 11 трилиона долара годишно. Изчисленията са направени от \"Оксфам\" и показват колко подценена е този вид работа, посочва Елен Емке, експерт на организацията. Според нея е нужно обществото да признае този факт и да компенсира въпросния недостиг в пенсиите на тези жени, за да бъдат те достатъчно материално подсигурени на старини. Безплатен труд за обществото Световната икономическа система е сексистка, констатират авторите на проучването на \"Оксфам\". Времето, което жените и момичетата по света прекарват в грижи за близките си и в различни домашни задължения, затруднява достъпа им до образование и до пазара на труда. Те печелят по-малко или дори нищо, респективно имат по-ограничени възможности да постигнат финансова независимост и благосъстояние. Едно 8-годишно момиче прекарва 30% повече време в домашна работа, отколкото нейното братче-близнак. Десет години по-късно дистанцията нараства дори до 50 процента. На тази база расте вероятността момичето в бъдеще да стане домакиня и да не получи възможност за друга работа, тъй като просто няма време за училище и образование. 42% от жените по света изобщо не са на разположение на пазара на труда, тъй като оказват безплатни грижи в рамките на семейството си. За мъжете същият показател е само шест на сто. Жените по света работят твърде много и често вършат работата си безплатно, непризнато и невидимо, подчертават от \"Оксфам\". В един идеален свят, какъвто описват учените от \"Оксфам\", хората не би трябвало да понасят финансови негативи от това, че се грижат за домакинството или за възрастни свои роднини. За много жени в света това засега си остава химера.", "date": "2020.01.21", "title": "Трудът на жените в семейството - неплатен, незабелязан, непризнат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405500-%D0%B0%D0%BD%D0%B8-%D1%86%D0%BE%D0%BB%D0%BE%D0%B2%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D0%B5%D0%BA%D1%80%D0%B0%D0%BD", "text": "От година и половина Ани Цолова върти собствен бизнес – провежда обучения по публична реч, а проектът й носи името \"Говори, за да те видят\". Тя изнася лекции на тема комуникационни умения, кризисен пиар, успешно интервю, въздействаща презентация, пише в. \"Уикенд\". Бившата водеща уж твърдеше, че е отдадена на новото си начинание и телевизията не й липсва, но според запознати напоследък носталгията я е обзела. Тя търсела обратен път към ефира чрез близки, приятели и познати. Говори се, че от няколко месеца Ани е подновила контактите си с бивши колеги от Би Ти Ви, а голямото й желание било да се завърне на екран. Не е тайна, че тя е близка приятелка с водещата на предаването \"Преди обед\" Деси Стоянова, брат й Стоян Георгиев също дълго години работи като репортер в телевизията. Цолова не планирала да изоставя настоящия си бизнес, но искала да го съчетава със стария занаят, за да изкарва допълнителни пари, а и за да вдигне шум около името си, с което да привлече нови клиенти. Тя се надявала да се върне пак на екран, защото работата като журналист й липсвала. Очевидно в момента текат преговори, защото само за последния месец журналистката е била забелязвана цели 3 пъти в сградата на Би Ти Ви. Миналата седмица колеги я засекли да обядва с директора на новините Венелин Петков. Преди години звездата на Ани изгря именно в Би Ти Ви. Тя стана широко популярна като водеща на сутрешния блок в тандем с Николай Бареков, а по-късно с Виктор Николаев. В последствие усмихнатата брюнетка се премести в Нова тв, докато един ден внезапно не изчезна от ефир, а почитателите й дълго се чудеха на какво се дължи оттеглянето й. След като слезе от екран, Цолова месеци наред пази мълчание и не разкриваше причината за отсъствието си. Проговори чак когато трябваше да представи новия си проект \"Говори, за да те видят\". \"Когато напуснах сутрешния блок \"Здравей, България\", от Нова тв ми предложиха да започна подготовка за друго предаване извън новините и актуалната журналистика, но то така и не бе реализирано. Защо ли? Не мога да отговоря на този въпрос\", коментира тогава Ани. И допълни, че винаги е имало недоволни от неудобните й въпроси. \"Била съм в окото на бурята близо 20 години. Заставала съм с лицето си всеки ден и не съм се крила от нищо. Не съм се поддавала на натиск. Когато съм виждала смисъл, не съм имала страх да плувам в бурни води. Не съм се приемала за остър журналист. Затова бях учудена, че нормални и задължителни въпроси се приемат за смелост, героизъм и острота\", изказа се още бившата водеща. Обидена и огорчена, тя реши да започне отначало и подхвана собствен бизнес, но телевизията вече й липсвала и искала да поднови журналистическата си дейност. Понякога с носталгия се сещала за първите си изяви пред камерата, когато гласът й треперел и не можела да овладее мимиките на лицето и езика на тялото си. Желанието й да се върне в телевизията не било продиктувано само от материални подбуди, но и от дълбоко лични причини. \"Посветих живота и сърцето си на тази работа. Винаги съм била всеотдайна към професията\", коментира Цолова.", "date": "2020.01.21", "title": "Ани Цолова се връща на екран"}
