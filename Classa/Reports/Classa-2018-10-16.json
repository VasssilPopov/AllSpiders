{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388457-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%B7%D0%B0-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8", "text": "Голяма народна радост настана след решението на БНТ да не участваме на Евровизия. Най-после някой да се противопостави на тая декадентска либерална вакханалия, този път сме преди Орбан. И от естетическа гледна точка, и от финансова, че и от политическа няма никакъв смисъл да се бутаме в нещо, което очевидно няма как да спечелим. Евала на този нов консерватизъм! А то да кажеш дори не е събитие като събитие на истински ротационен принцип, както са други Евро-неща. Някаква интернационална лотария е, и пак все най-големите селяци печелят.     Скъп излиза подобен художествено-творчески блян на нашенеца, ако тия кинти се пренасочат умело, Сан Стефано може да се облицова със същите плочки като градинката на \"Св.Седмочисленици\", че и там плаче за ремонт настилката. А освен всичко друго, този път ще пропуснем и емоцията от това колко не ни харесват съседите. Нещата обаче са по-комплексни. Ние отдавна проумяхме, че това не е песенен конкурс, а платформа за политически послания. Плюш, пера, мулти-култи, фойерверки, джендъри и страх от намесата на Путин. Това беше Евровизията на либерална Европа. Всички са добре дошли, тропайте и скачайте, докато ни призлее и си спомним с носталгия за А и Б (АББА имаме предвид де). Меркел трябваше да е несменяем почетен водещ на това чудо. И ние, де не останем по-назад,  дадохме през годините своя принос с каквото можахме по отношение на етническо и полово многообразие, кич, вой и огньове. Европа обаче се променя. А като ни няма на сцената за преговори, както казва премиерът, пропускаме да сме фактор в определянето на общата визия, сещате ли се. Как да защитим новите си консервативни ценности, когато отсъстваме?! Пак ще чакаме да видим накъде ще задуха вятъра и тогава да изпратим някоя православна хорова капела, за да се върнем към корените ли? Не, не и не! Никаква пасивност в голямата политика, пък била тя и сценична! Време е за действия, не за оттегляне. Имаме няколко идеи как да изпратим силно послание, при това на съвсем разумна цена и с отчетливи художествени качества. Ако все още ще флиртуваме със старата визия за Европа, за да не секнат фондовете, можем да се завърнем в лоното на либералните ценности по впечатляващ начин. Нека пратим да ни представи Иво Димчев. О, свещено име! Как можахме да го пъхнем тук?! Човекът впечатли не само Роби Уилямс, но и нашенския интелектуалец, който напоследък много лесно може да обърка културата с по-редичък сутляш и да изпадне в захлас и от двете. Димчев попрестана с   (което, разбира се, че е изкуство, просто авторът на тези редове е ретрограден простак). Сега Айво преследва някаква бизарна певческа кариера, която определена част от Европа би припознала и би ни простила за Истанбулската конвенция. Нямаме грам съмнение в хореографията, която ще си измисли, сценичният му пърформънс ще удари оземи целия конкурс. И така ще го обезсмисли, точно както никой от вас вече не гледа британския Х фактор след участието на нашия. Песента му не е ключова, имаме усещането, дори за самия него. Нека, както обикновено, си импровизира фалцетно нещо там. Ето така ще заявим силно, че все още сме от прогресивните европейци, не от тия, дето се самоизолират. Но поставяме начало на сериозен културен дебат. Пък и интелектуалците, които традиционно мрънкат за Евровизията, ще замлъкнат, че Иво ги респектира и той не знае с какво. Аман, ще кажете, от такава визия. Аман! Искаме нещо различно, нали затова идеше реч. Сега нашенецът вече е консерва. Ок, така да бъде. Нека подходим истински консервативно. Да пратим Волен!  Човекът редовно си се упражнява на барабанчета, беквокали сам да си подбере. Цигански оркестър ли, националисти ли или може би някакъв славянски гювеч. Той си знае. А и сега, като му спря телевизията, има нужда от шоу презентация. Стожер ни на националния морал и прочее, чумери се пред чужденците (спокойно, Евровизията не е в Крим), притежава и артистично присъствие. Да излезе и да дръпне една реч, той обича да плямпа. На Стария континент има достатъчно евроскептици, които да припознаят този изпълнител за техен. А и руският вот ни е в кърпа вързан. Усещам, пак ще възразите. Волен не е част от голямата европейска политика, че да ни представя. А е и против правителството, в което участва, така че е рисков почти колкото ако Иво Димчев беше парламентарно представен. Тогава ето и най-сериозното ни предложение.  Нека пак не пращаме представител, но да не се отказваме от участие. Ще кръстим тая формация \"Съдебна реформа\". Не, по-добре \"Свобода на словото\". Не, сетих се: \"Европроект\"! Точно така – хем е там, хем не виждаш как точно е усвоен. Това е истинската наша консервативна визия – хем сме с ония, хем не сме. Обявяват на сцената България и следват три минути тишина. Ще кажем, че не е пасивност, а политическа реакция. И най-странното, ще е много нашенски фонетичен контрапункт на цялото чудо, на което се назландисваме най-вече, защото не ни е гарантиран кярът. Да живее новото ни консервативно схващане за Евровизията. А най-хубавото е, че е безплатно. Тоест пет пари не чини, както която и да е друга родна визия за Европа.", "date": "2018.10.16", "title": "Евровизия за консерватори"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/388458-%D0%B4%D0%B6%D0%B8-%D0%BF%D0%B8-%D0%B3%D1%80%D1%83%D0%BF-%D1%81%D0%B5-%D0%BE%D0%B1%D1%8F%D0%B2%D0%B8-%D0%B7%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%81%D0%B0%D1%82%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B5", "text": "Строителната компания \"Джи пи груп\", която се разследва за злоупотреба с европейски средства и пране на пари, се обяви за обект на кампания по \"сатанизиране\". В интервю за Нова ТВ изпълнителният директор на компанията Владимир Житенски обяви, че \"определени хора с определени интереси ни вкарват в режим на карантина, да ни изолират\".     Без да споменава конкретни фигури, той изрази готовност \"разговорът с тях да се състои в съда\" и посочи като примери за недоволството си \"измислени събития... от рязането на документи до това, че определени политически лидери ни обвиниха за това нещастие, което се случи в Русе\". Казусът около предполагаемото унищожаване на документи, свързани с двойно счетоводство, беше повдигнат в разследване на \"Биволъ\", по което прокуратурата образува досъдебното производство срещу \"Джи пи груп\". Житенски обяви, че оттеглянето на \"Джи пи\" от две мащабни обществени поръчки на обща стойност от близо 200 млн. лв. е станало \"доброволно\", като \"премиерът няма нищо общо с тази тема\". \"Разрешава ни законът да го направим, на други места не можем да се откажем. Ако ние не се отдръпнем и започнем да проявяваме некоректност към страната си, ще загубим всички средства за отсечката по АМ \"Струма\" - няколко милиарда. Не ни интересуват тези два проекта повече\", каза той. По думите му, проектите по обществени поръчки представляват 1/3 от обектите, които строителната фирма изпълнява. \"Може да решим да си сменим местата с определени хора, да сме контрол по някакъв начин, ще направим НПО, която да ходи и да търси забележки на всички, които работят. В природата празни пространства няма\", коментира той по повод критиките срещу некачествените ремонти в столичния център, по които работи \"Джи пи груп\". На въпрос дали зад спечелените поръчки на компанията стоят \"политически личности и бизнесмени\", Житенски отговори с репликата \"Вие шегувате ли се?\". \"Политически личности и бизнесмени има в цяла България, общо взето се познаваме всички, но никой зад никого не стои в тази страна. Това, че се познавам с някой, не означава, че стои зад мен. Това, че на някого съм построил къща, хотел или парк, означава, че сме били партньори по договор (б.р. - \" ). Никога не е имало чадър на нашата компания, нито икономически, нито политически. Ние не сме инструмент за политически игри, ако обичат, да не ни ползват в тази насока\". По думите му - \"определени собственици на медии, които имат икономически и други интереси, се събуждат и си лягат с \"Джи пи\". \"Депозирали сме съдебни искове - в този тип среда прогнила, където ние се носим в публичното пространство като епидемия, хората се стряскат, това не е здрава среда. Нито ще подложа работниците да ги изтезавам, нито ще изтезавам себе си, нито ще изтезаваме обществото. Да видим дали тези, които бленуват за светлината, ще я открият на други фронтове. Не само строителният бранш е прокажен в момента, нека да отворят и на други места вратата. Тези, които правят разследващата журналистика, да се насочат\", каза още той.", "date": "2018.10.16", "title": "\"Джи пи груп\" се обяви за жертва на \"сатанизиране\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388459-%D0%BF%D0%BB%D0%B0%D1%82%D0%B5%D0%BD%D0%B8-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D1%88%D0%B0%D0%BC%D0%B0%D1%80%D0%BE%D1%81%D0%B0%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BA%D0%BE%D0%B9-%D0%BF%D0%BE%D1%80%D1%8A%D1%87%D0%B2%D0%B0-%D0%BC%D1%80%D1%8A%D1%81%D0%BD%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Президентът Румен Радев, чийто рейтинг беше трайно висок, внезапно изгуби цели 9% одобрение на електората през последните месеци. С тези данни излезе поредната придворна социологическа агенция и поясни, че според проучване от началото на октомври 60% от българите одобряват президента, а 28% не го одобряват. Сред неодобряващите и критикуващите били хора между 40 и 60 години, високообразовани и доста заможни, отбелязват социолозите. Първо цифрите звучат смешно. Те са огледална извадка от резултатите на самите избори. С толкова беше избран, толкова е подкрепата му и сега. Ако изобщо може да се вярва на цифрите. Откъде е изгубил тези химерични 9 процента, никой не може да обясни. Вероятно обяснението е, че чак след като е встъпил в длъжност, внезапно се е сдобил с цяла тълпа фенове, но сега те са се разочаровали и са били отбой. Това е възможно, но не в такъв голям процент. Явно цифрите са надути, за да излезе, че народът масово оттегля доверието си. Само че 60 процента подкрепа, на фона на 30, които има премиерът, в никакъв случай не значи неодобрение. Обратното! Радев е човекът с най-висок рейтинг в държавата и единствената алтернатива, която хората виждат е той. Колкото до „разочарованите\" на възраст от 40 до 60 години, това е точно възрастта, в която човек започва да работи като трол и да срива авторитети срещу пари. А лаенето срещу президента се засилва непрекъснато в социалните мрежи и анонимни никове плюят, та се късат. Стигна се и до абсурда да го обвинят защо не е обявил извънредно положение в България след убийството на журналистката Виктория и защо не се е намесил /?!/. Лошото е, че лековерни и колебаещи се се хващат на подобни думи, защото не познават Конституцията. Не е работа на президента да лови убийци. Имаме си Министерство на вътрешните работи с цели 60 хиляди служители. А то пък е под юрисдикцията на министър-председателя. Други пък го обвиняват защо не е наказал издънилите се след репресиите срещу животновъдите в Странджа. И не се сещат, че беше един от малкото политици, които отидоха на място и разговаряха с хората. Но да накаже Порожанов и шайката вносители на месо няма как. Не влиза в пълномощията му. Това пък, че много заможните българи не го одобряват, е единственото вярно в изследването. На тях не им трябва ляв президент, който заяви, че ще се бори с бедността. Всички тези атаки срещу Радев са закономерни. Първо Борисов не търпи някой да има по-висок рейтинг от него, при това двойно! Второ не търпи някой да му противоречи, а президентът непрекъснато го поставя на мястото му. Трето не очакваше такова обръщение към нацията в началото на политическия сезон. В него Радев буквално каза на политиците да загърбят махленските свади и да започнат да работят за България. С две думи обясни, че управлението се е превърнало в кръчмарска седянка, на която всеки подлага крак на другия и мисли само за себе си, но не и за народа. Още по-жестоко за Борисов беше изказването му, че над 2 милиона българи живеят на ръба на бедността и правителството трябва да вземе мерки да ги измъкне от дъното, където ги е натикало. А призива за единение в името на България от страна на президента, отекна като звучен шамар върху лицето на премиера. Като се прибавят и слуховете, че Радев ще прави партия и тя има над 50 процента подкрепа, преди още да е учредена, става напълно ясно кой е изваден от обувките, кой трепери за мястото си и политическото си бъдеще и кой непрекъснато поръчва медийни войни срещу президента. Но колкото и цифри да вадят, колкото и злонамерени акции да подемат, срещу 60 процента рейтинг нямат шанс. А те са много повече всъщност. И ако Борисов е умен, ще се откаже от атаките и ще заработи поне за пред хората заедно с президента. Само ако е умен. Но явно не е такъв...  ", "date": "2018.10.16", "title": "Платени социолози се опитват да шамаросат Румен Радев. Кой поръчва мръсните атаки срещу президента!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388460-%D0%BD%D1%8F%D0%BA%D0%BE%D0%B9-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%B7%D0%B0-%D1%81%D1%8A%D1%81%D0%B8%D0%BF%D0%B0%D0%BD%D0%B8%D1%8F-%D0%B6%D0%B8%D0%B2%D0%BE%D1%82-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D1%8F", "text": "Статистиката е прекрасно нещо. Ако вземем заплатата на шефа на ЕВН България например от около 37 000 лева, заплатата на директор дирекция в община – 1400 лева и шивачка в малък град – 600 лева, средната заплата е 13 000 лева. Какво да се оплакват хората! По данни на НСИ декември 2017 г., средната работна заплата е 1 123 лева за страната. Брутният вътрешен продукт нараства, хората забогатяват, спестяванията в банките удрят тавана, инвестициите се леят навсякъде….рай, накратко!     Средностатистическият българин от средно голям град обаче започва да се съмнява в собствената си адекватност и възприятие. Защото получава с висшето си образование около 600-700 лева на месец, които не му стигат дори за оцеляване, а стоките от първа необходимост поскъпват постоянно – доста по-бързо от мизерната му заплата.    Днес темата ми е за работещите бедни. Бедността е този слон в стаята, който всички виждат, но им е неудобно да споменат. В един момент обаче нещата излизат извън контрол и повече не можем да се правим, че не виждаме основният проблем. И тук е момента да сваля шапка на пиарите на властта – човек, ако не е ходил по малките населени места, ако живее и работи в среда, в която стандартът е по-висок, може за момент да повярва, че икономиката цъфти и връзва, народът богатее и спестява, а чуждестранните инвеститори си счупват крачетата да дойдат да си изръсят излишните пари в България. Образованието и обучението ми ме научиха винаги да търся образно казано „ключът от бараката“. Манипулирането на обществото е толкова явно и за съжаление профанско, че ефектът ще е много краткотраен. Защото може да си глупав, наивен, дебил, маниак и всякакъв друг, но когато не можеш да си платиш наема и да купиш дрехи и храна на децата си, искаш, не искаш, ще прогледнеш за истината. Какви са манипулациите – всичко е прекрасно, а вие, ако не се справяте, сте некадърници и хейтъри. Има по-важни теми например – дали да въведем еврото – все едно някой ни е поканил и утре ще го въвеждаме, обаче шумът е, все едно ще ни канят да влизаме в някакъв извънземен съюз –то не бяха подписки, то не беше писане по социалните мрежи – и защо? Защото обществената енергия трябва да се канализира в нещо безопасно за управляващите, за да не избие в това, от което тях ги е страх.     Бедността е грях, порок и основен недостатък. Не за човека, който работи и се труди по цял ден за мизерни стотинки, а за системата и държавата. Защото бедните хора не могат да създадат нито икономически възход, нито социална сигурност, нито гражданско общество. Те са държани в мизерия съвсем умишлено, защото оцеляването е основна човешка потребност и държавата им внушава, че ако надигнат глава, няма да имат и това, което в момента получават. А какво ще правим, когато слонът заеме цялата стая??? Вървете в малките села и градчета, в които всички предприятия се рушат и където разменната търговия се е върнала. Вървете в кантората на един частен съдебен изпълнител и вижте колко милиона българи са длъжници, при положение, че работят – взели са кредити не за скъпи пътувания, а за да си платят сметките за ток, вода, парно….и пак дължат. Докога?!? Някой трябва да плати сметката за съсипания живот на няколко поколения, живеещи в мизерия и бедност. Някой трябва да плати, за това, че докара хората до оскотяване. Ще платят. Бог да пази България!    ", "date": "2018.10.16", "title": "Някой трябва да плати сметката за съсипания живот на няколко поколения"}
{"url": "http://www.classa.bg/%D1%81%D0%B2%D1%8F%D1%82/item/388451-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BD%D0%B8-%D0%BD%D0%B0-%D0%BE%D1%81%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8", "text": "Точно преди век Османската империя губи Първата световна война. Но битката за турската нация продължава. Швейцарският \"Нойе Цюрхер Цайтунг\" посвещава обширна статия  на събитията отпреди 100 години.           През октомври 1918 година, на прага на окончателното военно поражение на Османската империя в Първата световна война, Мехмед Талат паша подава оставка като Велик везир и малко по-късно е изведен от Истанбул с германска подводница. На ключовите събития отпреди точно 100 години е посветена обширна статия на швейцарския „Нойе Цюрхер Цайтунг\". Предлагаме Ви няколко откъса от анализа на историка Ханс-Лукас Кизер, който на места сме разширили с други източници.     В края на Първата световна война Османската империя е разтърсвана от военни поражения, корупция и тежки проблеми поради недостига на храна. Но опортюнистичните елити и спекулантите, забогатели от войната, до последно вярват в собствената си победоносна пропаганда. През 1918 година на власт е Великият везир, роденият в Кърджали Мехмед Талат паша, който омаловажава териториалните загуби в арабската част на империята и непрекъснато подчертава придобивките в Кавказ и „победата над вътрешния враг\" - арменците. Пропагандата в Истанбул дори твърди, че Русия е колабирала главно в резултат от успеха на Османската империя при защитата на Босфора. И едва когато започват гладните бунтове, а германските съюзници претърпяват поражение на Западния фронт, в края на лятото на 1918 година Мехмед Талат паша е принуден да осъзнае реалностите.   \"Ние сме градинарите, народът е градината\"   След окончателното поражение на Османската империя във войната и подписаното в Мудрос примирие, в Истанбул царят объркване, потиснатост, но и готовност за обновление. Талат паша, Енвер паша и още неколцина лидери на военновременния режим емигрират от страната, за да избегнат съдебните процеси: още през 1915 Антантата е оповестила, че ще ги съди заради „престъпления срещу човечеството\". В периода 1918-1919 година младотурците започват интензивно да изграждат своя турско-националистическа и ислямска мрежа на цялата територия от Европа до Афганистан. Мустафа Кемал паша (Ататюрк) и неговите сподвижници се стремят към национална и социална революция, която да надгради митичната конструкция за величието на нацията и на империята и да прекрои обществото според етно-религиозни критерии. „Ние сме градинарите, народът е градината\" гласи една строфа от Зия Гьокалп, духовния баща на модерния турски национализъм. Именно възгледите на Гьокалп формират идеите на Ататюрк за нацията, макар кемализмът временно да изтиква ислямските корени на заден план. По време на Балканската и Междусъюзническата война през 1913 година авторитарният еднопартиен режим на Тримата паши (Талат, Енвер и Джемал) повежда страната към една епоха на крайностите. Държавническите решения формално се взимат на колективен принцип, но от 1917 година нататък, след избирането му за Велик везир (министър-председател), Талат на практика установява диктаторски режим. Султанът-халиф, който номинално е предводител на Османската империя и на всички мюсюлмани, след Младотурската революция през 1908 изпада в ролята на най-обикновена представителна фигура. В началото на своето управление през 1917 година Талат обещава, че ще въведе ред и законност и сериозно ще модернизира правосъдието, образователното дело, календара, турския език и правата на жените. По онова време почти цялата преса в Германия хвали Талат като енергичен държавник и лидер на една „нова Турция\", която вече няма нищо общо с „болния човек край Босфора\". След като през ноември 1918 година емигрира в Берлин, Талат се обгражда както със свои близки сътрудници от истанбулските времена, така и с арабски панислямисти, с представители на германската десница и дори болшевики като Карл Радек. Независимо от дълбоките си идеологически различия, левите и десните „революционери\" намират общ език в борбата срещу „диктата\" на Парижката мирна конференция. През 1920 година Москва влиза в съюз с кемалистите и обръща гръб на арменците, които дотогава са нейни другари в рамките на Интернационала. През 1921 година арменец-атентатор застрелва Талат в Берлин, а редица германски политици отдават почит на убития като „велик държавник и верен приятел\". Германските реваншисти харесват Талат, защото в негово лице виждат един безкомпромисен националист. И наистина: още през 1913 година Талат залага на широко мащабни военни действия както в страната, така и извън границите ѝ, а през 1914 година вижда една евентуална общоевропейска война като шанс да обвърже своя режим с някоя от великите сили. Още три месеца преди официалното влизане на страната във войната Зия Гьокалп пропагандира тоталния джихад. Тогавашното убеждение е, че един съюз с Германия във войната ще помогне на режима в Турция да осъществи както вътрешните си, така и имперските си външнополитически цели. Провалят се обаче както първият поход в Кавказ през януари 1915 година, така и опитите отново да бъдат превзети Египет и Македония. По план се развива обаче „вътрешната война\" срещу критичните към режима прослойки с християнска или османска ориентация. Тази война започва като отмъщение заради поражението в Балканската война и през първата половина на 1914 година води до прокуждането на повече от 200 000 християни от Тракия и района на Измир. А по време на Първата световна война достига кулминацията си в масовото избиване на арменци и асирийски християни и разграбването на имуществата им, както и в настъплението срещу понтийските гърци по Черноморското крайбрежие.   Казусът \"Армения\"   В началото на 1918 година новооснованата кавказка република Армения се оказва пречка за екзпанзионистичните планове на младотурците в Кавказ. Турското ръководство се опасява, че Армения може да се превърне в преден пост на западните държави и че след войната може да предяви териториални претенции и да настоява за завръщането на оцелелите арменци по родните им места. Настъплението, което турците започват, е спряно от арменците с последни сили малко пред Ереван. По-късно, през 1920 година, вече в съюз с Москва Турция успява да завладее Западна Армения, докато Червената армия окупира Източна Армения. В Анкара, новата столица на Турция, тъкмо по онова време възниква и политическият възглед, че твърденията за геноцид срещу арменците всъщност са империалистически опит да бъде оклеветена Турция и да се подкопае териториалното ѝ единство. И до днес официална Турция реагира остро на всеки опит да бъде осъдено масовото избиване на арменци в Османската империя.", "date": "2018.10.16", "title": "Последните дни на Османската империя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388452-%D1%84%D1%80%D0%B0%D0%BD%D1%81-%D0%BF%D1%80%D0%B5%D1%81-%D0%B7%D0%B0%D0%BF%D0%B0%D0%B4%D0%BD%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%B1%D1%83%D0%B7%D0%BB%D1%83%D0%B4%D0%B6%D0%B0", "text": "Западни експерти настояват за запазване на паметника на Бузлуджа като обект на културното наследство, съобщи Франс прес.  От организацията “Европа Ностра” призоваха българските власти да спасят определяния от тях “шедьовър на архитектурата, инженерството и изкуството”.     Културната организация включи Бузлуджа в списък с най-застрашените културни наследства в Европа тази година. “Този паметник е изключителен с размерите си и ефекта си. Той е един от малкото социалистически паметници, които все още съществуват в Европа, и който прави силно впечатление. Освен това мозайките са необикновени, те са 1000 кв. м и въпреки че са в много лошо състояние, снимки от миналото свидетелстват, че са невероятни и величествени”, заяви Лорен Леви-Щраус от организацията “Европа Ностра” и бивш заместник-председател на отдела за културно наследство на ЮНЕСКО.  ", "date": "2018.10.16", "title": "Франс прес: Западни експерти настояват за запазване на паметника на Бузлуджа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388453-%D0%BF%D0%BE%D0%B3%D0%BB%D0%B5%D0%B4%D0%BD%D0%B8-%D0%BC%D0%B5-%D0%B2-%D0%BE%D1%87%D0%B8%D1%82%D0%B5,-%D0%B1%D0%BE%D1%80%D0%B8%D1%81%D0%BE%D0%B2-%D1%82%D0%B0%D0%BC-%D1%89%D0%B5-%D0%B2%D0%B8%D0%B4%D0%B8%D1%88-%D0%B5%D0%B4%D0%BD%D0%BE-%D1%87%D1%83%D0%B2%D1%81%D1%82%D0%B2%D0%BE-%E2%80%93-%D0%BE%D1%82%D0%B2%D1%80%D0%B0%D1%89%D0%B5%D0%BD%D0%B8%D0%B5", "text": "Погледни ме в очите, Борисов! Там ще видиш едно чувство – отвращение. То оцветява мислите ми и дава сила на думите. Ти не си Луи XIV: “L’etat, c’est moi”(Държавата, това съм аз), въпреки че ти се иска. Олицетворяваш се с държавата, затова си обиден и гневен на чуждестранната преса“Ужасяващите неща“, колкото и да ги отричаш, са нашата реалност. Факт са убийствата, нападенията над журналисти, безсилието или нежеланието на държавата да се справи с това.     Приключиха ли и как разследванията, образувани във връзка с нападения над журналисти по повод работата им. Бяха ли наказани извършителите на арогантните нападения и побоища срещу Анна Заркова, Люба Кулезич, Огнян Стефанов, Асен Йорданов, Стоян Тончев, Димитър Стоянов , Светлана Баталова, Николай Станев, Недилан Тодоров, Генка Шекерова ,Методи Манченко, Ефим Ушев, Георги Спиров, Алексей Лазаров, Руси Борисов, Момчил Милев, Ангел Атанасов, Тодор Димов, Мария Николаева – пребити до безсъзнание, душени, нападани в дома и автомобила си, със счупени крайници и челюсти, обезобразени, със запалени автомобили и взривени домове?!Помниш ли убийствата на Георги Стоев и Борис Цанков, романизирали събития и личности от подземния свят. Не е ли посегателство срещу свободното слово изземването и конфискацията на вестници, публикували неудобни за властта факти – в-к „Монитор“ /Варна/ по повод публикация за областния управител, в-к „Капитал“ по повод публикацията „Брегоусвояване. бетонирането на черноморието се маскира като укрепване на брега“, книгата „Мафиотска България“ на Трайко Трайков и др. Не е ли престъпление побоят над фотографа Емил Иванов , извършено от полицейски служители пред Съдебната палата в София при опита му да заснеме явяването на Маджо като свидетел в съда и изключителните мерки за сигурност, задържането на Александър Канджов по повод събираната от него подписка с искане за оставка на министъра на правосъдието. Бяха ли издирени и наказани извършителите на тези престъпления и ти какво направи за това?! Помним последния ти пиар от Ню Йорк по повод „ побоя“ над журналист от „Господари на ефира“- непремислен, неадекватен и осъществен единствено с цел да покажеш непримиримост срещу престъпността. Защо не реагира по подобен начин след неправомерното задържане на разследващите журналисти Димитър Стоянов и Атила Биро? Поредна жертва на „ ужасяващите неща“ стана Виктория Маринова.Този път светът реагира и ти впрегна всички сили на прокуратурата и полицията да намерят извършител. Последва хибридната пресконференция на изпълнителната власт и прокуратурата, обилно овкусени от твоето „ огорчение“ и заплахи. После привика посланиците в София на нечувана досега и непозната в дипломатическия протокол среща – монолог. Истината за жестокото убийство тепърва ще се установи. Прокуратурата не я установява, тя само твърди. Така е в демократичните държави. Не и тук, където прокуратурата удобно и по заповед арестува или прекратява преписки и дела при очевидни доказателства за престъпления. Когато ” трябва”, държавата впряга и услужливите НАП, КПКОНПИ и ДАНС за да съсипе живота на неудобните , да ги концентрира в лични битки и да заглуши свободното слово. Вместо да се криеш удобно зад „ загрижеността „ си за авторитета на България, отговори наказани ли бяха престъпниците , извършили посегателства и убийства на журналисти точно заради и по повод работата им И КАКВО НАПРАВИ ТИ ЗА ДА ИМА СПРАВЕДЛИВОСТ! Аз съм много повече обидена и огорчена – от теб Борисов. Гледам към теб. Гледаме към теб. Погледни ни в очите, Борисов! Ще можеш ли?!    ", "date": "2018.10.16", "title": "Погледни ме в очите, Борисов! Там ще видиш едно чувство – отвращение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388454-%D0%B7%D0%B0%D1%89%D0%BE-%D1%82%D1%80%D1%83%D1%81%D1%8A%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%B5%D0%BD", "text": "Пак златен медал на  европейското по  неравенство и бедност,  а тук – мъдри дискусии В последния месец бяхме свидетели на два високи форума на тема неравенството и бедността в България – единия под егидата на президента Радев, а другия – по случай десетгодишнината от въвеждането на плоския данък под егидата на КНСБ.     Тези високи форуми по най-болния проблем на България бяха слабо отразени от медиите и очевидно няма да имат никакви политически последици. Изобщо вярата, че щом умните глави обсъдят коя е най-правилната държавна политика, то тя скоро ще стане факт, е чиста утопия. Какво ще стане, не зависи нито от умните глави, нито от интересите на населението, а от апетита на елита, т.е. от олигархията.  Ето  7 съдбоносни факта  за Бългаия,  които са лесно достъпни за прогресивната общественост и за уважаемия министър в частност:     Ето защо България е държавата, в която неравенството расте най-бързо. В сравнение с 90-те години то е нараснало с над 15 пункта, а само през 2017 г. – с 2,5. В Европа като цяло то стои на едно място и дори леко намалява. Неравенството намалява в Естония, Ирландия, Хърватия, Гърция. А у нас расте скокообразно. Защо? Тези безспорни факти са органично свързани, те взаимно се причиняват и усилват. Данъчната система на България генерира неравенство, а то затваря елита в херметизирана камера, за която и бронебойни патрони няма открити. Вече дори неолибералните институции като МВФ и СБ съветват България да въведе прогресивно облагане, но тук елитът трън си вади и прави кръгли маси. Затова политиката на неравенството ще си остане и ще продължи да се задълбочава. Навсякъде по света богатите елити разполагат с 50-80 на сто от реалната власт, но в България е 100 на сто. У нас цялото управление е в ръцете на олигархичния консенсус – управлява тази партия, която успее да постигне най-добрия баланс между интересите на различните кланове. СДС изпадна от тази игра просто защото се ограничи до тесен кръг “свои” и новосъздадени олигарси, с което ощети поне 70 на сто от икономическия елит. БСП и ДПС заедно обединиха близо 50 на сто от олигарсите, а ГЕРБ стигна до 80 на сто и в това е тайната на неговата устойчивост. Ако го свие до 50-60 на сто, става опасно. Мнението на населението в момента няма никакво значение за държавните политики. Това се доказва най-ярко от съдбата на референдума през 2016 г. При над 50 процента избирателна активност 72 на сто от българите поискаха мажоритарен вот – и какво от това? Във всяка друга европейска държава волята на референдума щеше да е закон. Българската олигархдемокрация изобщо не реагира. Е, как искате да реагира на някакви си мъдри форуми? Ето защо всички нови данъчни политики облагат масовото потребление, с което неравенството се задълбочава. Например вдигат се данъците за старите автомобили. Кой кара стари коли? Създава се допълнителна здравна такса, за да зарадва частните осигурители. Данък “гражданска отговорност” се удвоява. Мазутът за отопление вече се облага като автомобилната нафта. И така нататък, и така нататък. България е пак единствената в Европа държава, в която няма диференцирано ДДС, за да бъдат по-евтини хлябът, сиренето, книгите. Няма и данък върху високите наследства. Защо? Ами защото властта е херметизирана. Нейната мембрана пуска само още по-десни идеи. Една от причините за тази херметизация е в спецификата на българския преход. Полската “Солидарност” се разпадна на различни партии просто защото първоначално тя бе профсъюз, а после всенародно движение на недоволните от властта, тоест характерът й беше ляв и нямаше как да поеме функцията на дясна партия. Камо ли да прави шокова терапия. Затова в Полша управляват десните, но има истински лява опозиция, а коефициентът “Джини” е едва 29. В България СДС не възникна от профсъюз. Недоволните от властта и нейните привилегии по принцип би трябвало да са леви. Но СДС се бетонира като ултрадясна партия на недоволните и реформаторска партия на консерваторите – два пъти дървено желязо. И стана нещо като отбора на Ямайка по бобслей. За БСП да не говорим – тя  се оказа по-дясна и от Пиночет. Така България заприлича на панталон, на който всички джобове са само по десния крачол, а левият е отпран в суматохата на прехода. Разбира се, представителната демокрация не е единственият канал, по който народните интереси стигат до политиката. Други такива канали са профсъюзите и т. нар. гражданско общество, което ще рече различните фондации, НП0-та и други подобни грантоедни общности. За профсъюзите е ясно – те са слаби, разчитат на властта и не са в състояние да прокарват интересите на наемния труд. На конференцията през септември шефът на КНСБ дори се отказа от старото искане за прогресивен данък и се обяви за данъчна оптимизация. Помислете си какъв абсурд е това – България е държавата с най-високо неравенство в Европа, а КНСБ не ще прогресивен данък! Това е все едно рибата да не иска вода, птицата да не иска въздух и небе, а олигарх да не иска да бетонира дюните. България е най-болният човек на Европа, а иска най-слабото лекарство. Идеите на повечето участници в тези форуми се свеждат до някакво много внимателно и умерено въвеждане на необлагаемия минимум, и то така, че да засяга само хората с минималните заплати. Математически това е абсурдно, но “експертите” си го харесват. Що се отнася до другия канал за влияние върху политиката – т. нар. гражданско общество, то в своето огромно мнозинство бе създадено с грантове отвън и изповядва ултрадесни идеи. Както се изрази един виден деятел първо на ИПИ, а после и на “Отворено общество”: “Да оставим повече пари на бедните, е все едно да ги хвърлим в тоалетната.” Забравете. Затова пак повтарям, че нещата няма как да се оправят, ако първо не се влошат. Единственото, което може да промени държавната политика, е мощен обществен трус, много по-мощен, отколкото през 1990 и 1997 г. И това рано или късно ще се случи, но не и през тази седмица.  ", "date": "2018.10.16", "title": "Защо трусът в България е неизбежен"}
{"url": "http://www.classa.bg/%D1%81%D0%B2%D1%8F%D1%82/item/388455-%D1%89%D0%B5-%D0%BF%D1%80%D0%B5%D0%B2%D0%B7%D0%B5%D0%BC%D0%B5-%D0%BB%D0%B8-%D0%B8%D1%81%D0%BB%D1%8F%D0%BC%D1%8A%D1%82-%D1%84%D1%80%D0%B5%D0%BD%D1%81%D0%BA%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5", "text": "По данни на радио “Европа 1”, в строго поверителен доклад на службите, предоставен на висшите държавни ръководители, се говори за ръст на напрежението в училищата, предизвикано от факта, че някои ученици-мюсюлмани поставят религиозните догми над закона, оспорват казаното от преподавателите от гледна точка на Корана, не проявяват никакво уважение към учебното заведение, не признават неговата легитимност, а така също в името на вярата разпространяват нетърпимост и сепаратизъм. И всичко това става в училища, които трябва да възпитават в граждански дух.   Само не става ясно защо докладът трябва да е поверителен. Та това не е никаква “сензация”. В крайна сметка тук не става въпрос за никакви разобличения, а само за съобщаване на добре известни факти, за които се говори не от днес, и не само от гражданските активисти, а и от представителите на образователната система. Дискусиите започнаха още с доклада на Обен, с последната книга на Бернар Пасе “Директор или републикански имам” и продължиха с тревожните коментари на местните представители на властта.     Нима нашите служби не са разбрали за проявите на омраза и освиркванията в някои училища по време на едноминутното мълчание в памет на жертвите от “Шарли Ебдо”? Или не знаят за дългогодишните инциденти около уроците по история за Холокоста, или пък тези по анатомия на човешкото тяло? А какво да кажем за агресията, поради която в някои училища вече не приемат деца на евреи, защото не могат да гарантират тяхната безопасност? Тези шокиращи истории, които се случват от години, са станали обичайни за някои градски райони и училища и за тях постоянно пише регионалната преса. Училището беше централна тема в колективната книга “Изгубените територии на Републиката”, която от края на 2002 г. бие тревога за нашествието на исляма в предградията. Затова е смайващо, че докладът се представя като голямо разкритие, макар че за много от непосредствените участници в събитията това отдавна са ежедневни реалности. Реалности, с които са принудени да се справят сами, и за които върху тях се сипят обвинения в расизъм и осъдително отношение от страна на ултрадесните от държавната върхушка. Тя, на свой ред, предпочита да не забелязва, че гражданското единство и вярата в защитата на държавата постепенно се рушат, след като на места френските закони не действат, а много територии се превърнали в ничия земя. Усещането за издевателство е толкова силно, че дори и управляващите да страдат от слаба памет или умишлено да си затварят очите, то гражданите не могат да си позволят лукса да отрекат фактите, защото заразата ще продължи да се разпространява, ако не се борим с нея. Съдейки по всичко, по върховете на държавата са забравили, че училището стана главната цел на настъплението на ислямистите още през 1989 г., когато активистите искаха да получат разрешение за носене на фереджета. Политическият ислям се стремеше да внесе в държавната система различно отношение към достойнството на хората, въпреки че цел на държавата е да утвърждава идеалите, който играят основополагаща роля за нашата конституция и закони. И това почти сработи при снизходителното отношение на правителството и министъра на образованието. Спаси ни само поелият върху себе си отговорността парламент и отговорни държавни деятели, от рода на Обен. Затова и докладът, за който говори “Европа 1”, е “строго поверителен”. Защото в него не се споменава нищо за отчета на Обен още от 2004 г., в който се изтъкваше необходимостта от забрана на фереджетата в училищата. Почетният инспектор не се задоволяваше с обтекаеми фрази, когато говореше за “признаците и проявите на религиозна принадлежност в училищата”. Той не правеше опит да говори за религията като цяло, което позволява да се размие проблема и да се създаде илюзия за неговото решаване, представяйки при това себе си като поборник за обективност. Не, той открито описа ситуацията и назова проблема. “Голям брой от учащите се от магребски произход, които са с френско гражданство или са деца на французи, а така също са мнозинство в някои училища, живеят като чужденци спрямо националната общност. Те делят хората на две категории: “французите” и “ние”. Колективната идентичност, която в миналото често се свеждаше сред учениците до техните корени (реални или въображаеми) и подвеждаше някои социолози да мислят за “етнизация” на отношенията между младите хора, сега се превръща в чувство за принадлежност към една всеобща и ясно определена мюсюлманска нация, която се противопоставя на френската. Героите на тази нация са както палестинските младежи, които с голи ръце се изправят срещу израелските танкове (окървавени техни изображения постоянно се въртят по арабските спътникови канали), така и джихадистите, организирали терористичните актове в Ню Йорк и Мадрид”. В доклада на Обен се отбелязваше също и външното влияние, като той пише, че „проектът на тези открито сегрегационистки групи, които наричат интеграция вероотстъпничеството или потисничеството, отива още по-далеч. Те се стремят към политическо обединение на ислямската част от населението, отделяйки я от френската нация и присъединявайки я към широката “мюсюлманска нация”. Така че строго секретният доклад на нашите спецслужби ще донесе на президента откритието, че земята е кръгла. А може би иронията е неуместна. Защото, макар и правителството да отказва да види ислямския сепаратизъм, това не се отнася за нашите спецслужби. Именно затова изтичането на “поверителния” доклад може да се окаже по-добра новина, отколкото ни се струва. Тя може да демонстрира осъзнаване на ситуацията по върховете на държавната власт, снемайки при това от ръководството вината за слепотата му в миналото. Така ще излезе, че то не е било страхливо и безотговорно, а просто не е било информирано. Това внушение е важно и поради факта, че оставката на Жерар Колон и неговите изявления за слепотата на правителството пред лицето на ислямизма, предизвикват съжаление, че той не можа да прояви тази своя смелост и решителност, когато все още заемаше поста министър на вътрешните работи. Както и да е, взривилата се под носа на премиера бомба не дава възможност да се говори за неведение и невинност. Никой в правителството на Макрон не може утре да каже, че не е знаел нищо. Иначе казано, макар историята за “тайния доклад” да е напълно лицемерна, тя все пак говори за спасителни промени в позициите на властта. Това дребно оскърбление на нашия интелект в края на краищата може да послужи на доброто дело. И това е най-главното. Трябва да си даваме сметка, че привилегиите защитават определени реалности (на това се дължи и тяхната привлекателност). В резултат, те създават у ръководството илюзията за стабилност на мира, докато за всички останалие очевиден неговият упадък. Вероятно докладът е призван да хвърли мост над тази пропаст. В този случай той ще позволи да се приемат необходимите мерки и да бъде запазено лицето на тези, които може да ги предприемат, но дълго време са игнорирали ситуацията и носят отговорност за сегашния упадък на институциите. Макар и подобен подход да не се отличава с кой знае какъв морал, то поне е реалистичен. Нищо не може да се съгради на празно място, а успехът на политическата идея не се измерва с обявилите я смелчаци, а с тези страхливци и циници, които в края на краищата я провеждат.", "date": "2018.10.16", "title": "Ще превземе ли ислямът френското училище?"}
{"url": "http://www.classa.bg/%D1%81%D0%B2%D1%8F%D1%82/item/388456-%D0%B1%D0%B0%D0%B9%D0%B4%D1%8A%D0%BD-%D0%B3%D0%BB%D0%B0%D0%B2%D0%BD%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D0%BF%D1%83%D1%82%D0%B8%D0%BD-%D0%B5-%D0%B4%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0-%D0%BD%D0%B0%D1%82%D0%BE-%D0%B8-%D0%B5%D1%81", "text": "Владимир Путин се стреми да унищожи НАТО и ЕС.  Това заяви бившият вицепрезидент на САЩ Джон Байдън по време на речта си в британския аналитичен център Chatham House,  . Американският политик предупреди аудиторията за опасността, която представлява «отслабващата, но агресивна Русия».     Според него, «руснаците използват всяко достъпно средство, за да дестабилизират обстановката и да посеят разпри». Освен това, той коментира ситуацията в собствената си държава. «Демагози и шарлатани — а те при нас са много — излизат на преден план, играят си с човешките страхове, изострят предразсъдъците. Те са сигурни, че могат да предоставят непълна и изкривена информация», добави Байдън. Според него, ключовите ценности «се разкъсват на парченца», особено опасение предизвиква укрепването на алтернативните десни. Той акцентира върху това, че в САЩ господства максимата «победителят получава всичко», поради което да се стигне до съгласие е извънредно трудно. Затова, според Байдън, Западът трябва отново да докаже ценността на демократичния модел. Този процес той охарактеризира като «борба за бъдещето». Говорейки за НАТО, политикът разкритикува отношението към алианса, като «издевателство под предлог на защита». Вероятно думите на бившия вицепрезидент са реакция на изявленията на Тръмп, че иска съюзниците да харчат повече за отбрана.", "date": "2018.10.16", "title": "Байдън: Главната цел на Путин е да ликвидира НАТО и ЕС"}
{"url": "http://www.classa.bg/%D1%81%D0%B2%D1%8F%D1%82/item/388447-%D1%82%D1%80%D1%8A%D0%BC%D0%BF-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BD%D0%B8-%D1%82%D1%80%D0%B5%D1%82%D0%B8%D1%80%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D0%B7%D0%BB%D0%B5,-%D0%BA%D0%BE%D0%BB%D0%BA%D0%BE%D1%82%D0%BE-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7", "text": "Американският президент Доналд Тръмп смята, че никой от съюзниците на Вашингтон не се държи толкова враждебно, както Европейския съюз.   \"Имаме прекрасни отношения с много хора, но никой не се отнася с нас толкова зле, колкото Европейският съюз. Европейският съюз е създаден, за да се възползва от нашата търговия и това е, което той е направил\", каза той в интервю за CBS.   Обитателят на Белия дом се възползва от възможността да говори за НАТО. По негово мнение, САЩ не трябва да плащат \"почти всички разходи за поддържането на организацията, за да се защитава ЕС\". Също така, въпреки че не мисли за напуска на алианса, той смята, че е необходимо НАТО да плати.   \"Аз съм напълно в полза на НАТО, но не искам да продължават да се възползват от него\", подчерта Тръмп.", "date": "2018.10.16", "title": "Тръмп: \"Никой не ни третира толкова зле, колкото Европейският съюз\""}
{"url": "http://www.classa.bg/%D1%81%D0%B2%D1%8F%D1%82/item/388448-%D1%82%D0%B8%D0%BC-%D0%B1%D1%8A%D1%80%D0%BD%D1%8A%D1%80%D1%81-%D0%BB%D0%B8%D0%B9-%D1%81-%D1%80%D0%B0%D0%B4%D0%B8%D0%BA%D0%B0%D0%BB%D0%B5%D0%BD-%D0%BD%D0%BE%D0%B2-%D0%BF%D0%BB%D0%B0%D0%BD-%D0%B7%D0%B0-world-wide-web", "text": "Тим Бърнърс-Лий, създател на World Wide Web, показа на журналистката Катрина Брукър проекта, над който работи почти толкова дълго, колкото по самата мрежа. \"Намерението е световно господство\", казва с лека усмивка Бернерс-Лий. Британският учен е известен със сухото си чувство за хумор. Но в този случай той не се шегува. Бърнсър-Лий пуска стартъпа Inrupt, , който изгражда през последните девет месеца в стелт режим. Подкрепен от Glasswing Ventures, неговата мисия е да децентрализира мрежата и да отнеме властта от силите, които са се възползвали от централизирането й. С други думи, играта започва за Facebook, Google, Amazon. В продължение на години Бернерс-Лий и други интернет активисти мечтаят за цифровата утопия, при която физическите лица контролират собствените си данни, а интернет остава свободен и отворен. Но за Бернърс-Лий, времето за мечти е свършило. Откакто се появиха съобщения, че Facebook е позволила данните на хората да бъдат злоупотребени от политически активни лица, Бернерс-Лий е почувствал императива да пренесе тази цифрова идилия в реалния свят. В публикация този уикенд, Бернерс-Лий обяснява, че взема отпуск от MIT, за да работи на пълен работен ден за Inrupt. Компанията ще бъде първото голямо търговско начинание, изградено от Solid, децентрализирана платформа, която той и другите в MIT са изграждали години наред. Ако всичко върви както е планирано, тя ще стане това, което Netscape някога е бил за много потребители за първи път в интернет: лесен начин. Той се надява, че Inrupt ще бъде само първата от многото компании, които ще се появят от Solid. На екрана му има опростена уеб страница с раздели в горната част: списъците със задачите му, календара, чат, адресната книга. Той е създал това приложение - едно от първите в Solid - за лична употреба. Всъщност е толкова ясно, че на пръв поглед е трудно да се види неговото огромно значение. Но за Бернърс-Лий това е мястото, където започва революцията. Приложението, използвайки децентрализираната технология на Solid, му позволява безпроблемно да получава достъп до всичките си данни - календара, музикалната си библиотека, видеоклипове, чат, изследвания. Това е като микс на Google Drive, Microsoft Outlook, Slack, Spotify и WhatsApp. Разликата обаче е, че цялата информация е изцяло под негов контрол. Всеки бит от данни, които създава или добавя към Solid, съществува в Solid pod - което е акроним за personal online data store (съхраняване на лични данни онлайн). Тези подложки са това, което дава на Solid потребителите контрол върху техните приложения и информация в интернет. Всеки, който използва платформата, ще получи Solid identity и Solid pod. Това е начинът, казва Бернерс-Лий, по който хората ще си вземат от корпорациите силата на мрежата.", "date": "2018.10.16", "title": "Тим Бърнърс-Лий с радикален нов план за World Wide Web"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/388449-%D0%B8%D0%B7%D0%BE%D1%81%D1%82%D1%80%D1%8F-%D0%BB%D0%B8-%D1%81%D0%B5-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "  Унгарският премиер Виктор Орбан каза при посещението на турския президент Ердоган в Будапеща, че \"външната политика на Унгария трябва да се съобразява с три столици - Анкара, Москва и Берлин\". Това би трябвало да се разчита не само като сигнал. Това е насока и предупреждение. Особено, ако се добавят и думи на външния министър на Сърбия Дачич, който на конференция в Тимишоара, Румъния, за сигурността на Балканите подчертава, че \"ЕС се държи като философ от Тибет, без да предлага нито едно решение\". Словата на Дачич са разбираеми, защото не са тайна двойните стандарти на Брюксел по редица въпроси. В случая става въпрос преди всичко за ситуацията в нашия регион. Става дума за стабилността и спокойствието около нас, за което се надявахме, че ще се случи след обявяване на интеграцията на Балканите като стратегически приоритет на ЕС. Но случващото се напоследък в Босна и Херцеговина (БиХ), Македония или напрежението между Прищина и Белград относно идеите за нормализиране на обстановката чрез размяна на територии или корекции на граници не дават основание за реализиране на оптимистичните сценарии за региона.  Геополитическите игри и стремежите на \"великите\" да не допускат влияние на Русия, Китай или Турция, а те пък от своя страна да апелират за ненамеса във вътрешните дела на балканските страни от Вашингтон и Брюксел, усложняват обстановката до ниво тревога за сигурността на този балкански полуостров.   За нас Македония (по обясними причини) е болезнен въпрос и, както е известно, \"каквото и да кажем по македонския въпрос, все ще сбъркаме\". Колкото и да се нищят резултатите от онзи референдум от 30 септември с консултативния му характер, ясно е като бял ден - само 36% от гражданите в Повардарието отидоха до урните и макар, че 90% от тях казаха \"да\" за членство в НАТО и ЕС чрез промяната на името на страната. На Зоран Заев наистина ще му се наложи да прояви чудеса от храброст и политически хватки, за да реализира членството в алианса. Защото това безспорно бе целта на мероприятието. В Скопие открито се говори, че става въпрос за пари и то много, за обещания за високи постове, за да се осигури подкрепа на нужните 9 броя депутати от опозиционната ВМРО-ДПМНЕ, което ще осигури мнозинство от 2/3 и се гласуват промените в конституцията, включително промяната на името на Северна Македония, което е условие от Преспанското споразумение. Случаят с Таки Фити, президентът на Македонската академия на науките, който променил \"не\"-то със \"за\" относно промяна на името, след като дъщеря му заминала на работа в Световната банка в Ню Йорк, се използва от опозицията да разобличава какви методи използват управляващите, за да получат подкрепа в Собранието за промените в конституцията съгласно Преспанския договор. Във ВМРО-ДПМНЕ наричат онези \"северомакедонци\", онези които са склонни да приемат смяната на името срещу гарантирано членство в ЕС и НАТО. Защото ВМРО-ДПМНЕ категорично отхвърля  споразумението с Гърция и е срещу конституционните промени. В лицето на лидера си Християн Мицковски  партията завява, че \"зачита волята на мнозинството граждани на Македония, изразена на референдума, който категорично отхвърля договора\". Думи като \"ВМРО-ДПМНЕ е партия на народа, остава с хората и уважава волята им\" се харесват на не малко македонци, защото звучат емоционално и са близки до душевните нагласи на хората.  Още повече, че на този етап партията не отстъпва дори под натиск от страна на ЕНП, където е нейното европейско семейство. Типично за македонския характер, който цени собствените си идеи, становища и ги отстоява дори пред заплаха за изключване или \"влияние на събития вътре в партията\". Политическата криза в Скопие е налице, а дали ще стане институционална,  е въпрос на време.   Точно в този момент бе потвърдена присъдата от две години затвор на бившия премиер Никола Груевски за покупка на брониран \"Мерцедес\" с държавни пари и персонално ползван. Във фейсбук той написа \"готов съм да вляза зад решетките, но препоръчвам на своите съпартийци в никакъв случай да не се пазарят с властите и да искат намаление или отменяне на присъдата ми срещу отстъпки в Собранието при гласуване на договора с Гърция\". Защо им трябва да го превръщат в мъченик точно в наелектризирана обстановка, а той да доказва, че разбира народа и до последно му остава верен? Това са ходове, които са най-малкото нож с две остриета.   Всъщност Зоран Заев, премиер и лидер на СДСМ, не губи оптимизма си и демонстрира убеденост, че \"чрез дебат в парламента ще спечели прогресивния елемент\". Твърди, че \"аз лично говорих с много депутати и видях, че има една добра прогресивна маса от депутати, която е сериозен мотив  и причина да отворим процедурите в Собранието\". Следва \"каквото сабя покаже\", както се казва. Заев твърди, че \"квалифицирано мнозинство ще се образува по естествен път\" и отхвърля спекулации, че става въпрос за предлагане на пари. Депутатите били отговорни  и имали решимост за бъдещето на Македония. Правителството направило необходимото за членство в НАТО и ЕС, сега било ред на парламента.   Да, Собранието е на дневен ред, но ако не се получи, извънредните избори чукат на вратата. Заев първо ги допусна като възможност за изход от ситуацията след референдума, а после ги отхвърли, защото \"Македония няма нужда от нови избори\". Не за първи път променя становище, но дали мотивът, че \"на Македония не й трябва да прахосва нови 2-3 месеца, защото ще се получи същото при нови избори\" не показва доза несигурност  за резултатите при нов вот на гражданите? На Вардара всичко е възможно, емоциите са водещи, а Заев не успява \"да свири на тънката струна\".  Но подкрепата за него от страна на ЕС и САЩ продължава и това дава кураж за намиране на изход от \"безизходицата с Преспанския договор\". Независимо от твърдения на Петър Богойески, член на ВМРО-ДПМНЕ, че \"политиците от правителството са влезли много наивно и неподготвено в процеса на преговорите с Гърция, водени само от македонски инат\".    Какво да кажем ние, когато все повече стават становищата в София, че Атина е успяла да защити националните си интереси с Преспанския договор, публикуван вече официално в Скопие, а ние се кахърим с изяви на македонския премиер след нашия Договор за добросъседство, които ни връщат години назад с антибългарските си звучения? Може би е уместно да си припомним старото \"докато ние спорим за Македония, тя се превръща в албанска\"? Именно на т.нар. албански фактор и в Македония се разчита, за да се осигури чрез гласуване и членството в НАТО. То пък се приема като гаранция, че страната няма да се федерализира или разпадне при дадени обстоятелства. За такива се говори например в БиХ, където наскоро имаше избори.  На Запад зачестяват публикации, че след края на войната от 90-те години Босна си остава \"една провалена държава\".  Не са тайна информации, че страната е раздирана от бедност, корупция, масова миграция и ислямизиране до радикализация на част от населението й. Страната се управлява сложно чрез тричленно колективно председателство и се състои от 2 зони - Република Сръбска (РС) и федерация на хървати и бошняци (мюсюлмани). Дейтънската държава бе оформена по етнически принцип и на изборите трябваше да избере 4 президенти, 2-ма зам.-председатели, 5 парламентарни кабинета, 10 кантона - и всичко това при наличие на 180 министри и  непрекъснати заплахи за отделяне на автономната област  РС. Както и при настоявания на хърватите да се обособят като собствена трета единица в БиХ. Бошняците (мюсюлмани) са около 50%, сърбите - около 30%, а хърватите съответно - 20%. Администрацията е 212 000 души и струва 1/3 от приходите на страната по данни на Дойче веле. В \"тричленката\" са избрани бошнякът Сефик Джеферович (Партия на демократическото действие, лоялен привърженик на Бакир Изетбегович), хърватинът Желко Комсич (\"Демократичен форум\") и сърбинът Мирослав Додик, президент на РС. Най-известен е Додик и то с изявите му като последователен поддръжник на Москва и разчиташ на руски инвестиции за развитие на автономната сръбска част от БиХ. Той е и най-критикуваният на Запад политик в БиХ. Първата изява на Додик след избирането му и след срещата му с Путин в Сочи бе да \"се опита да убеди другите членове на председателството да се премахне длъжността на Върховния представител за БиХ, което \"ще осигури суверенитет на държавата и тя ще има капацитет на международната сцена\". \"Чужденците трябва да си отидат от страната\", казва Додик, включвайки и тези от Конституционния съд. Едното му око винаги е насочено към Белград и заплахата, че ще отдели \"своята\" област, виси като дамоклев меч над БиХ. По-малко известно е, че БиХ не е признала Косово и всеки сигнал, че има намерения за промяна на тази позиция среща категорична съпротива от страна на Додик. Както и на Белград, естествено. При промяна на границите на Балканите, каквито слухове напоследък се носят над региона, РС няма да се поколебае в каква посока да се насочи. Хърватите също си имат посока. Сараево вече е бил сцена на атентат, довел до Първата световна война. Нестабилната обстановка в БиХ, гарнирана от етнически и религиозни противоборства,  създава ситуация на несигурност и за Балканите като цяло.  Допълнено със ситуацията между Белград и Прищина, това нагнетява не само напрежение. Това всява страх сред хората и то поради факта, че си знаят историята. Косово е поредната \"ябълка на раздора\"  във и извън Балканите. Членки на ЕС като Гърция, Кипър, Румъния, Словакия и Испания не са признали независимо Косово. Натискът над Белград да нормализира отношенията си с Прищина срещу членство в ЕС е толкова отчетлив, та нарастват мненията, че Сърбия в крайна сметка ще отстъпи и ще признае независимо Косово. Пазарлъкът е в ход, но съдбата на политик в Сърбия, който ще се осмели да признае Косово като самостоятелна държава, е ясна - той рискува не само политическа кариера. Сигурно затова се разиграва картата с размяна на територии или промяна на границите. Компромис, който се счита за приемлив, за да се преглътне горчивият хап. Което от своя страна изправи на нокти политиците в Прищина. Наяве излязоха противоречията между президента Хашим Тачи и премиера Рамуш Харадинай, който открито  се съпротивлява срещу промяна на границите. В Прищина се  носят слухове, че Тачи разчита на Вашингтон, а Харадинай на Анкара, но за Вучич нещата се размиват.   А провокациите между Сърбия и Косово не спират. Ту Вучич посещава езерото Газивода в Косово, където сърбите са мнозинство, ту Тачи се \"разхожда\" със спецчасти там, а то всъщност е част от сръбската водоснабдителна система. Конфликтните ситуации не спират, а въвеждането на сръбската армия в бойна готовност само потвърждава, че се търсят допълнително съзнателни конфликти. Не липсват протести на местни жители  в сръбските райони в Косово или хилядни митинги на противници на идеите на Тачи в Прищина. Подкрепяни от опозиционни партии и премиера Харадинай. Вучич търси подкрепа от Путин и \"съвет\" как да реагира в такава ситуация, като лично посети на 2 октомври руския президент, а Тачи обяви, че \"президентът Макрон подкрепя споразумение между Белград и Прищина, чрез което Прешево, Медведжа и Буяновац ще преминат в границите на Косово\". Като безспорен последовател на политики на Тито, сръбският президент се опитва да прилага \"и вълкът сит, и агнето цяло\",   но Москва не крие, че си дава сметка как в Белград напират за членство в ЕС, правят съвместни учения не само с участие на руски военни части, но и с НАТО, търсят подкрепа и в Берлин, като откриват не само магазини от вериги като \"Лидъл\", лавират между геополитическите играчи и приемат с охота китайски инвестиции за милиарди в страната си. Което не пречи да се обещае \"всестранна помощ на Сърбия, включително и по въпроса за обезпечаване на нейната сигурност\". Друг въпрос е дали наистина Русия отделя специално внимание на Балканите поради противоречията й със Запада и дали не цели отвличане на внимание от Украйна, където проблемите й са сериозни. По-скоро някои на Балканите се опитват да използват противоречията между Русия и Запада, за да запазят или позиции на управляващи, или да реализират \"великодържавни идеи\". Освен да се следят внимателно събитията в региона, дали да не се разгледа \"под лупа\"  сигналът на Орбан за посоките на външната политика на Унгария? Струва си умуването.      ", "date": "2018.10.16", "title": "Изостря ли се ситуацията на Балканите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388450-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D0%B8%D0%BC%D0%B5%D0%BE%D0%BD-%D0%B2%D0%B5%D0%BB%D0%B8%D0%BA%D0%B8", "text": " от коня като през рамо подаде юздата на притичалия телохранител и с широка крачка се отправи към кея, където го очакваше малка група мъже облечени в широки сини ленени ризи и панталони до коленете. С приближаването му те се поклониха, а някой свалиха и шапките си, пак от същия плат. Като стигна на няколко метра от тях Симеон се спря, за да може да вижда всички и поздрави: Добър ден, майстори, помози вам Бог! Добър ден, Ваше Величество! -Това ли са корпусите на първите десет кораба ?- и той посочи люлеещите се на вълните мощни корпуси. - Да, Ваше Величество! – това са усъвършенствувани образци на римските триери, с които Рим разбива флота на Картаген и прекъсва снабдяването на войските на Ханибал с нови сили и оръжие. –говореше най -старият от групата генуезки корабостроители Джовани.     - Хм, Ханибал ли? И това е било началото на края на този велик пълководец. – каза по-скоро на себе си , отколкото на групата Симеон и замълча. За втори път след десет години му говореха за Ханибал. Първияг път беше в онази августовска нощ, когато армията му в стремителната атака разгроми остатъците от силите на прославения срещу араби и перси Лъв Фока, по чудо отървал кожата при Ахелой, и стоеше пред вратите на объркания и уплашен Константинопол и чакаше неговата заповед да разтерзае града. Но той заповяда да се върнат. И тогава кавханът Теодор му каза:” Симеоне, ти повтаряш грешката на Ханибал след Кана. Ти можеш да побеждаваш, но не можеш да се възползваш от победата.” Симеон знаеше тази грешка на великия картагенец, който ако беше сломил Рим нямаше да има империята и тази нейна част - Византия. Но сега беше друго. На другия ден след Ахелой беше Успението на Божията майка – Пресветата Дева Мария и той Симеон не искаше като варварин да разрушава града на Константин, който е наложил вярата на Спасителя над империята и е променил историята. Тогава той не каза това на храбрия и умен Теодор. Симеон мълчеше , а генуезките корабостроители и телохранителите, сред които и верния зад гърба му Преслав чакаха. - Царю, тези триери ще имат и платна, което ще ги направи по- маневрени и бързи. Зад носовата кърма ще сложим огнемети на гръцки огън. – говореше един друг от по-възрастните генуезци, чиито дълги бели коси лекия брис разпръсваше по лицето му. -Добре, -каза Симеон- но тези сили са недостатъчни да притиснат гърците до стените на Константинопол, трябват ни още сили. Може би да поканим варягите на Олег. Преди ние да почнем битките той е идвал там. Преди него тук се е явявал и нашия братовчед от Волга - Алмус Селки. -Ваше Величество , трябва да се опрем на надеждни съюзници, както при Ахелой- в разговора се беше включил Преслав, който до тогава мълчеше- от тези най- надеждни са варягите. Разбирайте русичите. - Добре Преслав , сгласен съм и вероятно още другия месец трябва да изпратим наши хора на разговори в Киев. Там е Оля, но трябва до убедим Олег и неговите дружинници. ( Симеон не предполагаше, че съвсем скоро щяха да изпратят хора за Олга, за да се прости тя с него)... - Така е, царю, маврите са ненадеждни. И досега не е ясно как се провали делегацията ни и бяха заловени нашите пратетици. – към групата отзад се беше приближил стария побелял богатир Димитър. Симеон особено държеше на този стар несломим боец с нарязано от рани лиц, които като червени нишки разделяха късата му бяла брада. -Да, трябват ни надеждни съюзници, защото от всякъде коварни съседи подкпувани от византийците ни нанасят удари. Ето какво направиха коварните хървати с кавханът Теодор и Мармаис предната седмица. Те винаги бяха от дясната ми страна, а от лявата Димитре бяхте вие с Преслав. Някога след първата война с Византия аз се заклех,че за десет годнини ще поставя на колене тази империя. А минаха почти 34. – - Да, Царю, помня оная нощ, когато яздехме следвани от армията към Стран.джа- в разговора се включи отново Преслав. ( Тази нощ почти след 1100 годнини щеше да се яви в съня на преродената душа на Преслав в автора на този текст- б.авт.) -Сега това вече ще го направя ! – гласът на Симеон звучеше като клетва. В този миг слънцето, което залязваше на запад зад билата на Стара проби и освети стройната фигура на царя, който в черното си наметало с червени и златни ширити с дългите си посребрени коси и брада приличаше на някой библейски пророк. В настъпилата тишина, в която се чуваше шумът на усилващия се бриз и плясъкът на вълните в скалите прозвуча гласът на Джовани: -Царю, от разговори с умни и образовани ромеи и гърци трабва да ви кажа, че вие за тези три десетилетия царуване сте нанесли смъртоносни рани на PAXBYZANTIKA и сте положили основите на PAXSLAVIKA с езика, църквата и азбуката си. -Да, майсторе, това съм го чувал и от папски легати и франкски мисионери- Симеон леко се усмхна и като погледна на север попита: А нашите моряци нали са там при Каварна, при бурните скали? - Да царю, подготвят ги наши добри капитани заедно с трима иберийци. – отговори Джовани. - Добре беше да ги видим и тях , но времето няма да ни позволи днес– каза Симеон и посочи небето на север. В този миг вятърът от североизток се усили, а от появилия се тъмен градоносен облак се разнесе глухо буботене и мълнии удариха развълнуваната морска стихия. -Ваше Величество, идва ураган. – казвайки това с тревожен глас старият Димитър посочи на изток, където до хоризонта черна вълна облаци заливаше небето и пълзеше над кипящото от мълниите море. Лицето на Симеон беше станало напрегнато и той без да поглежда към Димитър каза: - Ти, Димитре с Ханко, отляво, Преслав и Стан, отдясно! Тръгваме! – В следващия момент той посегна и поел поводите на възбудения черен жребец от Преслав ловко за своите шестдесет и две години се метна на седлото. Почувствал ездача си жребецът се обърна на запад и мощно забил копитата си в рохкавата земя на хълма се понесе нагоре. Четиримата телохранители плътно го последваха. В следващия момент стихията ги връхлетя в гръб. Вода като стена с ледени топки покри целия бряг. Генуезките майстори корабостроители и българските работници се бяха сврели под дървените навеси, наметнали платнища и черги, за да се спасят от ледената градушка. Някои от работниците се кръстеха и шепнеха молитви.Никой не смееше да мисли това добра или лоша поличба беше за тях и за царя. А Симеон обаче мислеше. Той винаги мислеше, когато беше буден, а в сънищата си промисляше това, което беше станало или трябваше да стане на другия ден или след време като събитие. Конят му следваше инстинктивно волята на ездача и се носеше в галоп по вече разкаляния земен път. На няколко метра вдясно и вляво телохранителите го следваха. Мълчаха. И така беше ясно, че трябва да стигнат по-скоро в столицата, защото ледените мокри дрехи не носеха нищо добро... Ето я най-после скалата на Мадара. Симеон само хвърли поглед към релефа на конника, по който течаха потоци вода от върха. А там долу трябваше да бъдат Тервел – Алаша , синът на основателя Испор ( Исперих), а също прадядо му Крум. Ето я и Тича. Разляла се и само бързото течение на талвега показваше къде е коритото. Нямаше никакъв мост. Без колебание Симеон насочи Баян там, където реката беше най-плитка. Четиримата го последваха. Само след мигове те спряха пред портите на двореца. Веднага отвориха. От двореца тичаха слугите. Сега вече ездачите се оставиха да ги свалят от седлата, защото дрехите и наметалата им бяха станали десетократно по-тежки от ледения дъжд и кал. Едва сега Симеон почувства огромната умора, която му напомни за миг за онази августовска вечер преди десет години след жестоката сеч целия ден при Ахелой. Тогава той беше просто уморен, но сега беше друго. Тялото му беше простинало и започна да го тресе. Слугата Свилен почувства това и още по-плътно го загъна в дебелото одеяло от овчи кожи и го поведе в двореца. Тук каминине в двата ъгъла на голямата зала горяха с пълна сила. Двама млади мъже , запретали ръкавите на белите си ленени ризи наливаха гореща вода в облицованата в керамичнони плочи вана.Свилен го поведе натам. В този миг из зад завесата, която отделяше входа в спалнята от вътрешността на двореца влезе съпругата му. Въпреки своите вече 50 години тя беше запазила стройната си фигура, а из под червената копринена забрадка се подаваха черните й смолисти коси , които очертаваха още по- силно овала на бялото й леко продългавто лице, характерно за най- красивите представители на расата й . Всъщност арменците и българите бяха от една и съща етническа протогрупа на външните на Персия (Иран) народи, които от II в. взаимодействаха на Кавказ. Съпругата му беше от древния царски род на Аршакидите, управлявали много векове Персийската империя. Цялата й осанка и гласа й говореха за нейната мъдрост. Симеон много пъти в детството си и по-късно в моментите, когато миклеше за баща си и майка си се питаше какво беше накарало баща му да се свърже с тази арменска династия и да вземе майка му Мария, а с нея да доведе в двореца и брат й , неговия вуйчо Георги Сурсувул, който по-късно щеше да му доведе неговата Анахид след смъртта на неговата Мария, която му остави първородния му син Михаил . Може би си казваше думата вярата на баща му в библейската легенда, че Ной сле потопа спрял кораба си ковчег до планината Арарат, където според друга легенда се родил Хайка, който е родил самите арменци като народ. А може би тук бяха повлияли обърканите вери на баща му или това, че арменците първи бяха приели християнстввото и това му даваше допълнително увереност в избора, който беше направил в годината преди да се роди, той Симеон. -Съпруже, беше ли необходимо да ходите днес до Евксинопонт?- попита без упрек царицата- Тежък и дълъг път при променливо време... Дано не се разболееш! -Дано, -повтори замислен Симеон – но на мен беше необходимо и на България. Трябваше по- рано да го направя..- при тези думи Свилен почувства, че тялото на царя се разтресе и той като погледна към царицата тихо помоли: - Царице, той трепери, втриса го, нека го затоплим! Царицата знаеше, че за двадесетте години служба у Симеон като главен сред слугите Свилен не просто чувствоше тялото на царя каго свое и в този смисъл беше не просто слуга и даже санитар, а лекар, който по-добре от лекар чувстваше всичко, и затова като прекръсти Симеон тя мълчешком с ръка на устните си се оттегли... Изкъпаха Симеон и след като го завиха с дебелите топли завивки Свилен седна край широкото легло на специално изработеното от самия него дървено трикрако столче. Лоши предчувствия заляха душата му и той тихо шепнеше молитви за любимия повече от баща цар... Грохналият от умора и отпуснат от топлата баня Симеон бързо потъна в тежък сън,, но не беше минал и половин час и тялото му се разтресе в силна кашлица, съпроводена с конвулсия. Още не утихнали конвулсиите и кашлицата Свилен извика знахаря на двореца и бързо му нареди да се заемат със санитаря и да подготвят ленени кърпи натопени с оцет и да донесат свежа свинска мас и пергаментови листа. Това беше направено бързо. Усилиха огъня в камините, а санитарят и знахарят намазаха гърдите на Симеон с мас, после го облепиха с пергаментните листове, които притисноха с топлата конопена риза и пак го завиха с дебелите одеала от мечи кожи. Няколко пъти знахаряг разтриваше ръцете и лицето на Симеон с натопената в оцет ленена кърпа. След тези обезболяващи и успокоянащи процедури Симеон се поуспокои и отново потъна в тежък сън, който беше прекъсван от остри хрипове и разтърсваща кашлица. Тади нощ Свилен, знахарят и другите не мигнаха и тяколко пъти сменяха пергаментите листове и намокрените ризи на Симеон... Дворецът осъмна в тревога. Всички обслужващи царя и семейството му ходеха и вършеха задълженията си силно угрижени, жените тихо плачеха. Свилен изпрати гонци на север към степта на малка Скития, при старата столица Плиска, и на юг към поляните на Балкана да търсят народни знахари. Към обяд пред двореца доведоха десетина такива. Дремналият едва половин час Свилен задно с главния знахар на двореца ги изслушваше и остави само един, който носеше сух и пресен зверобой за чай. Повярва на стареца като гледаше розовите му бузи, макар че беше минал 80-те. Бързо направиха чай и дадоха на Симеон. В ранния следобяд царят се пробуди и повика с ръка Свилен и попита дали са пратили за Олга в Киев. Казаха му,че това е направено още сноши. Симеон поклати глава и нареди привечер да съберат просветителите от школата в Преслав, а ако е в състояние вечерта да доведат тримата му сина – Петър, Иван и Вениамин... То ли от грижите, то ли от въздействието на зверобоя с неговите антсептични свойства кашлицата и температурата на Симеон понамаляха. Той на два пъти се пробуждаше и питаше има ли някой, който да чака. Привечер дойдоха патриархът, братовчед му Теодор Доксов, епископ Константин, Йосиф, Лаврентий, Григорий и Марко. Зад тях стоеше и презвитерът Козма. Той знаеше, че не е любимец на Симеон и затова не се пъхаше отпред. Симеон ги повика по-близо до леглото и след като изслуша техните загрижени за здравето му слова и пожелания да оздравее бързо им каза : - Приятели, мои най- близки другари от фалангата на бойците на духа, както виждате извиках вас, а не командващите частите на армията ни, защото през всичките тези години бях убеден, че именно вие сте авангарда ... – Симеон се задъха и задави в дълбока кашлица, придружена със свистене в гърдите му - и вие добре вършехте вашата работа . Благодарности! Групата от възрастни мъже с наметала и раса се спогледаха тревожно. Какво беше това?Симеон се прощанаше с тях или ще им зададе нова задача, нова цел? - Царю, -пръв заговори най-близкия по кръв и дух Теодор Доксов – ние направихме нещо, защото ти ни водеше. Ти беше с нас равен и пръв, ти беше и си Черноризец Храбър!Никой от не би могъл да каже по-добре от тебе “Сказание за буквите.””Кирилицата” е твое дело. Ние го реализирахме, но ти ни показа, че трябва да го направим и показа как. Старият Климент призна, че е мислил много там в Долната земя, за която казват, че е била някога Македония на Александър, но не е имал смелостта ти и правилното решение. А ти го направи. Това беше и ще бъде завинаги една от твоите най-важни победи над византинизма. Ти продължи и довърши делото на нашия учител Кирил – КОНСТАНТИН ФИЛОСОФ, а това е велика победа!- завърши братовчед му. -Тудоре, брате, благодаря ти!Дано е така! – Симеон слушаше внимателно и се вглеждаше в лицата на своите духовни другари. - Така е и така ще бъде докато има човечество!- каза епископ Котстантин. -Дано!, -отново повтори Симеон не толкова за присъстващите, а за себе си, защото гласът и взорът му бяха отправени в бъдещето- дано повече славяни поемат от нас нашия дух, нашите букви и слово . Идват сложни времена. Ще има и други империи освен сегашните... - Ще бъде Симеоне, ще бъде брате , царю наш велики! – казвайки това напред от групата излезе Йоан държейки в ръцете си една голяма книга в кожени корици- Ето, ние успяхме да завършим тази кънига,която ти ни поръча и я нарекохме “Симеонов изборник”. Тук са всички творби, които ти препоръча и твоето СКАЗАНИЕ ЗА БУКВИТЕ. – и като пристъпи още по -близо до леглото на царя Йоан се наведе целуна протегната му ръка и остави книгата на малката масичка до леглото. И тук всички видяха как буквите на книгата изписани на кирилица покрити със злато засияха с ярки отблясъци от светлината на донесените от слугите свещници. В този момент в спалнята на царя влязоха трима млади мъже наметнати с леки ленени наметала в зелен цвят. Те пристъпиха бавно към групата просветители. Някои от тези се обърнаха и даже отстъпиха малко встрани, за да минат те по-напред. Това бяха тримата сина на Симеон – Петър, Иван и Вениамин. Нямаше го Михаил – първородния му син, който той беше изпратил да управлява крепоста на р. Брегалница, до манастира, където някога философът Константин в дълъг разговор беше успял да убеди княза Борис да се откаже от езичеството и официално да приеме християнството в неговия православен ортодоксален прочит. Никой не беше питал дали са изпратили гонци до Долната земя за Михаил. Сам Симеон не беше казал нищо, а само попита за княгиня Олга н Киев. Повечето от групата просветители обичаха синовете на Симеон и им се усмихнаха приветливо. Само лицето на презвитера Козма се изкриви в нещо като усмивка, която повече приличаше на хищно озъбване. В отговор най-младия Вениамин изгледа презвитера с откровена ирония и презрение. Симеон видя синовете си и даже забеляза реак;ията на Вениамин и онези, които го гледаха видаха как по измъченото му от болестта лице премина лека тръпка на сдържана радост. Той се опита да се понадигне,но нов бурен пристъп на остра кашлица, от която гърдите му кънтяха го задави и той се отпусна на възглавниците. Като отмести от пътя си брат си Петър и епископа Константин към леглото бързо се приближи Иван. Той се наведе, а после коленичи и след като целуна ръката на баща си я задържа и дълго се всушваше в пулса му. Другите мълчаха. В един момент малко успокоен Симеон каза: -Утре ще продължим, а сега нека остана с момчетата. Вие с тях ще работите. “Един се ражда и живее, и добре дда живее умира и друг се ражда. Нека този родеиният да помни и почита паметта на онз,който го е родил. ” беше написал на една колона дядо, прадядо Омур таг. Бил е мъдър старец... За първи път тази вечер Симеон внимателно заговори за смъртта и този факт веднага премина като незрима тънка мълния през ума и сърцата на присъстващите и те бавно тръгнаха към изхода, а тримата му сина инстинктивно застанаха плътно един до друг. Опасността пред бъдещето без могъщите ум и воля на баща им ги плашеше. Той ги гледаше . Те приближиха и опряни в леглото му наведоха глави.И тримата носеха едни или други черти на лицето и фигурата на баща си. Вероягно те бяха най- силно изразени при най-младия Вениамин и най-малко в първия Петър. Именно с него започва разговора Симеон. -Петре, ти си най-образования от братята ти, но не си най-войнствения и тъй като по силата на традицията и правото ти ще поемеш короната, гледай , направи всичко да запазиш , да съхраниш България! Сине, по- малко слушай стария Сурсувул. Те, арменците винаги са търсели решението на своята държава в рамките на някоя империя. Засега в Персия. Ние, българите имаме друга определена от Бога мисия – да обединим славянските племена. Аз се опитах и направих важни стъпки, но не всичко, което исках се получи. Действах сам с временни съюзи. Лошото е, че ние българите сме разкъсани на много части - на Волга, на Кавказ и тук, и къде ли не. Добре,че дядо ни Крум е присъединил Долната земя на Ахрида, където е погребан дядо ви Борис и където служи по-големия ви брат Михаил. Ако всички бяха тръгнали с Исперих тук щяхме да бъдем на Балкана една мощна държава и отдавна да сме прекършили Византия.Ние имаме мъдрост и сила повече от тях. България е на опасен кръстопът, но това е райска земя. Исперих дълго е правел избора, но тази земя е и на ключова позиция и за изтока, и за зпапада, и за юга и севера. -Да, така е татко! – каза тихо Петър- удивен, че и тежко болен баща му мисли за бъдещето на България. . - Бояне, - Симеон се обърна към най-младия Вениамин – зная, ти искаш да възродиш духа, вярата на дедите ни като го облечеш в новата вяра на народа ни. Как го наричате това не е най-важното, но важното е, че вярата ти трябва да бъде силна, да вдъхновява към смелост и победи. Бълтария има нужда от такава вяра, която да води народа ни. Минаха няколко века откакто предците ни дойдоха тук на Дунав и Балкана, но едва баща ми, вашия дедо Борис успя да направи от разните народи един народ чрез православната вяра и езика, но ред славянски племена са поели отровата на елините, а други правят свои държави и постоянно искат да мерят сили с нас. Това ще създава проблеми на България. А ти Иване, който се показа като отличен воин при Ахелой, когато водения от теб Авангард се заби като копие в центъра на ромеските редици и ти разстрои, а после при Валдхерна ги шокира с внезапния щурм към Лъв Фока, но беше ранен. Ти вече премина тридесетте и може би, именно ти трябва да поемеш ролята на духовен закрилник на народа ни, защото освен меча владееш меча на вярата ти, – Симеон се беше обърнал към втория син Иван- но тябва да отидеш под МУсАла, това е острието на нашя мощен щит – нашите планини. Само дядо ни, прадядо ни Крум се възползва с пълна сила от този щит и разгроми Византия и пи от кратуната на Никифора наздравица за победата при Върбишсия проход. Там, в подножието на Рила, ние с дядо ви Борик съградихме малък манасгир. Първо там ще отидеш и ще търсиш място за голяма обител. А ти, Боян, - Симеон пак се обърна към Вениамин – почни от Константинопол, това е сега Йерусалима на православието. Само от там само ние, приели духа на Христос, а не гръцките му патриарси можем да се преборим с римо-католицизма на Запада.Няма да бъде леко. Тази битка върви вече вевове и сигурно ще продъжи векове. Но аз искам вие да бъдете воини на Духа и Светлината Господня, на Правдата...- при тези думи тялото на Симеон се разтресе в нова кашлица. Синовете му леко отсъпиха и почти в един глас промълвиха: -Ще бъдем, татко!... Симеон отново се задъха и гърдите му се разтресоха в дълбока кашлица. Свилен притича с влажна натопена с оцет кърпа и когато царя се поуспокои му подаде едно бардуче с чай от зверобой, чубрица, маточина и други билки. ДокатоСимеон отпиваше няколко глътки му собщиха, че току-що е пристигнала княгиня Олга от Киев с десетгодишния си син Светослав. Симеон само каза: -Утре, ако има угре... Всички чуха думите му, които ги прерязаха. Дългата и тежка нощ отново беше борба на Свилен и знахаря и всички в двореца... Утрото не даваше никакни надежди. Когато за втори път Симеон се надигна измъчен, но поуспокоен Свилен го чуха да казва: Нека дойдат Олга и царевича...на Русь .... Те вероятно чакаха в съседното помещение и след няколко минути влязоха. Олга се оказа висока слаба млада жена на около 35 години. Беше в дълга бяла ленена рокля и наметната с красив многоцветен копринен шал. Русите й дълги коси падаха свободно на раменете й. Царевичът Светослав беше висок за своите десет години хлапак, пристегнат през пояса с червен колан, на който се държеше къс меч в кожен калъф. В лицето удивително приличаше на майка си и на дядо си Владимир Расате. Симеон го виждаше за първи път, но тези прилики явно му харесваха, все българска кръв и семето на баща му Борис. Още с влизането Олга се отправи към леглото на Симеон, кръстейки се и като падна на колене взе протегнатата й ръка, целуна я и се разтресе в плач. Светослав, който с влизането в спалнята се оглеждаше притича и я вдигна. Симеон протегна и на него ръка. Царевичът я пое и се поклони. -Чичо, през целия път до България аз се молех на Господа наш Исус Христос да оздравееш. След смъртта на баща ми, а после и на Игор сина на Рюрик остана ти нашата опора. Добре, че верния му Олег е постоянно до мен и той възпита сина ми на воински чест и способности. - Тук ли е Олег?- попита Симеон. -Да, тук е, разбрах за твоите планове и той е готов да тръгне с теб, само да оздравееш!- давейки се в сълзите си отговори Олга. - А, дъще, ще приемат ли русичите хрисгиянството?- отново попига Симеон - Русичите са храбър народ, като нашите славяни преди покръстването от дядо Борис, но още не са готови. Трябва мъж да ги поведе. Готвя Светослав, но той е много упорит, носи характера на баща ми, на дядо си Владимир Расате. В това време царевичът, който продължаваше да разглежда помещението видя книгата със златните букви на кожената подвързия до главата на Симеон и без да се колебае протегна ръка и като я взе попита: -Това твоя книга ли е?Мама все ми говори, че ти освен да владееш меча си написал много книги... - Не, тази книга са я събрали моите другари от школата в Преслав, но там има и едно мое творение за буквите ни, за кирилицата. -А за българите писал ли си? Че те сега говорят на разни езици,имат разни вери и са пръснати на Волга и Кавказ и тук на Дунав. Преди векове те са се разделили, заради хазарите и са сгрешили много. Аз ще накажа хазарите и ще събера българите. Това ти обещавам, защото дядо ти си велик българин и аз искам да бъда като теб. – завърши задъхано Светослав. - Добре, момчето ми! Но трябва да го направите заедно с чичото ти Петър – каза Симеон. - Ще видим, - каза неопределено Свегослав и допълни - а ти оздравявай, чакат ни дела. Симеон се усмихна и в същия миг гърдите му се разтресоха от тежка кашлица и заедно с хриповете всичи присъстващи в спалнята видяха как по брадата му потече кръв. Свилен и знахарят, които стяха в далечния ъгъл притичаха и като го повдигнаха започнаха да го бършат с тънки кърпи. Тялото на Симеон се разтресе в конвулсии и след няколко мига той вдигна нагоре дясната си ръка с отправен към небето показалец и издъхна. Притича царицата стенейки, следвана от синовете му с дълбоко покрусени лица. Дворецът сякаш беше поразен от гръм.... А някъде там на юг на брега на Босфора земетресение разлюля столицата Константинопол и в императорската градина на Валдхерна изпопадаха всички статуи и бюстове., но за Роман Лакапин беше важно, че сред тях беше строшен и този на Симеон Български –най-страшния непримирим враг на Византия. Беше 27 май 927 година по християнското летоизчисление... Престарелияг Георгий Сурсувул, в качеството на съуправител на Симеон се разпореди да се свика на другия ден Коронния съвет от най-знатните боляри и командири на армията за утвърждаване на новия цар Петър и организиране на погребението и известяване на народа за смъртта на Симеон... Болярите и войводите членове на Коронния съвет без всякакви обсъждания утвърдиха Петър за цар на българите и ромеите, така както беше определил титулировката сам Симеон. Временно за кавхан беше потвърдена волята на Симеон за Преслав като най-образования негов телохранител бил редом с него всичките 34 години на върха на държавата. Повече време отне въпроса как да се организира поклонениего и къде да бъде погребан Симеон. Въпросът се реши, когато в обсъжданията се включи стария минал 80-те библиотекар и писар на двореца Добротица, който каза: -Царят Симеон добре знаеше историята на българите и на нашата държава тук на Дунав и Балкана. Той се гордееше особено не само с Испериха, но и с неговия син кан Тервел –Алаша, с дядо си Крум, с Омуртага и баща си княз Борис. Всички те, с изключение на блажено почившия в манастира на Брегалница свети Борис – Михаил са погребани в Мадара, в подножието на конника, изрязан в скалата през 704 година от новото легоизчисление. Великият ни владетел имаше особено отношение към скалата с конника и към Мадара. За него те бяха свещени и наверно той е мислил и за своята кончина. Нека дадем мир на духа му и там в подножието положим тялото му. - Да, мир на тялото му, но не на духа му! Вие чувате ли се какво казвате? Всяко подтискане на духа на Симеон Велики ще води към гибел България. Неговият дух я възправи. Този дух ще въздигне и други славянски народи на север. Аз вярвам в това!- този глас стресна слушащите стария библиотекар боляри и войводи и те се обърнаха към станалия прав трети син на Симеон Вениамин, който удивително им напомни царя на младини и който почти всички в двореца наричаха Боян. След няколко минути тихи разговори помежду си всички членове на Коронния съвет решиха тялото на Симеон в мраморен саркофаг да бъде изложено в златната кръстокуполна царска цръква три дни , след което четвъртия ден сугринта да бъде погребан в приготвена каменна гробница в подножието на скалата с конника в Мадара. Тогава ще тръгнат и вестоносците в четирите посоки на голямата Симеонова държава –на изток до Днепър , на север до южните склонове на Карпатите, на запад до Тиса, а на юг до Бяло и Егейско морета... Три дни населението на Плиска и Преслав и околните села и крепости влизаха в Кръстокуполната златна църква и тихо шепнйки молитви примесени с плач и хлипане гледаха своя обичен цар, някои целуваха саркофага и кръстейки се излизаха със свити сърца и тревожни мисли и предчувствия... На четвъртия ден положиха саркофага на скована от борови дъски платформа, която теглеха четири мощни черни жребци и процесията потегли към Мадара. Отстрани на платформата яздеха четиримата телохранители на Симеон и двамата му сина – Иван и Вениамин. Процесията след платформата се водеше от младия цар Петър, до който вървеше патриархът вдигнал златен кръст с две черни ленти. След тях вървяха митрополитите на десетте епархии, следвани от десетте комити/ воеводи. Следваха знатните боляри, командващите родовете войски и войници. В края на колоната, която се получи вървяха стотици граждани от двете столици... Към обяд, когато слънцето застана на средата на небето и Скалата на Мадара прибра сенките си колоната стигна в подножието на конника. Телохранителите по команда на Преслав свалиха саркофага и го положиха до изкопаната и облицивана с гранит гробница. Патриархът и митрополитите запяха химни в прослава на Господа и Симеон –царят на България, приживе признат от много държавни глави за велик. След края на литургията телохранителиге положиха внимателно саркофага в гробницата. Тогава патриархът покани младия цар Петър и братята му първи да хвърлят по шепа пръст. Когато над гроба се образува малък хълм патриархът нареди да се сложи само един малък гранитен кръст , след което всичко беше затрупано с цветя и клони. Симеон минаваше във вечността и се сливаше със земята и природата на БЪЛГАРИЯ.Така той беше пожелал при изповедта си ден преди кончината си... Княгиня Олга заедно със сина си Светслав и охраната водена от верния Олег тръгнаха веднага на изток след тримата вестоносци, които носеха българския щандарт с две черни ленти и една хоругва с изображение на свети Борис – Михаил Покръстител. След четири десетилетия княз Светослав, когато българската държава беше отслабнала, се върна отново в Преслав каго съюзник на Византия за кратко, воден от своята идея, след като беше ликвидирал Хазария да обедини българските държави в нова Велика България,която той да управлява.При новото си идване в Преслав той щеше да вземе впечатлилата го книга “Симеонов сборник” и тя да се разпространява в Киевска Русь като “Светославов изборник” .Княгиня Олга, верна на завета към чичо си щеше да възпита внука си Владимир ( Володимир), наречен на нейния баща Владимир Расате и да го подготви да приеме православното християнство, а с него и писмеността и словото българо-славянско... Постепенно множеството се топеше и накрая пред тази могила стояха само двамата сина на Симеон – Иван и Вениамин с наведени глави, а по лицата и младите им бради течеха като потоци сълзите им. Когато съвсем утихна шума от хората и конете, които се връщаха Иван и Вениамин като пробудили се от сън тръснаха глави, погледнаха към отрупаната с дървета и цветя могила, погледнаха релефа на конника на скалата и като се прегърнаха си казаха: -Да, вървим брате да вършим това, което баща ни завеща.!... После братята свалиха ленените роби и всички атрибути на царски синове, облякоха конопените роби, препасаха мечовете и като си направиха по една здрава сопа от близката букова гора тръгнаха по пътя на запад. Едва след ранния следобяд те стигнаха до едно малко селце, където над хълмовете пасяха стада овце и кози. Тук край едно кладенче спряха да починат и хапнат от ръжения хляб, който носеха в торбите си. Забеляза ги стар побелял сато сняг овчар и дойде при тях и като приседна на един камък поздрави:. Добър ден, помози Бог момчета, да ви е сладко! -Помози Бог, дядо, благодарстваме! Твое ли е това добро стадо? - На селото е , аз го пазя денем, а нощем идват момчетата ми, защото има много вълци – отговори стареца и се вгледа в мечовете им и в двете черни ленти на гърдите им и продължи- а вие момчета откъде държите? Не сте тукашни и защо носите тези черни ленти? - Да, дядо идем от далеко и далече отиваме. А черните ленти са защото загубихме скъп човек, най- скъпия ни, нашия баща! - Съчувствам ви, деца!Един се ражда и живее и умира, и друг се ражда, това е живота. - А ти дядо и синовете ти как живеете? - Ами, той нашия живот е труден , постоянно работа , орем, сеем, жънем ръжта и ечемика, гледаме животни от ранна пролет до късна есен , зиме се затваряме в землянките с добитъка. По-имотните имат каменни къщи и навеси. Но откак на престола се възкачи цар Симеон животът стана по-лек. Пак работа и грижи, ама по- малки данъци. От една къща една крина зърно , една ока мед, десет яйца и една кокошка на господаря. При тоя цар Симеон народът заживя добре. Колко лета?Над тридесет колко помня. Той води много войни, синовете ми ходиха, но народът живееше добре. Неговият баща цар Борис ни даде вярата, а той ни даде достойнството и буквите на словото ни. Внуците ми сега четат Божието слово с помощта на неговите букви. - Не дядо, буквите ги даде на народа ни Константин философ, а царят Симеон само ги направи достъпни за всеки българин, за всеки славянин. – каза Иван. В този момент от сгушеното в долината селце зазвуча дълъг и протяжен камбанен звън. Иван и Вениамин разбраха, че тук бяха минали вестителите на тъжната новина, но без да знае това старецът също го разбра и като се изправи започна да се кръсти и да повтаря: -Господи, помилвай душата му, прегърни го Господи! Иван и Вениамин също станаха и кръстейки се казаха: -Сега дядо разбра ли, кой е починал?Царят наш, Симеон велики, нашияг баща! И без да му бяха казали старецът беше разбрал и със свито от мъка лице заплака като малко дете. После падна на колене пред братята и започна да гали кожените им гамаши. Те смутени го вдигнаха и Вениамин ву каза: - Стани, дядо, ти си българин, ти си свободен човек! Нали ти сам каза,че царят Симеон ни е дал достойнството на българи. Той беше велик българин, нека и ние бъдем достойни за него. Ние тръгваме, че ни чака дълъг път, а ти разказвай на синовете и внуците си, а те на своите синове и внуци, за да има България во веки веков! Но едва бяха направили няколко крачки и старецът, който развълнуван бъркаше в торбичката си им викна: -Чакайте синове, чакайте момци! Те се обърнаха и спряха, а той като внимателно стъпваше по тревата им подаде една голяма буца сирене, увито в кърпа. -Ето вземете момчета , защото видях че само хляб хапнахте. Това сирене са го правили снахите ми. Много е вкусно. За да си спомняте и за мен, дядо ви Станой. Сполай вам, сбогом! -Ще помним дядо, благодарство!Сбогом! Иван и Вениамин ускориха крачките си, защото виждаха, че все по-често към снишаващото се зад хълмовете на запад слънце пълзяха сиви облаци. Дали идваше буря или обикновен летен дъжд те трябваше да намерят някъде подслон. Колко време бяха бързали те нямаха представа, когато в настъпващата здрачина по пътя, отстрани обграден от мощни дъбове дочуха тропот на коне и в следващия момент бяха застигнати от тримата вестоносци тръгнали на запад, следвани от група други конници. Успяха навреме да се отдръпнат от пътя, но от групата конници ги познаха и един от тях извка: -Ваши Височества, елате с нас! Водим няколко резервни коня. – след което този конник, който беше войводата на комитата с център г. Търнов се разпореди да дадат оседлани два коня на двамата царски сина. После пак се обърна към князете и каза- отиваме в Търнов, тази вечер и утре сте мои гости.. Сега вече конниците препускаха, за да изпреварят облаците и дъжда. Въпреки това вече по тъмно дъждът ги застигна. Беше спокоен летен топъл дъжд и макар и измокрени конниците в полунощ влязоха в крепостта. Тук там блещукаха светлини по хълмовете ,които създаваха илюзията, че небето, което се беше прояснило със своите хиляди звезди се е сляло със земята и на пътниците, особено на Иван и Вениамин им се струваше, че те яздат по небесния покров. Невероятно, но това за кой ли път ги връщаше към завета на баща им и огромността на делото, което тябваше да извършат... След поредната стража пред вратите на двореца на войводата Асен той с темохранителите и двамата царски сина де изкачиха в двореца на малкия хълм плато, което сле няколко века щеше да влезе в историята на България и балканските държави като Царевец... Посрещаха ги на светлината на факли. След като свалиха мокрите горни наметала и роби войводата Асен покани князете на вечеря с неговото семейство. Прислужваха триете дъщери на войводата -Мария, Тамара и Елена, които и на светлината на газеничетата и лоените свещи впечатлиха братята със своята красота. Вениамин не можеше да откъсне поглед от Елена, която определено се вълнуваше и все не успяваше да налее от гъстото червено вино в бокалите без да го разлее. Войводата се усмихваше щастлив, но Иван леко ядосан бутна по-младия си брат и тихо му каза: По-малко зяпай и не забравяй кои сме и сме гости!.. След вечерята ги отведоха в две малки каменни стаи и ги оставиха да почиват. Уморен от пътя и преживяното през покледните дни Иван бързо заспа.Този дом удивително му приличаше на гнездо на хълма. На няколко пъти през нощта той чуваше зад завесите от съседната стая тих шум и приглушени гласове, но бързо пак заспиваше... Сутринта отпочинали братята бяха изведени на пътя, който водеше към Сердика като заредиха торбите им със създърма и топъл ръжен хляб.Призлужаваха ги три бойци от личната гвардия но стария Асен... След по-малко от две столетия от това гнездо на войводата стария Асен щяха да излязат и вдигнат на бунт против византийското робство братята Асеневци – Петър и Асен, последвани от по-малкия Кало Йоан и да положат основите на второто българско царство, записвайки златни страници в неговата история. За да поведат недоверчивите българи братята обявяват: 1. че св. ДМИТРИЙ СОЛУНСКИ им се явил и ги повел , и,2. че са наследници на ЦАР СИМЕОН ВЕЛИКИ... Когато излязоха от крепостта и поеха пътя по-възрастния воин се обърна към Иван и Веииамин: -Ваши височества, аз съм Георги, а това са моите синове – Севар и Йоан. Аз служа на царя , вашия баща от 893 г.,и съм участвал във всичките му воини. Най-силно ме вълнуват спомените от първата му война и от Ахелой преди десет години. Вашият баща пое от вашия дядо и укрепи три големи неща – вярата ни, словото и силата на меча. Той ни направи всички българи и когото и да попитате днеска той ще ви каже,че се гордее,че е българин. - Доколкото зная от хрониките най-трудна за нас е била първата война с маджарите, – каза Иван- там в армията е имало българи, мизи, авари,славяни. Как се разбирахте? -Това е било при дядо ви цар Борис. При баща ви нямаше славяни, авари, българи, защото всички бяхме българи. Мечът и делото на България ни направиха всички българи с една вяра и едно име и слово!Ето моите синове и двамата умеят са четат с буквите на баща ви. Неусетно вече към обяд петимата конника стигнаха до разклона, където на север към Плевна и Дунав водеше тесен път, а друг такъв към Сердика на запад. Трябваше да се разделят и Георги със синовете си да върне конете, а князете да продължат към Сердика пеша. Така се бяха договорили още в Търнов. -Добре Георги, аз ще запомня, че ти един български воин цени високо делото но баща ни за нашата православна вяра и нашето славяно-българско слово!- каза Иван. -Да, вярата, да, словото, но те трябва да се пазят, затова да не забравяме меча! Ако една държава не може да се защити и словото й и вярата й ще бъдат поругани! Това беше главното в делото на баща ни. Така че Георги , ако искаме да бъдем българи и да има България да не забравяме тези три оръжия! – каза Вениамин и като слезе от коня и подаде поводите на единия от синовете на Георги му подаде ръка, а после добави – Сбогом братя! Иван силно развълнуван също се сбогува с войника Георги и синовете му и последва за Вениамин... Тази нощ те преспаха в една голяма пещера в надвисналите над Искъра скали. Събуди го блеене на агнета и падане на камъни пред входа на пещерата. Скочиха и хванали мечовете зачакаха. Иван даже леко надникна навън и видя как малко стадо диви овци –муфлони се опитваше да се откъсне от глутница вълци. - Диви овчици с малките, как да им помогнем Бояне? – каза Иван и се обърна към брат си и беше поразен от видяното. Боян беше навил конопената роба на главата и раменете си и с хищно отворена усга се хвърли към изхода, точно когато покрай входа на пещерата им премина подплашеното стадо от няколко диви овчици с малките им следвани от мъжкаря един видимо стар овен муфлон, а на метри от тях се носеше по тясната каменна пътечка пречейки си глутншца вълци. Боян приклекна и държейки меча в дясната си ръка нададе някакъв невероятен див вой. Вълците спряха като оглушени и в следващия миг скимтейки и с подвити опашки се юрнаха назад. Иван беше слушал за магическите способности на Боян , но никога не беше го виждал и чувал. Сега той се увери в това и беше поразен от невероятното преобразяване на брат си... Целият ден те вървяха, спирайки за малко да се напият вода от някое изворче с кристално чиста и студена вода и да хапнат от ръжения хляб и създърмата. Нощуваха в една колиба край голям лозов масив на изхода от полето –долина на Сердика. Тръгнаха рано и макар и доста изморени от дългия път до тук вървяха бързо и в ранния слеобяд прекосиха хълм, зад който започваше долината на Тракия, прорязана от пълноводния Хеброс.Няколко километра по на запад на север се беше отправил Искър, който ги беше извел в долината на Сердика. Тук братята решиха да се разделят. Вениамин да тръгне на изток следвайки Хеброс, а Иван да се отправи на югозапад към изворите на Хеброс и Искър, за да стигне в подножието на планината с най-високия връх на Балканите, който той щеше да нарече МУсАла. Гледайки към хоризонта , където трябваше да се отправят братята се прегърнаха здраво по мъжки и си пожелаха да са здрави и да изпълнят бащиния си завет. По лицата и младите им мустаци и бради течаха малки порои сълзи. ...И тръгнаха към бъдещето, за да влязат в легендите... Иван тръгна уверено на ютозапад, където куполът на планината със забития в небето връх запълваше целия му хоризонт. По земни пътища и каменисти пътеки той вече при светлната на огромна червена луна успя да се приближи в подножието й. Вече когато силно уморен започна да се вглежда къде да пренощува видя встрани от пътя на една поляна голям огън, с насядали около него хора. Вероятно бяха овчари, защото кучетата им се вдигнаха и с лай се отправиха насреща му. Държейк сопата си готова Иван тихо им заговори. И за удивление на наскачалите овчари пред този неочакван среднощен пътник кучетата им спряха да лаят, а някои даже заскимтяха като при среща на стопанин. Като приближи Иван се поклони и каза: -Добра вечер труженици Божи! - Добра да е страннико! Откъде идеш и на къде държиш път? Сядай, че ноща е дълга , пък и да починеш!- отвърнаха овчарите и му направиха място до огъня. - Отдалеко ида и тук някъде трябва да спра. Има ли наблизо село Скрино? Там би трябвало да има манастир. Затам съм се запътил. – каза Иван и зачака. Овчарите поговориха по между си и един от тях, вероягно най-възрастния му отговори. -Има, това е малко по- на запад. Това е малко село, от пет къщи. Манастирът е там до сами планината ни. Помня,когато бях малък, че когато го вдигнаха идваха цар Борис и князът Симеон. Имаше няколко монаси, но сега няма никой. Утре ще ти покажем посоката. - Благодарства, добри хора!,а знаете ли как се нарича този връх – и Иан посочи върхът забит н тъмното небе сред звездите, към който плуваше голямата червена луна. Пак след кратко обсъждане най-възрастният овчар каза: Няма име, викаме му върхо... Това е и така ще бъде во веки докато има България – МУсАлА! каза Иван и като се прекръсти прекръсти и върха. - Мусала – повториха овчарите и се вгледаха в този странен среднощен пътник, а най-възрастния попита: А ти кой си? И защо знаеш и питаш за Скрино и манастира? -Аз съм монах. Търся единение за духа. Представител съм на небесния владика. Когато му дойде времето ще разберете кой съм тук в земните дела! Повече въпроси нямаше и като си казаха, че трябва да дремнат, за да имат сили за другия ден, се отпуснаха в обятията на съня.. Някои вече заспивайки си повтаряха: МУсАлА... Сутринта като се сбогува с овчарите, които му казаха, че са от село Рила Иван се отправи към манасгира над с. Скрино... Малко преди слънцето да застане в центъра на небесната шир Иван намери манастира , който представляваше няколко постройки и параклис обхванати от всички страни от храсти и буйни треви. Тук там се виждаха каменни кръстове на починалите монаси. Пееха и цвърчаха птички, а един язовец едва не го спъна, бързащ нанякъде. Тази запустялост не хареса на Иван, не му хареса ии в помещенията и параклиса.Колко години щеше да живее тук Иван не си представи, но потърси сечива, за да приведе в някакъв ред стаята, където щеше да прекара зимата и параклиса... Дните му се занизаха в работа по привеждане в порядък тази обител, събиране на торски плодове и гъби за храна, някои от които той сушеше за зимата. Понякога слизаше до бързата малка река и хващаше по някоя пъстърва. В някои дни при него идваха овчари от Скрино, а и от по-далече привлечени от странния монах отшелник, който им разказваше Евангелията и гръцкия Катехизис, показваше им целебните билки за едни или други болести, как да се лекуват от ухапвания от отровни змии. Някои от овчарите му донасяха сирене и извара. Хранеше се повече с горски плодове, но слагаше в една малка студена пещера и нещо за зимата. С наближаването й някои овчари като го гледаха с неизменната конопена роба му дадоха дебели кожуси. Даже зимата, когато зафучаха бесните ветрове, от които гората стенеше и огромни преспи сняг затрупваха поляните и пътеките няколко пъти идваха да го видят неговите приятели овчари пленени от неговите знания, мъдрост и воля... Един ден през лятото на втората година дойдоха, водени от неговете приятели овчари няколко аристократи със слугите си от двореца във Велики Преслав. Те му разказаха, че след смъртта на баща му Петър по съвет на престарелия Сурсувул се оженил за внучката на Роман Лакапин като условие за подписания след това 40 годишен мирен договор. Но заедно с малката арменка двореца във Велики Преслав се напълнил с арменски лакеи и съветници, но не от рода на Аршакидите, а от плебейския род на дръндария на флота Роман Лакапин. Това много разстрои Иван, който с дългата си брада и коси беше станал като древен мъдрец. Нямаше какво да каже на пратетиците. Беше повече от ясно, че брат му цар Петър слабоволеви не беше следвал завета на баща им и в замяна на мира беше жертвал духа на България , нейната независимост и достойнство и беше я върнал в статуса й на федерат на Византия... На другата година дойде голяма група пратеници от големия му брат, първородния си на Симеон преди да станеа княз Михаил от Долната земя, от крепастта и манастира на р.Брегалница, където някога дядо им Борис след многочасов разговор с Константин философ беше решил да обяви правосавието за държавна религия. Брат му Михаил беше обиден от решението на баща им и смяташе, че той трябваше да седне на престола.Той разбира се имаше сведения какво се върши в двореца и беше решил да вдигне бунт и молеше за подкрепата на другите двама братя – Иван и Вениамин. Иван ги изслуша силно разстроен, но запази самообладание и спокойно отказа да подкрепи бунта : -Нещата в държавата ни никак не са добри. Брат ми се е обкръжил с ласкатели и нечестни люде и народът страда и не е готов както във времената на баща ни да подкрепи царя и защити държавата ни. Идват тежки времена и сурови изпитания. Но аз не мога да падкрепя бунта. Не искам да създавам смут, който може да доведе до гибел България. Когато тръгнах за Рила аз тръгнах не като княз с претенции за цар, а да изпълня завета на баща ни да укрепя вярата в народа ни , а може ли да укрепи вярата в народа човек, който сам се люшка в страстите си и желанията си. Баща ни следваше закона и традицията. Аз не искам да ги нарушавам. Но за да победиш изкушенията и да подчиниш апетита на волята и разума трябва да владееш своите страсти и желания, да се съсредоточиш в себе си. Затова дойдох тук, а не останах в двора. Предайте моите благопожелания на брат ми Михаил и съвет много да помисли преди да тръгне срещу брат си цар Петър... Бунтът не се състоя.И Вениамин не го подкрепи... Следващите години бяха време на съсредоточаване в себе си и постигане дълбините на душата, нейното равновесие и хармония с Бога, природата и света на човеците. Познаването на Светите писания, позноването на историята и природата и съветите и делата на Иван постепенно формират сред народа ореола му на светец, на избран от Бога вестител на човеците, на българите. Години вече как той напуска манастирската обител над с. Скрино и живее в пещерата, достъпът до която е през скалата с дупката. На своите вече многоброъни почитатели и последователи той съветва да търсят мястото, където да съградят голяма манастилска обител. Славата му се разнася над балканските славянски народи и над другите православни християни. Това са години, когато в българското царство пламва богомилската ерес според официалната църква, усилва се сепаратизма сред болярите и нараства недоволството на народа от високите данъци. И без войни в състояние на формален мир в българската държава нараства напрежението на нестабилността.Вероятно това ще да е причината цар Петър с голяма свита да предприеме дълго пътуване от столицата Велики Преслав до Рилската обител на своя брат Иван, за когото се разказват легенди и който народът величае като светец. Когато след месец царят и свитата му стигат до местата на светеца той само ги поздравява през реката като отказва да се срещне с брат си. Връща изпратените му на златни подноси и купи плодове и други подаръци и оставя за спомен само една златна чаша. Св. Иван отговаря на писмото на царя със свое писмо: “Аз брате мой нито войска ще въоръжавам. Нито ще купувам някакви стоки. Поради това вземи си златото, понеже на тебе ти е много потребно, а аз ще задържа чашата за спомен от тебе и за знак на света.”Светият поръчал на пратениците: “Кажете на царя- бързо се вдигни от това място, понеже е вдлъбнато, та да не погинеш ти и всички, които са с тебе!” Разбира се, не става дума за конкретното място в Рила, а за двореца и царската власт. И този съвет напълно вероятно ще да е причината цар Петър по подобие на дядо си Борис през 969 г. да се откаже от престола в полза на сина си Борис втори и да се замонаши като Петър Черноризец... А първата работа, която предприе Вениамин, когато след седмица след раздялага си с Иван стигна Константинопол бе да събере братството. Той им разказа за последните дни и завет на великия цар на българите, който им вдъхна достойнството на равни на византийците –ромеи и мосията да изведат славяните от изостаналостта и безпросветността. Но най-главното според Вениамин, който неговите духовни братя наричаха само Боян беше разбирането на баща му за Христовата вяра не като търпение в страданието, а като оръжие, меч за един по-добър свят, по-достоен живот на човека и народите. Това означаваше по-добра наредба на държавата, в която царят и народа като войници да бдят за справедливостта. Само, когато царят е справедлив и мъдър народът ще бъде щастлив и храбро ще брани държавата си. Троицата - Мечът, вярата и словото, така най-малкия син на Симеон Български беше разбрал завета на баща си за мисията на българите, за силната държавност... Минаха години и зарядът на вярата и словото на Боян Мага, подел завета на баща си щяха да приземят представите на неговите братя богомили и те от пасивни еретици щяха да станат едни от най-храбрите бойци Самуилови, отстояващи България срещу тоталния натиск на Византия да се разправи с отслабналата след смъртта на Симеон Велики въздиганата от българите славянска православна цивилизация. След трагичната гибел на Симеоновия внук Самуил Непримирими бойците от братството щяха да стигнат бреговете на Франция и няколко века като катари( албигойци) щяха да разтърсят с идеите и своята обществена уредба Римо-католицизма и да подготвят Реформацията и раждането на протестантизма на М. Лутер и Ж. Калвин. Отглас от тези идеи щяха да бъдат подети от левелерите и индепендентите, които бяха основния състав на армията на Парламента, водена от Оливър Кромуел, осъществила Английската буржоазна революция , родила капитализма (1642- 1652 г.)... В тези десетилетия княгина Олга от Плискова, както ще бъде записано в Ипатиевската летопис, положена в първия свод на “Повесгь временных лет”, ще подготви внука си Владимир да приеме през 985 г от внука на Симеон Велики Роман Симеон православното християнсгво и по този начин, давайки на славянския народ на русите развитата система на православната християнска вяра, буквите българо-славянски и словото славяно-българско ще положи фундамента на славянската православна цивилшизация с нейните два блока – на БАЛКАНИТЕ И ВЪВ ВЕЛИКАТА СТЕП НА ЕВРАЗИЯ.", "date": "2018.10.16", "title": "Смъртта на Симеон Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388441-%D0%B5%D0%B4%D0%BD%D0%B0-%D0%BF%D0%B5%D0%BD%D1%81%D0%B8%D1%8F-%D0%BE%D1%82-19-521-%D0%BB%D0%B2-%D0%BF%D0%BE%D1%80%D1%8F%D0%B7%D0%B0-%D0%BD%D0%B0%D0%B4-36-%D1%85%D0%B8%D0%BB-%D1%81-%D0%B2%D0%B5%D1%87%D0%B5%D0%BD-%D1%82%D0%B0%D0%B2%D0%B0%D0%BD", "text": "Какви ще са промените в пенсиите За първи път се ограничава и личният коефициент Две знакови новини за тавана на пенсиите се появиха в петък. Първо социалният министър Бисер Петков след 18 години мълчание най-сетне обяви колко са “неразумно високи пенсии”. С отговор на депутатски въпрос. А след това стана ясно, че с проектобюджета на осигурителната система за 2019 г. правителството и НОИ предлагат вечен таван на пенсиите. И за по-сигурно да е и двоен. Над 36 хил. са хората, които ще останат ограничени с новия таван на пенсиите от 1200 лв. Като едва 600 са тези, които ще вземат пенсии до 3 хил. лв., ако ограничението падне, а 87 трябва да получат до 5000 лв. Истински фрапиращите обаче са 5 пенсии – 4 над 10 хил. лв. и една, изчислена на 19 521 лв. И като мярка срещу тези “неразумни пенсии” от 2019 г. таванът остава завинаги. С проектобюджета на Държавното обществено осигуряване се предлага той да е 40% от максималния осигурителен доход за календарната година. Това ще е новата редакция на параграф 6 от Кодекса за общественото осигуряване (КСО), който предвиждаше отпадане на тавана за новоотпуснатите пенсии след 1 януари 2019 г. За догодина максималният осигурителен доход ще се вдигне до 3000 лв. и така таванът на пенсиите ще стане 1200 лв. През тази година е 910 лв. Второто ограничение върху максималния размер на пенсиите става чрез промени във формулите за изчислението им, които се предлагат със законопроекта. В пенсионната формула вече ще се пресмята само осигурителният доход на кандидата за пенсия, натрупан след 1 януари 2000 г. Този между 1997 и 1999 г. отпада. Когато бъдещият пенсионер няма осигурителен доход след 31 декември 1999 г., индивидуалният му коефициент се изчислява от последния му доход от наличния осигурителен период. Въвежда се и ограничение за размера на индивидуалния коефициент. Той вече няма да може да надхвърля средноаритметичната стойност на месечните съотношения между максималния месечен размер на осигурителния доход и средния за страната. Реално това би трябвало да ограничи размера на всяка новоотпусната пенсия до актуалния към момента таван, а не да е по-висока и с годините хората да получават по-високи пенсии, обясниха експерти, запознати с промените. Правителството се отказва и от постоянното нарастване на тежестта на година стаж в пенсионната формула, докато стигне коефициент 1,5. В момента е 1,169.   Цветелина Стефанова,", "date": "2018.10.16", "title": "Една пенсия от 19 521 лв. поряза над 36 хил. с вечен таван"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388442-%D0%BA%D1%80%D1%8A%D0%B3%D1%8A%D1%82-%D0%BA%D0%B0%D0%BF%D0%B8%D1%82%D0%B0%D0%BB-%D0%B2%D0%BE%D0%B4%D0%B8-%D0%BA%D0%BB%D0%B5%D0%B2%D0%B5%D1%82%D0%BD%D0%B8%D1%87%D0%B5%D1%81%D0%BA%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Вотът за недоверие няма как да мине. По никакъв начин не споделяме твърденията на опозицията, че трябва да има вот на недоверие за здравеопазване. За година и половина няма как да се случат всички радикални промени в здравеопазването.     Коалицията на Обединени патриоти още я има. Има странни процеси за някаква нова коалиция, но обществото не я приема еднозначно. Тази коалиция е създадена в рамките на 44-то НС. Това каза вицепремиерът Валери Симеонов в предаването \"Още от деня\" по БНТ.  Думите му са по повод съвместните планове на лидера на „Атака“ Волен Сидеров и групата на евродепутата Николай Бареков. „Аз съм диалогичен човек. Не съм от най-стандартните политици. С Бареков обаче няма никакъв шанс да влезем в коалиция. Атака могат да си подписват каквото си искат. Нищо лошо не виждам в това“, подчерта Симеонов.  Вицепремиерът коментира темата за отделянето на Украинска православна църква от Московската патриаршия. „Ние подкрепяме едно решение на украинската православна църква. Руската прав църква е и политически инструмент лично на Путин. Чрез нея се оказва едно деструктивно влияние в политиката на Украйна. Президентът Порошенко сподели, че службите в украинската църква започват със споменаването на имената на Патрирах Кирил и Владимир Путин. Украйна е във война с Русия и това споменаване внася вътрешен разкол. Защо канонът трябва да бъде спзазван стриктно след като църквата се използва за политически инструмент?“, коментира Валери Симеонов.  „Вотът за недоверие няма как да мине. По никакъв начин не споделяме твърденията на опозицията, че трябва да има вот на недоверие за здравеопазване. За година и половина няма как да се случат всички радикални промени в здравеопазването. В програмата на НФСБ е заложена демонополизацията на НЗОК. Имаме програма и тя се следва. Това е несъстоятелен вот, без мотиви. Опозицията залага на ежедневни скандали за атакуване на правителството, а това е несъстоятелно“, заяви вицепремиерът Симеонов по повод внесения от БСП вот на недоверие към правителството.  Симеонов коментира и отзвукът за страната ни по повод жестокото убийство на тв водещата Виктория Маринова. „Позицията на Борисов беше ясна, не може да се оставят западни лидери да дават оценка на България“. По думите му негативните оценки се дължат на клеветническа кампания от страна на определени медийни групи, визирайки поименно кръга \"Капитал\" и Иво Прокопиев. Запитан дали не се опасява, че ще бъде атакуван за тези думи, Симеонов каза, че затова е политиката, за да поема удари и да говори истината.", "date": "2018.10.16", "title": "Кръгът \"Капитал\" води клеветническа кампания срещу България"}
{"url": "http://www.classa.bg/%D1%81%D0%B2%D1%8F%D1%82/item/388443-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B8-%D0%BC%D0%B5%D0%B4%D0%B8%D0%B8%D1%82%D0%B5-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0%D1%82-%D0%B2%D0%B0%D0%B6%D0%BD%D0%B8%D1%8F-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%B5%D0%BD-%D1%84%D0%BE%D1%80%D1%83%D0%BC-%D0%BD%D0%B0-%D1%80%D0%B8%D1%8F%D0%B4", "text": "Главният изпълнителен директор на JP Morgan Джейми Даймън, отменени плановете си да присъства на конференция на инвеститорите, която ще се проведе в Рияд по-късно този месец, информира компанията, цитирана от Ройтерс.   Компанията не разясни причините за това решение, нито коментира въпроса дали притесненията за изчезването на саудитския журналист Кашоги в Истанбул (Турция) са повлияли.   Анулирането на пътуването на Даймън не е единственото, което се случва след изчезването на Кашоги. Председателят на борда на директорите на корпорацията автопроизводител Ford, Уилям Форд младши, също спира пътуването си до Близкия изток, което планираше да включва посещение на конференцията в Саудитска Арабия.   Също така няколко важни медии като CNN, The Financial Times, New York Times, CNBC и Bloomberg се оттеглиха от конференцията. Единствената западна верига, която все още не е отменила пътуването, е Fox Business.   В допълнение, изпълнителният директор на Uber Technologies, Дара Хосровшахи главният изпълнителен директор на Viacom, Боб Бакиш, и милиардерът Стив Кейс, основател на AOL, също обявиха, че няма да присъстват на събитието.   Това развитие може да доведе до натиск върху други американски фирми като Goldman Sachs Group, Mastercard и Bank of America да преразгледат плановете си да присъстват на важното тридневно събитие на инвеститорите, наречено \"Давос в пустинята\".   Саудитският журналист Джамал Хашоги изчезна на 2 октомври, след като влезе в Генералното консулство на Саудитска Арабия в Истанбул. Докато Рияд твърди, че Хашоги е напуснал сградата скоро след това, Анкара заяви, че разполага с доказателства, потвърждаващи, че Кашоги е бил убит в помещеията на консулството. .", "date": "2018.10.16", "title": "Големите компании и медиите бойкотират важния инвестиционен форум на Рияд"}
{"url": "http://www.classa.bg/%D1%81%D0%B2%D1%8F%D1%82/item/388444-wikileaks-%D0%B5%D0%BA%D0%B2%D0%B0%D0%B4%D0%BE%D1%80-%D1%87%D0%B0%D1%81%D1%82%D0%B8%D1%87%D0%BD%D0%BE-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B4%D0%B6", "text": "Еквадор частично възстанови достъпа до интернет на основателя на Уикилийкс Джулиан Асандж, потвърдиха от портала. Мярката е била приложена, след като еквадорският президент Ленин Морено проведе срещи с двама висши представители на Организацията на обединените нации.   \"Положително е, че чрез намесата на ООН, Еквадор частично е приключил изолацията на Асанж, въпреки че предмет на сериозна загриженост е фактът, че свободата му да изразява становището си все още е ограничена\", каза Кристин Храфнсон, главен редактор на WikiLeaks, цитирана от ITV.   \"ООН вече обяви г-н Асанж за жертва на произволно задържане и тази неприемлива ситуация трябва да приключи\", добави тя.   \"Основният проблем, изискването Великобритания да се ангажира да не бъде екстрадиран в САЩ, е останал нерешен\", каза тя пред Ройтерс.   През март тази година Кито реши да прекъсне Интернета на Асандж за нарушаване на \"писмен ангажимент, с който се задължава да не издава съобщения, които представляват намеса в отношенията с други държави.\"   Еквадор предупреди, че поведението на австралийския журналист излага на риск добрите отношения, които нацията има с Обединеното кралство, с други членове на Европейския съюз и други държави.", "date": "2018.10.16", "title": "WikiLeaks: Еквадор частично възстанови комуникациите на Джулиан Асандж"}
{"url": "http://www.classa.bg/%D1%81%D0%B2%D1%8F%D1%82/item/388445-%D0%BF%D0%B5%D1%82%D1%82%D0%B5-%D1%81%D1%82%D1%80%D0%B0%D0%BD%D0%B8-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B4%D1%8A%D0%BB%D0%B3", "text": "В началото на тази година световният дълг надхвърли 247 000 милиарда долара. Според Института за международни финанси тази сума е с 318% по-висока от глобалния брутен вътрешен продукт и се обяснява с факта, че държавите продължават да заемат, въпреки предупрежденията на международни финансови и икономически организации.   Съединените щати са водещи по отношение на държавния дълг (над 21 500 милиарда долара). Обаче oт гледна точка на съотношението между държавния дълг на страната и БВП ситуацията е различна. В съответствие с този принцип \"класирането\" на петте държави с най-висок държавен дълг е както следва:   Япония Първото място в списъка е заето от Япония. В края на 2017 г. дългът на една от най-развитите страни в света надхвърли 253% от БВП и продължава да расте, докато икономиката се развива много бавно: тя се е увеличила с 0,4% през 2014 г., 1, 4% през 2015 г., 0,9% през 2016 г. и 1,7% през 2017 г. Допълнителен проблем е увеличаването на броя на пенсионерите. Япония обаче не е прекратявала плащанията, тъй като страната разполага с достатъчно резерви и по-голямата част от задълженията принадлежат на националните юридически и частни субекти. Но значителният дефицит във външната търговия е тревожен за страна с експортно ориентирана икономика.   Гърция В края на 2017 г. общият национален дълг на Гърция възлиза на 178.6% от БВП. Много експерти смятат, че една нова бюджетна криза в страната е почти неизбежна. След преминаването към ликвидации в евро през 2011 г. гръцкото правителство успя да отпусне по-евтини заеми в евро. През същия период беше извършена мащабната приватизация на държавните компании, включително на петте основни банки на страната. Освен това, с присъединяването към еврозоната, заетостта в сектора на услугите се увеличи и производството намаля. Такава икономическа политика предизвика бюджетен дисбаланс и през 2009 г. националният дълг на Атина надхвърли 126% от БВП. През 2010 г. и 2011 г. на Гърция бяха предоставени две програми за финансова помощ. През 2015 г. страната имаше технически \"пропуск\", поради неплащане на дълга на Международния валутен фонд. През същата година беше одобрена третата кредитна програма, която приключи тази година.   Ливан Третото място е заето от тази страна в Близкия изток. Рязкото намаление на приходите принуди правителството да вземе заеми, а миналата година държавният дълг на Ливан достигна 149% от БВП. Преди началото на войната в Сирия тази страна процъфтяваше икономически, благодарение на износа на продукти в Ирак, Йордания и страните от Персийския залив. Но началото на войната в съседната страна през 2011 г. доведе до увеличение на вноса за Ливан, поради по-голямото търсене на потребление и капиталови стоки, тъй като доходите на бежанците се увеличиха. Това доведе до увеличаване на търговския дефицит на страната. Освен това правителството трябва да похарчи много пари за поддържането на бежанци от Сирия.   Италия Предпоследна в списъка е Италия, чийто национален дълг е равен на 131.8% от БВП. Основният проблем на италианската икономика е, че тя се основава на малки семейни предприятия, които не могат да се конкурират с транснационалните компании. Това е основната причина за бавния икономически растеж на страната: 0,1% през 2014 г., 0,9% през 2015 г., 0,8% през 2016 г. и 1,5% през 2017 г. Според анализатори, през 2019 г., когато италианецът Марио Драги ще напусне поста на президент на Европейската централна банка, страната ще загуби източника на евтини заеми и като резултат не ще може да плати националния си дълг и ще бъде принудена да обяви \"пропуск на плащанията\". Това развитие на събитията ще доведе до мащабна криза на световната финансова система, според специалистите. Португалия Португалия затваря \"класацията\". Националният дълг на иберийската държава надхвърля 125,7% от нейния БВП. Когато стана част от Европейския съюз и премина към ликвидации в евро, Португалия загуби възможността да подкрепи текстилната промишленост, един от ключовите сектори на нейната икономика, поради слабата й валута . Домашните производители загубиха конкуренцията с китайците и евтиния им труд. В резултат на това, нараства нивото на безработица и тръгва масова емиграция. През 2017 г. икономическата ситуация в Португалия се стабилизира: БВП нарасна с 2,6%, безработицата падна до 8,8%, по-ниска от средната за Европа. През миналата година обаче националният дълг се увеличи, а експертите от Международния валутен фонд прогнозираха, че ръстът на португалската икономика ще се забави до 1,8% през 2019 г.", "date": "2018.10.16", "title": "Петте страни с най-висок държавен дълг"}
{"url": "http://www.classa.bg/%D1%81%D0%B2%D1%8F%D1%82/item/388446-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D1%81%D1%82%D1%80%D0%B0%D1%85-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3-%E2%80%9E%D1%89%D0%B5-%D0%B4%D0%BE%D0%B9%D0%B4%D0%B0%D1%82-%D1%81%D1%83%D0%BF%D0%B5%D1%80%D1%87%D0%BE%D0%B2%D0%B5%D1%86%D0%B8%D1%82%D0%B5%E2%80%9C", "text": "Известният британски астрофизик Стивън Хокинг, който почина на 14 март, прогнозира появата на раса от суперхора, която може да унищожи човечеството. Това съобщава Sunday Times, въз основа на откъси от книгата, която съдържа последните записки на учения и ще бъде пусната в продажба днес.   В своя труд, озаглавен \"Кратки отговори на големите въпроси\", физикът предвижда, че богатите хора скоро ще могат да редактират своите собствени ДНК и тези на децата си, за да станат суперчовеци с разширени възможности. \"Сигурен съм, че през този век хората ще открият как да променят интелигентността, инстинктите и агресията\", пише Хокинг. \"Вероятно ще има закони срещу генното инженерство върху хора. Въпреки това, някои хора не ще могат да устоят на изкушението да подобрят своите човешки качества, като памет, устойчивост на болести и продължителността на живота\", предположи той.   Астрофизикът предупреди, че такова развитие на ситуацията носи рискове за тези, които не могат да подобрят своята ДНК.   \"След като се появят такива свръхчовеци, ще възникнат важни политически проблеми с непримиримите хора, които няма да могат да се конкурират с тях\", пише той. \"Вероятно те ще умрат или ще престанат да бъдат значими. Въпреки това, ще има раса от същества, които се самопроектират и се подобряват с нарастващ темп\", предсказа известният физик теоретик.", "date": "2018.10.16", "title": "Последният страх на Стивън Хокинг: „Ще дойдат суперчовеците“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388440-%D0%BA%D0%B0%D0%BA-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D1%80%D0%BE%D0%B4%D0%B8%D1%85%D0%B0-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0", "text": "Европейски ценности = джендър-идеология?   Отдавна не вярваме на анонимните брюкселски чиновници и сега е моментът да им кажем какво мислим за тях и за техните налудничави теории   Изключителен пример за национално достойнство – това бе победата на България над Истанбулската конвенция. Едно изключение на фона на европейския ценностен разпад, което прави чест на България даде пример на воля за облик! Ние заявихме пред целия свят:      „Харесваме се много повече такива, каквито сме – в сравнение с тези, в каквито неолибералната идеология иска да ни превърне. Отдавна не вярваме на анонимните брюкселски чиновници и сега е моментът да им кажем какво мислим за тях и за техните налудничави теории“. Това бе челен сблъсък на две различни ценностни пространства.  Това бе български национален принос за събуждането на Европа и за  връщането й към нейните християнски корени, ценности и стандарти.  Победа на обикновените хора над брюкселските елити.  Победа на човечността над лудостта.  Победа на бай Яне от Луковит над бай Юнкер от Люксембург.  Победа на чичо Данчо от Криводол над чичо Жозеф Дол от Брюксел.  Победа на здравия български разум над аморфната идеологическа  налудност.  Победа в една тежка битка на противостоящи ценности.  Защото именно ценностите – това е разделителната линия в Европа. Европейски ценности = джендър-идеология? Известно е, че всяка верига е толкова силна, колкото силно е най-слабото й звено. Ценностите се оказаха най-слабото свързващо звено в Европейския съюз и точно в тези области започна видим разпад. Лесно е да се скъсат връзки, които никога не са били създавани. Това е видимо най-вече в областта на т.нар. права на човека, превърнали се в парад на извратеност и откровена морална мерзост. Поне от нормалната, източноевропейска гледна точка, разбира се. В Западна Европа явно са по-развити, по-широкоскроени, по-по-най. Ние тук, слава Богу, изоставаме от този допотопен ценностен разпад – заради подобни процеси е трябвало да бъде рестарирана цяла една до-потопна цивилизация, ако се доверим на библейския разказ за Ной. Но както Римската империя не е разрушена за един ден, така и Римският договор от 1957 г. не подсказва този случващ се пред очите ни ценностен разпад. Затова нека накратко проследим как се развиват европейските ценности от първия договор за първото европейско обединение – Европейската икономическа общност в Рим през 1957 – до Лисабонския договор през 2009 г. Договорът за създаване на ЕИО е подписан (за неопределен срок) в Рим през 1957 г., поради което става известен като Римския договор. Той влиза в сила от 1 януари 1958, а практическото му изпълнение почва от 1 януари1959. ЕИО е учредена единствено като икономически съюз за създаване на единна икономическа територия – Общ пазар. С Римския договор се поставят само и единствено икономически цели и задачи за тяхното постигане:  премахване на митата и количествените ограничения в търговията между  страните членки;  установяване обща митническа тарифа и обща търговска политика към  страните, невключени в ЕИО;  отстраняване на пречките за свободно движение в рамките на ЕИО на  лица, стоки и капитали; провеждане обща политика в селското стопанство и транспорта и  установяване на правила за съгласуване икономическата политика на  държавите членки;  сближаване на законодателството на страните членки в степен, която е  необходима за функциониране на „Общия пазар“. В този договор всичко е само бизнес. Никъде не се говори за ценности. Никъде не се говори за етика и морал – отстраняването на пречките пред свободното движение на хора, стоки и капитали е инструмент на бизнеса, а не етична категория. Камо ли пък да се споменава за еднополови бракове или за смяна на модела на семейство от мъж и жена, или за отваряне на вратите на ЕИО за мигранти. И все пак, годината е все още 1957, джендър-идеологията тепърва предстои да бъде зачената. Междувременно нещата търпят развитие. В преамбюла на подписания през 1992 г. Маастрихтски договор, с който се създава днешният формат на ЕС, се появяват следните изречения-мотиви от името на 12-те страни- основателки: „КАТО ПОТВЪРЖДАВАТ своята привързаност към принципите на свободата, демокрацията и зачитането правата на човека и основните свободи, както и принципа на правовата държава, КАТО ПОТВЪРЖДАВАТ, че зачитат основните социални права, определени в Европейската социална харта, подписана в Торино на 18 октомври 1961 г. и в Хартата на Общността за основните социални права на работниците от 1989 г., КАТО ЖЕЛАЯТ да задълбочат солидарността между своите народи, при зачитане на тяхната история, култура и традиции“. Демокрация, свобода, права и свободи на човека – разбира се, но! В съчетание със зачитането на историята, културата и традициите на народите и страните, подписващи Договора за ЕС в Маастрихт. Дотук – по-скоро добре. Добър баланс на индивидуални свободи и национални култури и традиции. Лукавостта на „правата на човека“ обаче не спира дотук. През 2007 година е подписан Лисабонският договор, появил се вместо отхвърления през 2005 г. на референдуми в Холандия и Франция Договор за европейска Конституция. Влязъл в сила през 2009 г., в Лисабонския договор е добавен следния текст – член 1а: „Съюзът се основава на ценностите на зачитане на човешкото достойнство, на свободата, демокрацията, равенството, правовата държава, както и на зачитането на правата на човека, включително правата на лицата, които принадлежат към малцинства. Тези ценности са общи за държавите-членки в общество, чиито характеристики са плурализмът, недискриминацията, толерантността, справедливостта, солидарността и равенството между жените и мъжете.“ Този очевидно левичарски неолиберален, очевидно джендърски подход и то в утвърдения в България основателно негативен, „истанбулски“ смисъл на понятието „джендър“ – внася смущаващ подтекст в този допълнително включен текст. Какво му е лошото или какво му е неясното на текста от Маастрихт: „КАТО ПОТВЪРЖДАВАТ своята привързаност към принципите на свободата, демокрацията и зачитането правата на човека и основните свободи, както и принципа на правовата държава“. Кое налага изричното включване на текста за „правата на лицата, които принадлежат към малцинства“? И ако се запази тази тенденция на конкретизиране, в някой от следващите версии на Договора за ЕС дали няма да бъдат изрично изброени лесбийките, гейовете, бисексуалните, транссексуалните, интерсексуалните и каквито други джендъри са се  появили през това време? А защо не ги изброят и поименно?! И всъщност тези „малцинства“ не са ли под закрилата на „правата на човека и основните свободи“? И за какви малцинства става дума в този случай, след като в Европа няма системни проблеми със спазването на правата на етнически или религиозни малцинства? Очевидно левите и либералите, под благосклонния поглед на Европейската народна партия, са добавили и още един текст в Маастрихтския договор, според който „ЕС се бори срещу социалното изключване и дискриминациите и насърчава социалната справедливост и закрила, равенството между жените и мъжете, солидарността между поколенията и защитата на правата на детето“. И ето я тематично-терминологичната боза – включване-изключване, дискриминации и равенство между мъже и жени, и всички поколения, и защитата на правата на детето! /Ако родителите са естествените защитници на правата на детето, защо това изрично трябва да се запише в такъв документ? А правата на родителите? А правата на възрастните? Каква е тази непонятна „правозащитна“ логика? Вместо свободно икономическо пространство и насърчаване на конкуренцията – заповядайте един чисто нов неолиберален джендър-фашизъм. Заповядайте всякакви „Истанбулски конвенции“, всякакви задължителни джендър-идеологии, и всякакви днешни и утрешни извратености, облечени в юридическа форма. Добре дошли в пред-християнската ера – това ни казват от Брюксел. Затова няма как да пропуснем и „храмовата“ структура на днешния ЕС, както я наричат за удобство. Фигуративно онагледено, „храмовата структура на Европейския съюз“ е модел на гръцки храм с три стълба (устои) и общ „покрив“. Съгласно този модел Европейските общности от Римския Договор – Европейска икономическа общност, Европейска общност за въглища и стомана и Европейска общност за атомна енергия – са първият стълб от тази храмова структура. Вторият и третият стълб са „Обща външна политика и политика на сигурност“ и „Сътрудничество в областта на правосъдието и вътрешните работи“. В основата на „храма“ е залегнало т.нар. „засилено сътрудничество“, което се отнася и за втория и третия стълб. И ако сме се чудили откъде влиза този неприятен джендърски повей в България – вече разбираме откъде. Джендърският натиск над България се осъществяваше именно през „засиленото сътрудничество“ в областта на външните работи и правосъдието. И ще продължи да се налага оттам – натиск в полза на анонимни елити в Брюксел и Страсбург и втръснали до баналност неолиберални слуги в София, зад всички от които наднича сянката на Сорос. Затова днес възниква въпроса – Министерството на външните работи на Република България дали не се е превърнало в Министерство на вътрешните работи на Джордж Сорос? Дали Министерството на правосъдието на Република България не е на път да стане послушен инструмент за задкулисно налагане – без никакво обсъждане! – на всякакви малоумни директиви и конвенции като Истанбулската? Колко други „пожелателни“ джендър-директиви са подписани, без дори да знаем? Всички тези въпроси трябва да получат отговор. Защото обществената търпимост към подобно биполярно разстройство в институционалното поведение ще изчерпи своя лимит.  Институциите на националната държава трябва да защитават първо интересите на своя народ. Недопустимо е джендър-идеологията да влиза като у дома си през широко отворените врати на системата на външните работи и системата на правосъдието. Както и през доверени лица – в системата на образованието. Това е неприемливо за огромното мнозинство от българския народ.  Неприемливо е от гледна точка на  – вяра в Бог  – любов към България и родовите традиции – привързаност към семейството от мъж и жена  – убеденост, че възпитанието на децата е изключителна функция  първо и преди всичко на родителите, и едва след това на  образователната система. Това трябва да бъде спряно. И ще бъде спряно – с привличане на общественото внимание върху невралгичните точки в институциите и с натиск на общественото мнение върху джендър-пипалата в системите на външните работи, правосъдието и особено – образованието. БОРД срещу джендър-идеологията и национална съпротива на всички нива – пълна мобилизация на имунната система на обществото ни. Решаващият сблъсък е през май 2019 г., когато предстои историческата битка за България и за бъдещето на децата ни. Защото победата за България минава през битката за Европа.      ", "date": "2018.10.16", "title": "Как Договорите за Европейския съюз родиха неолибералната диктатура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388436-16-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1555 г. - По заповед на Мария I Тюдор за изгорени като еретици двама протестантски епископи. 1793 г. - В Париж е гилотинирана Мария-Антоанета, кралица на Франция и Навара.   1813 г. - На територията на Саксония, край Лайпциг, започва най-мащабната битка до Първата световна война, известна като Битка на народите, между коалицията на Наполеон Бонапарт (Франция, Полша и Саксония) и Шестата коалиция (Русия, Австрия, Прусия и Швеция); битката завършва след 3 дни с поражение на Наполеон.   1840 г. - Нова Зеландия е обявена за британска колония.   1843 г. - Уилям Роуън Хамилтон измисля кватернионите.   1853 г. - Турция обявява война на Русия, известна като Кримска война, защото след намесата на Англия и Франция в подкрепа на Турция бойните действия се пренасят в района на Кримския полуостров.   1912 г. - Балканската война: българската армия за първи път използва самолет за разузнаване на вражески обекти край Одрин -- виж статията за Радул Милков!   1946 г. - Изпълнение на смъртните присъди на група военнопрестъпници от Хитлеристка Германия, осъдени на Нюрнбергския процес.   1964 г. - Китайската народна република детонира първото си ядрено оръжие.   1969 г. - Перу, Боливия, Еквадор, Колумбия и Чили създава общност на държавите, през през чийто територии преминават Андите - Андска общност.   1971 г. - Състои се официалната церемония по откриването на кулата \"Азади\" в иранската столица Техеран.   1978 г. - Кардинал Карол Войтила, архиепископ на Краков, е избран за папа с името Йоан Павел II. Той е първият папа славянин и първият папа неиталианец от последните 456 години.   1981 г. - Учредени са орден \"13 века България\" и юбилеен медал \"1300 години България\".   1981 г. - В Толбухин ( Добрич) и Исперих се откриват паметници на хан Аспарух.   1994 г. - С решение на Конституционния съд ДПС се пререгистрира като политическа партия.   2006 г. - След 4-годишно съществуване в София е закрит увеселителният парк София Ленд.    ", "date": "2018.10.16", "title": "16 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388437-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BB%D0%BE%D0%BD%D0%B3%D0%B8%D0%BD-%D1%81%D1%82%D0%BE%D1%82%D0%BD%D0%B8%D0%BA", "text": "    В светото Евангелие  ) се разказва, че при кръстната смърт на Спасителя настанал мрак и земята се разтресла, скалите се разпукали. Цялата природа се ужасила. Ужасил се и стотникът, който заедно с войниците бил на пост около Кръста, и извикал: - Наистина Божи Син е бил Тоя Човек! Този бележит стотник се казвал Лонгин. Едно предание разказва, че капка света кръв от прободеното ребро на Спасителя паднала в неговите болни очи и ги излекувала.     След погребението на Господа Иисуса Христа Лонгин пак стоял на стража при Гроба Господен. Той станал свидетел на Христовото възкресение. Тогава той вече изцяло повярвал в богочовека заедно с другите двама войници, които били с него на стража. Когато първосвещениците и старейшините еврейски предложили на войниците пари, за да говорят, че уж безжизненото тяло било взето от Христовите ученици, Лонгин не взел парите и открито свидетелствал за възкресението на Господа. Пилат и еврейските началници силно негодували срещу него. Те не могли да се помирят с това, че Лонгин бил най-старши от войниците дори известен на римския император. А ето, че сега е станал вестител на Възкресението. Те търсели начин да го погубат. Но той се отдалечил от тях и напуснал службата си. Лонгин приел свето Кръщение заедно с другите двама войници. След това отишъл в Кападокия , където успешно проповядвал словото Божие. След години се настанил в имението на баща си и там прекарвал в пост и молитва. Слухът за успешната проповед на Лонгин дошъл до еврейските началници. Те уговорили Пилат Понтийски да напише донос до императора и да обвини Лонгин в това, че той, като напуснал военната си служба, възбудил народа против Рим. Озлобените врагове на християнството всякак си стараели да убедят император Тиберий да осъди на смърт Лонгин и другите двама войници. Най-после успели. От Йерусалим били пратени войници, за да изпълнят присъдата. Заповядано им било да не откриват на никого целта на своето пътешествие. Ако Лонгин е узнал за това, могъл да избяга и да се скрие. Но това не станало. На подвижника – изповедник била открита от Бога неговата близка смърт. И той с радост посрещнал в дома си изпратените войници. Но скрил името си. Обещал им на другия ден да им посочи жилището на Лонгин. Опити от виното, което Лонгин им предложил като гостоприемен домакин, войниците му разказали за заповедта на императора. Те били длъжни да намерят Лонгин и неговите двама другари и да ги убият. Лонгин се изненадал, като узнал, че и двамата войници от някогашната стража били осъдени на смърт. Пратил да ги извикат. А сам прекарал цялата нощ в молитва. Щом се зазорило, той излязъл да ги посрещне. Прегърнал ги и им казал: - Дойде часът на нашето освобождение. Ние заедно ще се явим пред нашия Спасител Иисус Христос, Когото видяхме при страданията, смъртта и погребението му. Бяхме свидетели и на Неговото възкресение. А сега ще Го видим във всичката Му слава! След това всички отишли при гостуващите войници, открили им истината и ги замолили по-скоро да изпълнят това, което им е заповядано. Войниците останали изумени. Отначало те не вярвали. Но когато окончателно се убедили в истината, заявили на Лонгин: - Ние не можем да умъртвим този, който така любезно ни прие и нагости. Лонгин настойчиво поискал от тях повече да не се бавят. Простил се с домашните си, облякъл погребални дрехи, наредил къде да погребат тялото му, прегърнал другарите си и се помолил с тях. Накрай навел глава под меча. Паднали главите и на другите двама, смели и самоотвержени свидетели на Господнята Пасха. По заповед на Пилат главата на Лонгин била донесена в Йерусалим и хвърлена някъде вън от града. След време една вдовица християнка, която живеела в Кападокия , ненадейно ослепяла. Дълго се лекувала. Но зрението й не се върнало. Най-после пожелала да отиде в Йерусалим на поклонение. Водил я нейният едничък син. Тя се поклонила на Гроба Господен, както и на другите светини, свързани с живота на Спасителя. Синът й се разболял и починал. Душата на нечастната жена се разтресла от болка. Във видение я утешил свети Лонгин. Насън й показал блаженството на нейния син. Изявил и желание с молитвата си пред Господа да й върне зрението. Водена духом от светеца, скръбната жена намерила онова място, където се пазела главата на светия страдалец. Щом се допряла до нея, прогледнала. След това, изцяло утешена и в Господа зарадвана, тя я погребала заедно със тялото на сина си. Имала след това нова чудесно видение. Показано й било как светият мъченик прегръща сина й като любещ баща. Тя чула думите му, обърнати към нея самата: - Не плачи! Утеши се! Погледни как той е радостен! Оттогава тая самотна майка – вдовица престанала да плаче. Тя се върнала в отечеството си, като хвалела и благославяла Бога. На близките си казала: - Аз придобих не само телесни, но и духовни очи. Вече не скърбя и не плача за сина си, защото го видях да се радва на Небесното царство с пророците и мъчениците. С мъченика Лонгин той е при Господа като негов ученик. Чух го как той заедно с него пееше: \"Наистина Този е Божият син. Такъв ще бъде вовеки. И царството Му не ще има край!\"", "date": "2018.10.16", "title": "Св. мъченик Лонгин Стотник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388438-%D0%B7%D0%B0%D1%89%D0%BE-%D0%BE%D1%89%D0%B5-%D0%B8%D0%BC%D0%B0-%D1%81%D1%8A%D0%BC%D0%BD%D0%B5%D0%BD%D0%B8%D1%8F-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D1%80%D1%83%D1%81%D0%B5-%D0%B8-%D0%B7%D0%B0%D1%89%D0%BE-%D0%BF%D0%BE-%D1%81%D0%B2%D0%B5%D1%82%D0%B0-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D1%88%D1%83%D0%BC", "text": " на теорията на конспирацията са неудовлетворени. Убийството на тв водещата в Русе се оказа елементарно, беше разкрито бързо, няма никаква конспирация, не остава нещо неясно, поне според полицията и официалните власти. Да, ама… задържаният за убийството не отговаря на някои очаквания. Не е този… Според профила, нарисуван от мнозина във Фейсбук, предполагаемия убиец по метода на изключването не е клошар, не е циганин, не е шизофреник, не е маниак изнасилвач… Убил я е професионалист, за да й запуши устата. Всичко е нагласено.     Такава версия има основания, но само теоретично. Защото няма силен мотив за такова свръхпрофесионално убийство, при което да имитираш толкова обстоятелства. Да вземеш биологичен материал от набелязан за убиец, да го сложиш върху жертвата, да сложиш върху него биологичен материал от жертвата и да организираш минаването му през граници в определени часове. Да го „облъчиш” да си признае, заедно с негови роднини. Или да накараш необразован маргинал да изнасили и убие, нарочно да остави всички следи, пък после да си мълчи… Почти невъзможно е да се направи такава постановка. Ако може да го направи някоя тайна служба или мафия по света, зад нея трябва да са тримата прокурори, изпратени в Русе, заедно с началника си Цацаров, следователи и т. н. За нея трябва да работят всички разследващи и до най-горе по властовата пирамида. Кръгът на посветените в конспирацията ще се разшири до най-малко 50-ина души. Това и във филмите ще звучи невероятно. Жертвата, водеща в кабелна телевизия в Русе и неин шеф, планирала предаване, което …не носи сериозна заплаха за никого. Първото излъчване включва разкрития на сайта „Биволъ”, които вече са направени. Каквото има да разкрива „Биволъ”, той го разкрива и без кабелната телевизия в Русе. И всичко е в сайта, може да се проследи по години, разкритие след разкритие. Скандал след скандал. Сега им обръща внимание една малка телевизия, с неголяма аудитория. За властта (и свързана с нея мафия) това не е достатъчна заплаха. Източникът „Биволъ” е много по-опасен, но т. нар. задкулисие не смее да му посегне. Да се надяваме и занапред ще е така, защото се видя какъв шум се вдигна за русенското убийство. Шумът в западните медии за убитата журналистка не е толкова поради това, че българи го представят изопачено пред чуждите журналисти.  Тази истерия я има. На протеста пред съдебната палата някаква говореше с драматичен глас през чужда телевизия: „Ние се страхуваме да излезем на улицата, вече се страхуваме и вкъщи”. Описва България. Това влиза в тв новини на Запад. убита журналистка, разкриваща злоупотреби с еврофондове. Защото това са нагласите за България, такова впечатление сме оставили, макар мъдрият Борисов да ни управлява вече 10 години и да си избира главен прокурор. Хеле пък евроскептичният английски печат, който изтъква всяка злоупотреба с европейски средства – направо му идва дюшеш. И да не е така, така ще го напишат. И никой да не им го е казал, сами ще го нагласят. Както и стана. По принцип на Запад са чувствителни, когато има убит журналист. Нашите дебелаци се разтичаха само защото се вдигна грандиозен шум в чужбина. То еврокомисари, то генералният секретар на ООН… И добре че беше шумът по света, малко да погледнат към България, да осъзнаят още веднъж, какъв ни е премиер и защо, аджеба, го търпят безкритично. И сега Борисов им скръцна със зъби, нямало да подкрепи някой си от Консервативната партия при гласуване… И извика посланиците да покаже колко е обиден. Като че ли те отговарят за медиите в своите страни. Да се покаже в пълния си блясък, как разбира той свободата на печата. Но се получи така, че истерията за „убита журналистка, разкриваща злоупотреби с еврофондове” даде коз на Борисов да нападне медиите и недоволните от властта. А вместо да се прави на обиден, той направо трябва да се скрие, при такава степен на недоверие към управляващите по повод едно убийство. Цяла кохорта истерични се възползваха от убийството. И гласове се чуха, че то станало, защото не сме ратифицирали Истанбулската конвенция… На митинга за убитата журналистка пред съдебната палата имаше и хора като едновремешните професионални оплаквачки на гробищата. И Йоло Денев си беше съвсем на място с вестник „Революция“. И Соня Колуклиева… „Народният трибун” Манол Глишев произнесе пламенна реч, в която каза, че Борисов убива, Доган убива, Корнелия убива и т. н. всички убиват. Оставка! Мафия! – скандира тълпата. И Глишев предупреди, че утре руснаците могат да предизвикат гражданска война у нас… Нерде Ямбол, нерде Стамбул. Целият този патос заради убийство, извършено от един маргинал от циганската махала. от убийството. Дори това е възможен мотив, да го организира предполагаемата мафия. Убийство за назидание. Журналистите, които не обслужват властта не са останали много. Но всички журналисти, които се опитват да публикуват нещо опасно и критично, ще се уплашат – дали пък не са я убили защото решила да пуска опасни теми по кабеларката? Това убийство може да изглежда като да уплаши журналистите, особено в такава феминизирана професия, да стресне колегията, да не си позволяват много. Дори като случайно убийство, от изнасилвач, пак има такъв ефект. Страховете са излишни. Мафиотската власт предпочита да действа по-хитро – да уволни неудобния, да му спре предаването, да му плаща малко, докато сам се откаже. Или да му плаща много, ако слуша. И т. н. има много начини да се потискат опитите за разкрития в медиите. Мафията зад властта да направи такава сложна постановка на просто убийство, само за назидание – изключено е. България попада във фокуса на световните медии, дано сега много неща се видят и чуят покрай това убийство. Затова точно сега журналистите трябва да бъдат по-смели. И ако може без манипулации, „да засилим ефекта”.", "date": "2018.10.16", "title": "Защо още има съмнения за убийството в Русе? И защо по света вдигнаха толкова шум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388439-%D0%BA%D0%B0%D0%BA-%D0%B4%D1%83%D0%BF%D0%BA%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D0%BE-%D1%81%D0%BA%D1%8A%D0%BF%D0%B0-%D0%BE%D1%82-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD", "text": "С 43 млн. лв. от държавния бюджет и на принципа \"Дават ли ти, взимай\" Община Варна откри нестандартно решение за един от най-старите си инфраструктурни проблеми - т.нар. \"Дупка\" в центъра на града. Теренът е част от разкопките на Римските терми - един от най-важните паметници на културата и историята на Варна. Именно археологическите ценности под земята усложняват проектите за надстрояването му. Още през 80-те години тук трябва да се издигне търговски център по модела на столичния Централен универсален магазин. По-късно обаче проектът е замразен, а впоследствие - социалистът Георги Гергов придобива терена чрез изкупуване на акциите на варненската община по времето на Кирил Йорданов.     Гергов прави няколко опита да прокара строежа в \"Дупката\", но напразно. От нея така и не пониква ЦУМ. Вместо това в центъра на Варна се оформя необлагородено пространство, използвано като паркинг, заградено първо с колона павилиони за дребна търговия, а после с ламаринена ограда. Кризата през 2009 г. поставя поредната дебела черта върху начинанието на Гергов и го кара да предприеме нов подход - да накара държавата да го откупи, изхождайки от разчетения обществен интерес от запазване и експониране на римските артефакти, скрити под земята. През 2012 г. Симеон Дянков (тогава титулован от Вежди Рашидов като \"главен археолог на Републиката\") дава сигнал, че не е далеч от идеята за придобиване на \"Дупката\" с цел превръщането й в лапидариум. Още тогава обаче финансовият вицепремиер обявява, че не приема за реалистични претенциите на собствениците на терена -  20 милиона лева , по думите му. 6 години по-късно цената на \"Дупката\" порасна двойно, но въпреки това кабинетът \"Борисов 3\" се съгласи да извади държавен ресурс за покриването на претенциите на Георги Гергов, като осигури пари за придобиването на терена в пакет с още няколко апартамента в к.к. \"Слънчев ден\". Решението беше взето от Министерски съвет без какъвто и да е дебат за целесъобразността, а парите минаха извън бюджетния план по линия на \"Допълнителни трансфери за други разходи\". И ако в правителството няма нито един недоволен от схемата с Гергов, то спорът в Общинския съвет на Варна разкрива съвсем различна картина. Самите варненски общинари са поставени в позицията на публика на свирен мач. Договорката с Гергов е такава, че от местния бюджет няма да излезе нито лев по сделката за \"Дупката\", извънредната субсидия идва от София, а по скоростта на придвижване на преписката в администрацията си личи, че решението за купуване на имота е било уредено още преди тя да попадне за гласуване в Общинския съвет. \"Язвата\" в центъра на града все някога трябва да се запълни, т.е. на първо четене изглежда логично ОбС-Варна да приеме подаръка от Министерския съвет без възражения. На второ четене обаче изглежда, че общината не е сигурна с кого и за какво изобщо се договаря. Съветникът от \"Реформатори и патриоти\" Григор Григоров предупреждава, че  ще се окажат собственици на \"източено, декапитализирано дружество\", зад което единственият сигурен актив е \"Дупката\". И то - срещу абсурдната цена от 12 000 лв. за кв.м. застроена площ. Костадин Костадинов (\"Възраждане\") твърди, че и включеният в сделката инвестиционен проект за строеж на мол върху терена е \"абсурден\". По думите му - обект като този би отнел 5 години само за изследване от археолози срещу допълнително солидно финансиране заради типа на находището и градската среда, след което \"от него няма да може да бъде направено каквото и да било друго, освен един чисто и просто археологически парк\". Оказва се, че в оценката на имота не е включен и експертен анализ за евентуалните пречки пред строителството във връзка със Закона за културното наследство - факт, която съветниците от ГЕРБ не смятат за недостатък, а напротив, за предимство, защото \"безценните археологии\" щели да \"завишат много параметрите\". В спора се намесва и хипотезата, че истинският печеливш от сделката за десетки милиони не е просто Георги Гергов, а \"Дупката\" е само част от сложна схема за търговия с влияние, с краен адресат Делян Пеевски. Иронията е, че дори Данаил Папазов - чиито   - се възпротивява на сделката с коментара, че  \"42 милиона лева е нереална цена дори за центъра на Лондон\"  за терен от 2,5 декара и призовава да предупредят Министерството на финансите, че \"тази цена просто е невъзможна\", а подарените пари от държавата на практика са част от техни собствени данъци. Оказва се и че основното съображение на главния архитект на Варна е да не би \"Дупката\" да се окаже собственост на \"фантазьор\", който да \"построи едно чудовище\" или \"аморфна форма\" в центъра на града. Въпреки всички възражения и молби за отлагане на гласуването до пълно изясняване на обстоятелствата по сделката - решението е прието с 28 гласа \"за\", 8 \"против\" и 2 \"въздържали се\". 13 от общо 51 общински съветници в ОбС-Варна са решили да не участват в ключовото заседание, но така или иначе мнозинството е налице. Нито един член от групата на БСП не взема думата по време на дебатите, макар че след гласуването Корнелия Нинова лично осъди договорката с бившия член на Изпълнителното бюро на партията Георги Гергов. Кой (не) подкрепи спорното решение за \"Дупката\" - предлагаме ви стенограмата от последното заседание на общинарите във Варна: Юлияна БОЕВА (общински съветник от ГЕРБ):  Следваща точка относно даване на съгласие за придобиване в собственост на Община Варна на 100 % от акциите на „Централен универсален магазин Варна\" АД, ПК „Собственост и стопанство\" дава положително становище. Тодор БАЛАБАНОВ (Председател на ОбС-Варна, ГЕРБ) Очаквам вашите мнения и съображения, колеги. Господин Григоров. След това господин Костадинов... излизате на трибуната... Григор ГРИГОРОВ (съветник от групата \"Реформатори и патриоти\") Уважаеми колеги, вземам думата по повод на това предложение с бележки относно състоятелността на направената оценка и направеното предложение. В началото само ще отбележа, нали, че как се развива цялата преписка между Община Варна и собствениците на „дупката\", така да кажем. На 24.08. Община Варна изпраща писмо на собствениците на „дупката\", на 28-ми те отговарят, на 31-ви същия месец се сключва договор с оценители, на 21.09. имаме готова оценка и днес вече минахме през комисия наскоро и днес вече разглежахме предложението, т.е. горе-долу за по-малко от месец ние придвижваме един такъв грандиозен, една такава грандиозна преписка, която накрая се увековечава с плащане на 43 млн. от държавата, чрез Община Варна. Но това е така само за ваша информация, защото чувам колеги тук, че по 3-4 месеца не получават отговор на питания, а пък това нещо... всъщност Общината може да работи много бързо, за което ... това е много добре. По същество... Въпросното дружество е регистрирано с основен капитал 29 млн. лв. приблизително, като 7,2 млн. от този капитал са стойността на дупката плюс една сграда с обща ЗП около 250 квадрата и съответно 64% идеални части от полагаемия се парцел. Останалите 21 млн. са апорт на апартаменти в „Порт палас\" в комплекса „Слънчев ден\". Какво прави впечатление от счетоводните баланси? От счетоводните баланси правят впечатление няколко неща. Първо, през периода от създаването на дружеството до ден днешен, апортираните имоти в „Порт палас\" са продадени, чиято балансова стойност към момента на... и оценка към момента на създаването на дружеството е 21 млн. лв.  Срещу продажбата на тези активи за 21 млн. лв. в баланса се отчита загуба от 19 млн. лв.,  което за мен като човек, който се занимава с бизнес и който е имал среща и с данъчни и с други органи нали е една много сериозна индикация за това да не би случайно в това дружество през периода да са извършвани сделки не по пазарни цени, дали са плащани съответните данъци, как са осчетоводявани и т.н., т.е. разглеждайки тази част от баланса, аз си мисля, че е възможно, ако ние купим тези активи, ако купим тези дялове, да се превърнем в един игнатиевски циганин, т.е. да бъде правоприемник на едно дружество, което има, възможно е да има, данъчни нарушения или някакви манипулации и ние като правоприемник след това да носим тази отговорност. Това е едната страна на аспекта. Втората страна на аспекта е, че въпросните... към настоящия момент единствените активи на дружеството са в размер на 7 млн. и еди-колко си хиляди лева, които са тези въпросните две: „дупката\" и съответно сградата. Тук прави впечатление обаче, че сградата е апортирана в дружество „Порт палас\". Ние, чрез покупката на акциите в ЦУМ-Варна, придобиваме акциите и на „Порт палас\", които според оценката на оценителите са около 3,1 млн. лв. Срещу тези 3,1 млн. лв. акции, които ние придобиваме, стои единствено една дупка, една сграда с РЗП 250 кв.м. и около 120 кв.м. прилежащо й се от парцела, т.е. ако направим една проста калкулация се оказва, че 250 кв.м. ЗП ние купуваме за около 12 000 лв. на кв.м. И тук ми е забележката към оценителите, а може би и към възложителите, защо не е направен същия анализ и на това дружество, защото дефакто чрез покупката на тези акции ние ставаме собственици и на другото дружество. В момента, в който ние виждаме в баланса земи и сгради за 7 млн. и еди-колко си пари, трябва да бъдем сигурни, че това не отговаря на истината, защото имуществото, именно тази сграда, е вече в друго дружество, дъщерно дружество. Това е по въпроса за финансовото състояние на дружеството. Дружеството е декапитализирано. Според Търговския закон когато собственият капитал падне под основния капитал, основният капитал е 29 млн., а собственият капитал към момента е 10 млн., това дружество е декапитализирано, източено и т.н. и тоест ние да ставаме правоприемници на едно източено дружество, декапитализирано, със съмнение за някакви машинации и далавери през този период, е абсолютно неаргументирано. По отношение частта на оценката, в която според договора, който е подписал г-н Пейчев от името на кмета, с оценителите, те във въпросната оценка трябва да предоставят скици на оценяваните имоти, както и снимков материал. Такива документи в направената оценка отсъстват, поради което аз се чудя нали... как точно те са оценили имота и ако имаха те предоставени тези скици най-вероятно щяха да забележат следното нещо... Ама това не е скица на имота...ами не е скица на имота, как ще е скица на имота. Скицата се издава от кадастъра и изглежда по този начин, господин Балабанов... Това не е скица от кадастъра. Така. Въпросният имот, на който се твърди, че може да се реализира инвестиционно намерение, е с обща квадратура 2915 кв.м., което е съвкупност от 4 имота.  Първият имот, най-големият около 2300 дка е безспорно собственост на „ЦУМ-Варна\" АД. Вторият имот, който ще коментирам в размер на 123 кв.м., е също безспорно... тук се позовавам естествено на скици, които не са приложени към данъчната оценка, а са от 2013 г., но това са ми източниците, на които мога да базирам моите заключения... така... също е безспорен. Отиваме на един имот, който се казва ... въпросният имот, на който е построена тази сграда, апортирана в „Порт палас\", тя е с обща стойност 221 кв.м., от която „Търговски дом\" има 64% идеални части, т.е. този парцел е в съсобственост и ние когато обособяваме, когато казваме, че ще построим върху 2900 квадрата едикакво си, със сигурност не трябва да включваме този парцел, защото този... неговата стойност ... тя е идеални части. Тя не е и реални части, т.е. ние на тези реални части не можем да построим нещо конкретно, защото не знаем къде се падат тези идеални части, тя е в съсобственост. Третият парцел, който също е включен като собственост на АД-то е от 266 кв.м. Съгласно скицата, чета нали, собственици - Алис Екенджиан - няма данни за идеални части, „ЦУМ-Варна\"АД - няма данни за идеални части и Сета Диктариан, която притежава 58 идеални части от имота, което по-късно „ЦУМ\"АД купува тези идеални части от този собственик и практически от предоставените документи става ясно, че върху този имот „ЦУМВарна\"АД притежава 58% идеални части и нищо повече, т.е. хипотезата за този имот в съсобственост е същата като хипотезата за предходния имот. И тогава настъпва следващият въпрос. Следващият въпрос е следния, ако ние...много Ви моля, това е съществено...сега извинявайте... Тодор БАЛАБАНОВ ... 10 минути дадох... Григор ГРИГОРОВ ... никой не си е направил труда да направи този анализ, моля Ви изслушайте ме. Тодор БАЛАБАНОВ ... този анализ можеше да го направите на комисия, когато няма ограничения... Григор ГРИГОРОВ ... ами как да го направя на комисия, когато... Тодор БАЛАБАНОВ ... можеше да направите и процедура. Григор ГРИГОРОВ Искате ли да ме чуете? Тодор БАЛАБАНОВ Аз Ви слушам от 10 мин. Всички Ви слушаме. Заповядайте. Григор ГРИГОРОВ Още малко... Тодор БАЛАБАНОВ Още една минутка, последно... Григор ГРИГОРОВ Още две минутки, може ли? Благодаря Ви. Така, което стигаме до обоснованото заключение, че ние когато изчисляваме евентуално какво може да се построи на това място, тези два имота, с неизяснена собственост, които ние искаме да придобием, не би трябвало да бъдат включени в направените изчисления. Не на последно място искам да отбележа и едно решение на общинския.... Когато въпросното дружество моли да получи, да се направи нов ПУП, разработка във връзка с раз... и т.н. и т.н., то пише в своята обяснителна заповед: „Планът на подземно застрояване предвижда изграждането на подземен паркинг за около 50 коли, максимум\" и във връзка с това и във връзка с ПУР и план за подземно застрояване Общински съвет - Варна през 2006 г., за да може да се изпълни проекта по ЗУТ, той господин Бузев е тук и знае, че когато се построи тоя билдинг отгоре, отдолу трябва да се осигури от съответните подземни паркоместа. Обаче според Общинския съвет тогава и според експертите и всичко, нали, там не може да се построи такива паркоместа, защото отдолу има разкопки и куп други неща, които аз не съм компетентен да коментирам. И тогава, за да може да се реализира, да се спази ЗУТ и за да може да се реализира проекта, Общинският съвет взема решение да се направят подземни паркинги, които не са в обхвата на търговския дом, а са извън неговия обхват - в подземието, пешеходната зона и т.н. и т.н. Когато правим отново ние тази оценка, на която се позоваваме, ние трябва да имаме предвид, че всъщност заложените 760 паркоместа, те не могат да се реализират в този обект, т.е. за мен тази оценка е дълбоко опорочена. В нея, както преди малко споменах, е заложено... се смята едни акции на стойност 3,1 млн. лв. срещу, които стоят, пак ви казвам, 250 квадрата РЗП. И всички тези неща, за да ги прецизираме и за да имаме усещането, че ние постъпваме правилно и че всичко е законно и след това няма да имаме някакви главоболия, било с данъчни, било с когото и да било и т.н., ви моля да отложим тази точка, да направим един по-задълбочен правен анализ, ако трябва да помолим данъчните да извършат една проверка, с която да видим има ли някакви данъчни нарушения в дружеството и бихме ли били отговорни, ако станем правоприемник на това дружество. Тодор БАЛАБАНОВ Благодаря Ви, господин Григоров. Изтече времето. Григор ГРИГОРОВ Моля да отложим точката и... Тодор БАЛАБАНОВ Давам думата на.... разбрах предложението, ще го подложа на гласуване... Костадин Костадинов. И наистина моля, нека да влизаме във времето, т.като... Костадин КОСТАДИНОВ (общински съветник от \"Коалиция Варна - \"Атака\", \"Възраждане\" и \"Нова сила\", председател на партия \"Възраждане\")  Уважаеми господин председател, уважаеми колеги, аз ще започна от това, че тази сделка определено трябва да се случи, защото това е единственият начин да се затвори една огромна, грозна язва в центъра на Варна, която стои там вече близо 40 години, повече от 35 години, и която през годините е направено и невъзможното, за да не бъде затворена, въпреки че е имало намерения в тази посока, още от 80-те години. Сега обаче искам да споделя някои неща, които една част от тях колегата Григоров каза, аз ще ги развия в друга посока, за която както спомена, не е достатъчно компетентен. Цената на този имот безспорно е завишена и според мен оценката е завишена повече от 14 пъти, може би 15 даже. Този терен е натоварен с много тежък сервитут. Беше споменато преди малко за археологическите разкопки. Една част от вас може би помнят, а други ако не помнят могат да проверят, причината за спирането на този изключително мащабен проект, в средата на 80-те години е откриването на една огромна част от античния Одесос. Между другото, тогава не се е знаело предварително къде горе-долу се падат стените на Одесос и точно по тази причина е взето това решение, доста смело и безотговорно, както се оказа в последствие и в резултат на това, буквално само няколко месеца след началото на изкопните работи, целият строеж е спрян. Започват археологически разкопки, които траят в продължение на 2 години. Междувременно комунизмът пада и всичко приключва. Това, което всички сме виждали, ако сте ходили там - знаете, че има една бетонна основа. Тази основа всъщност е запечатала разкопките, които не са довършени. Да си представим хипотетично, че утре имотът стане общинска собственост и там започне нещо да се осъществява, каквото и да било. Без значение дали говорим за сграда или за парк. Преди да се предприемат каквито и да било действия, трябва да се довършат разкопките. Така е по закон и той не може да бъде заобиколен, още повече пък когато Общината е собственик. Законът в този случай е много категоричен и изключително тежък. Тук господин Бузев може да спомене, има такива случаи с хора, които в града са имали инвестиции и в рамките на стария град и са попадали на разкопки, между другото са попадали на не чак толкова ценни и важни обекти. В случая говорим за един обект, който дълбочината на неговия археологически пласт, на културните слоеве там е минимум 2 метра в дълбочина, от това което в момента имаме, защото Варна е град с история, която е от 560 г. пр.н.е., но преди това тук има и праисторически поселения. Всеки знае за Варненския Некропол, но никой не знае къде се е намирал - това е гробището на града тогава, образно казано или поселището. Никой не знае обаче къде е самото селище и твърде вероятно да е някъде там. Това са хипотези, разбира се. Те нямат как да бъдат проверени докато не се довършат разкопките. Разкопките са скъпи, изключително бавни, трудни, продължителни. Те не се случват в рамките на ден, два, три. Знаете дори и на магистралите, когато попаднат на нещо и там трябва да се работи по закон до три месеца, понякога се нарушават сроковете, което е предизвиквало даже и съответно така протести и гняв от страна на държавните ръководители, къде основателно, къде неоснователно. В случая говорим, обаче за градска археология. Тя е изключително тежка и трудна. Аз лично се съмнявам, че в един момент, в който да кажем, хипотетично в рамките на 4-5 г. най-рано, защото толкова ще се копае минимум и то ако се копае с екип от минимум 70-80 човека, аз лично се съмнявам, че  този обект след това ще може да бъде направен каквото и да било друго, освен един чисто и просто археологически парк, което би било прекрасно, между другото. За мен това трябва да стане там, тъй като в крайна сметка на практика това ще превърне Варна в един град, такъв какъвто примерно да кажем е всеки един класически италиански град с един хубав, стар, античен център, който ще ни превърне в много сериозна и туристическа, и всяка още друга забележителност. Това вече е предмет, който по-нататък ще се коментира, евентуално ако станат нещата. Да се говори обаче за строеж на сгради е абсурдно там и съответно от там насетне е оценката - 43 млн.лв. Това е пълен абсурд. В Балчик беше открита преди около, не мога да се сетя колко точно, да кажем 10 години, беше открита уникална сграда. Тази уникална сграда беше храмът на Кибела. Уникалната сграда, колеги, е с размери 10 на 5 метра. Там спряха строежа во веки веков, заради това малко нещо. Ние не знаем какво ще открием там. Ако сте ходили долу знаете, че при разкопките една част от камъните там бяха демонтирани. Стената е много добре запазена. В най-високата си част е 3 метра, но тя продължава и надолу още в основи. Не се знае какво ще се намери отдолу. Може да има храмове. Може да има други градски съоръжения. Може да намерим гражданската базилика или иначе казано общината на древния Одесос. Всичко може да се намери. И то неща, които смело мога да кажа биха били уникални, защо просто не са откривани такива. Все пак, пак повтарям, Одесос е един от най-старите градове в България. И точно поради тази причина инвестиционни намерения с такъв замах, размах, колегата Григоров достатъчно добре го описа, а и аз мисля, че който е гледал документацията ги е видял, са меко казано фантасмагории. Няма как да стане подобно нещо, освен ако не се наруши закона. Има и такива примери, между другото, за нарушен закон, когато беше открит амфитеатъра в София, една част, много малка част от амфитеатъра, ако не се лъжа западната му трибуна, на гърба на бившия партиен дом в София... беше направен хотел и ако сега някой иска да види една част от древния амфитеатър на Сердика, може да влезе в хотела долу и да го види. Но това е нещо, което по принцип не се допуска и е забранено вече категорично. Моето мнение е, че тази сделка, с това започнах и с това ще приключа трябва да стане, безспорно, но в никакъв случай категорично не и при тези цени. Това е пълен абсурд и граничи с престъпление. Престъпление, за което между другото няма как да останат несезирани съответните органи в страната. Независимо дали някой общински съветник или гражданин би се ангажирал или други хора, които не са от Варна, защото тук мащабът на сделката надхвърля рамките на нашия град, безспорно. И точно поради тази причина, подкрепям това, което беше казано от Григор. Смятам, че трябва да се даде малко по-сериозен разговор. Да се включат и хора, които са от съответната, да кажем, археологическа, историческа гилдия, защото и тяхното мнение е много важно в този случай. Аз съм сигурен, че е говорено с тях, но не видях поне никъде, може и мой пропуск да е, не видях никъде в документацията нещо, което да е коментирано от тях. Ако е така, моля да бъда уведомен. Ако не, това е първото нещо, което трябва да се направи, защото когато говорим за това и коментираме в тази зала подобни мащабни сделки без да се знае със сигурност как точно и по какъв начин един много важен закон, какъвто е Закона за културното наследство, регулира подобен тип отношения между купувач и продавач, просто е проява на престъпно безотговорство и нехайство. Благодаря. Тодор БАЛАБАНОВ Без, разбира се, квалификациите - всеки има право да си състави мнение по въпроса и да прецени как да гласува. Други заявки за изказване? Госпожо Гърдева, заповядайте. Ще искам да чуя и след това господин Бузев, евентуално, ако е в залата... не виждам. По отношение на възможността за застрояване, ама нека първо госпожа... Марица ГЪРДЕВА (председател на групата на ГЕРБ в ОбС-Варна) В контекста на преждеговорящия аз много се радвам за това, че господин Костадинов така емоционално, то това му е и професията, разясни колко ценни са археологическите находки, които ще излязат на бял свят, ако там се направят разкопките за Варна и какви ползи могат да имат за нашия град, и че ние трябва да поработим там много сериозно, трябва да поработим... В контекста на тези мисли, аз пък много се радвам, че оценителите не са взели това предвид да направят оценката, колеги, защото тогава тези безценни археологии, които са там, щяха да завишат много параметрите. За друго става дума, обаче. Сагата с търговския дом не е от вчера. Не е от вчера, това е една дълго подготвена преди години по... така... далавера. Направили са я. И както много неща, които се случват и за които одеве говорех, сега трябва ние да решим. На нас се пада тази чест. Тази язва в центъра на Варна от години, не само загрозява града, но и поставя една такава дилема - ако собственикът започне да строи, ще се разминем с наистина ценно историческо богатство. Всеки гражданин на Варна иска да решим проблема с „дупката\". Не съм съгласна с това, че независимите оценители, които са избрани от Общинския съвет... нали... и с внушенията, че тук има някаква далавера. Ние в момента даваме едно съгласие Община Варна да реши проблема с „дупката\". От общинския бюджет ние няма да харчим средства за това. Идеята е най-сетне да махнем платната един ден и в центъра на Варна варненци да се чувстват наистина в една прекрасна градска среда, а не утре, вдругиден там да израсте едно нещо, което никой от нас не знае какво ще бъде. И с което никой от нас не е съгласен, нали така? Далеч съм от мисълта, че тази добре подготвена навремето далавера е лесна за разрешаване, но пък ние можем да направим днес първата стъпка към нейното решаване, защото не сме го подготвили ние. Не е лесно, трудно е решението. Ще отнеме време. Търсят се варианти, но сега е моментът с вота си да изразим желанието си за решаване на проблема. И още един път казвам: слава Богу, средствата няма да са от общинския бюджет. Така, че колеги, аз ви призовавам да подкрепим началото на разрешаването на един много сериозен проблем за нашия град. И както вече решихме няколко такива проблеми, да разрешим и този. Тодор БАЛАБАНОВ  Благодаря Ви. Няма други заявки за изказване. Последно давам думата на госпожа Савова... А, доктор Станев, извинявам се. Ами то сега излезе и на Костадин Костадинов заявка. Има ли? Реплика искате? Първо давам думата на Костадин Костадинов за реплика? Реплика към кого? Към госпожа Гърдева. Добре. Ама тя не Ви е споменавала, че да я репликирате. Заповядайте, господин Костадинов. Костадин КОСТАДИНОВ Това, което искам да кажа само, е да изясним - няма как да се строи там. Това, което беше споменато, че един вид оценката щяла да бъде още по-завишена заради археологическите находки - напротив. Практиката показва, че в случая в който инвеститор попадне на археологически находки първата му работа е, ако може да се опита да ги зарине, да ги засипе по някакъв начин. Така беше в Балчик и тогава стана скандал, защото беше... Тодор БАЛАБАНОВ ... Варна е засипана в централната част.... Костадин КОСТАДИНОВ .... Точно така. Аз давам пример обаче, който намери национална известност тогава. Това е първото нещо, което панически прави инвеститорът. Второто нещо, което прави е да продаде, да се отърве от имота, защото той тогава цената му пада в пъти, на практика той става непродаваем. Чак третото нещо, което му остава, ако вече от немай къде, ако реши все пак нещо да направи, защото хората у нас за съжаление не мислят, че от тези неща може да се печели, аз не случайно преди малко дадох пример за това как може да се печели и то се печели много добре, но ние още сме на съвсем друг тип мислене по отношение на туризъм, атракции. За нас те са съвсем друго естество - скара, бира и плаж, нищо повече. За съжаление, обаче при нас това нещо го няма, така че ако разсъждаваме в тази посока, която беше спомената от Гърдева, на практика цената става още по-ниска. Това исках да уточня. Благодаря. Тодор БАЛАБАНОВ Благодаря за уточнението. Господин Григоров, реплика? Ама пак реплика към вас има, затова господин Григоров, ама вие не сте го споменали. Той ще бъде кратък... Григор ГРИГОРОВ Само искам да кажа две неща. Аз съм жител на град Варна, но съм гражданин на Република България, и това, че парите ще ги даде държавата... тя е моята държава и няма значение дали е от бюджета на Община Варна или е от националния бюджет. Второто, което е, наистина до този момент вие в тази подготвена далавера, имам предвид ГЕРБ, нямате никакво отношение. Цялата драма е създадена от други хора и по друго време. Но ако днес приемете това нещо, вие вече ще бъдете част от тази далавера, защото вие ще я довършите и ще бъде финансирана цялата история. Тодор БАЛАБАНОВ Господин Григоров, ... Марица Гърдева, Янко Станев... Марица ГЪРДЕВА По първия въпрос на Костадин Костадинов. Много съжалявам, че колегата Костадинов не разбра закачката, в това което казах. Там археологията е безценна. Тя няма как да се оцени. Това исках да ви кажа и понеже е безценна, затова се радвам, че не направено оценка на археологията, защото тогава цената става наистина огромна, като стойност и морална и ако се изчисли като приходи, които ще носи на общината, само че... така... излезте малко от праволинейното. Колкото до изказването на господин Григоров, аз помолих още на комисията като бяхме, да се разграничим от всякакъв такъв тип внушения, защото напоследък съм свидетел на хора, на политически сили... не визирам Вас, за да не се засегнете, ами въобще така на всякакви обединения, които в общественото съзнание се свързват с думичката корупция, как най-много след това говорят ама вие сте корумпирани, ама вие сте не знам какви... Значи, хайде да избягваме от подобни внушения, защото не е хубаво. Тодор БАЛАБАНОВ Благодаря. Доктор Станев. Последна заявка за изказване от страна на съветници. Няма други в системата, освен ако доктор Станев не провокира някой с изказването си. Янко СТАНЕВ (зам.-председател на ОбС-Варна, член на групата \"Граждани и експерти и СДС\", бивш лидер на ДПС-Варна) Уважаеми господин председател, уважаеми колеги, за търговски дом съм съден 3 пъти по 3 години, от хора, които в тази зала нарекох „крадци\". Така че, ако някой иска, мога подробно да му разкажа всичко как се случи. Три дела срещу мен по 3 години. Накрая намерих един документ, където обезсилването на акциите на Община Варна, които бяха продадени на външен човек, неакционер, вътрешен акционер - един от тези малките, които прочетохте, е предложил 11,2 млн., а те бяха продадени за 1 млн. Дал съм подробни показания във всички служби, които можеше да се намерят в ония години и не знам защо нищо не беше направено и накрая вие, т.е. тези, които бяха тогава, ме изпратиха на едно събрание на акционерите където ме изхвърлиха, защото се оказа, че Община Варна има нула дяла, с полиция. Приключвам с историята. Мога около час и половина да говоря с апломб. Знам всичко, но това не ми дава възможност да мисля занапред. Единственото в днешното решение, което ме смущава е голямата, високата цена и наистина се притеснявам, защото аз лично не вярвам, че там ще строим нещо. Аз не искам да строим там нещо. Аз искам там да направим, навремето гледах едни красиви работи с отгоре да вървим, отдолу да гледаме разкопките; господин Костадинов каза около 3,5 метра, нали, надолу още стените, аз съм роден и израснал в тази среда, там и всичко това ми е милно, никога не можех да си представя как ще направим подземните паркинги за 750 места, защото те също отиват в друга зона, където също има същите разкопки и въобще не ми беше ясно, но аз ще подкрепя това предложение. Не виждам алтернатива. Ще го подкрепя, защото искам това да стане собственост на Общината и да направим археологическите разкопки и да направим, не мога да си го представя, някакъв знак. С ясното съзнание, че пак някой може, както преди 15 години, да търси отговорност. Лошото в случая е едно: този въпрос трябваше да се дъвче няколко пъти, но аз си мисля, че бързаме само по една причина, защото това сигурно е еднократно предложение.  Тези, които се занимаваме с бизнес, знаем какво означава това. Не се притеснявам, че парите ще бъдат платени от моите данъци, защото аз не плащам данъци в Община Варна, а ги плащам в националния бюджет. Не се притеснявам от това, че тези средства ще бъдат платени на частен инвеститор. Повече бих желал и това щяха да бъдат въпросите, ако участвах в обсъжданията, какъв е проекта, който ще извършим реално и който ще оправдае тази огромна инвестиция, с която си връщаме имота, който ни беше откраднат. Нали това правим в момента? Възстановяваме си един откраднат имот. Аз ще гласувам да си върна откраднатия имот. Благодаря. Тодор БАЛАБАНОВ Благодаря Ви и се радвам, че... искам даже по-скоро ще се радвам, ако направим същия дебат живот и здраве, ако се стигне до сделка и съответно... Извинявам се, само да се изкажа и ще Ви дам ... ще Ви дам възможност. Видях ръката. Да. Ще се радвам да проведем даже и по-широк дебат евентуално, ако се стигне до сделка. Заповядайте, господин Златев. Това исках само да кажа. По отношение на бъдещето на терена. Светлан ЗЛАТЕВ (общински съветник от \"Реформатори и патриоти\") Приветствам всичко, което каза Янко Станев. Присъединявам се към неговите притеснения и т.като не сме обвързани, аз не случайно зададох на комисията въпрос - обвързани ли сме с някакъв срок, аджеба? Никой не можа да ми отговори адекватно. Имаме ли срок, в който трябва да вземем подобен вид решение сега, при тези условия? Неслучайно направих предложение още при гласуването на самия дневен ред да се оттегли тази точка, за да може спокойно, на спокойствие след направен нормален, правен анализ, икономически анализ да видим аджеба какво ще правим от тук насетне. Че всеки един варненец иска, аз също като варненец, роден във Варна човек, това нещо да се превърне в нещо, което си му е ред и му се пада, дето се казва, нали... за това, което говори и Косьо преди малко. По никакъв начин не сме притиснати с тези срокове и това, че е еднократно предложение, само с това не мога да се съглася с господин Станев, като бизнесмен. Заради това ви моля, нека прегласуваме моето предложение преди окончателно да вземем подобно решение. Затова защото като гледам в социалните мрежи какво се случва, някои хора очевидно онлайн следят нашето заседание, притеснявам се да не станем за смях в очите на хората с тази висока цена. Това ме притеснява. Като включа също и онова, което каза и Гришата, ние сме го и коментирали. Тодор БАЛАБАНОВ Неговото предложение беше същото. Светлан ЗЛАТЕВ Защо бързаме? От какво сме притиснати? Като отговорни варненци трябва да вземем с чиста съвест подобен вид решение. Става въпрос за 43 млн., не става въпрос за 4300 лв., в крайна сметка. За какво бързаме? Тодор БАЛАБАНОВ В крайна сметка, пак казвам,... Светлан ЗЛАТЕВ Ако трябва и сълза ще пророня, разбираш ли... просто нека го прегласуваме това мое предложение. Тодор БАЛАБАНОВ Аз ще подложа на гласуване предложението на колегата Григоров. То е идентично - да се отложи разглеждането на точката. Което направи преди малко в изказването. Последно, госпожо Савова, кратичко изказване моля. Веселина САВОВА (журналист, бивш общински съветник в ОбС-Варна) Защо винаги ми го казвате, аз по принцип гледам да съм кратка... Тодор БАЛАБАНОВ Защото имате дар слово, което аз например нямам. Веселина САВОВА Благодаря. Ще бъда много кратка. Всичко, което се казва тук е хубаво. Едно нещо пропусна да каже Янко Станев, че имаше в цялата сага един момент, когато господин Гергов, който е започнал бизнеса си от свинекомплекс, това само в скоба, в един момент той дори върна акциите на Общината, т.е. в един момент той прави, прави каквото прави и накрая ги даде. Да вземе и сега да върне имота, който, както каза Янко, открадна. Просто да го върне. Сега, въпросът е следния обаче, съвсем друга теза, която може би ще ви даде отговор на въпроса защо се бърза. А се бърза по следната причина: някои от вас между другото знаят, а пък аз имам от три независими източника информация, но тук един човек, който много рядко виждаме на заседания на Общинския съвет, нищо че е избран, но на практика той би могъл да ни даде отговор на това дали са слухове или е така. Радостта от присъствието на господин Папазов на заседание е всеобща... Тодор БАЛАБАНОВ Госпожо Савова.... Веселина САВОВА ... зададох въпрос за търговски дом... Тодор БАЛАБАНОВ Ще Ви прекъсна и ще ви отнема думата. Веселина САВОВА За търговски дом.... Защо? Защо ще задавам ... въпроси... Тодор БАЛАБАНОВ Защото правите тук едни внушения... Веселина САВОВА Господин Папазов, въпросът ми е следния... Тодор БАЛАБАНОВ А, можеше да започнете с това... Веселина САВОВА Въпросът ми е следния. Имате ли информация като човек близък до господин Доган и съответно до господин Пеевски... Тодор БАЛАБАНОВ Госпожо Савова, това е журналистически въпрос, който ще имате възможност да си зададете след заседанието в случай, че господин Папазов желае да Ви отговори... няма нищо общо с темата..., не ви губя времето. Ако имате по същество, не да питате въпроси към конкретни общински съветници... Госпожо Савова, помолете господин Папазов да Ви даде едно обширно интервю. Той, съм сигурен, че ще откликне. Не правете интервюто в залата. Веселина САВОВА ... това, което се коментира.... Тодор БАЛАБАНОВ Ама коментирате нероден Петко, госпожо Савова. Отнемам думата. Това, което се коментира в жълти медии и т.н. Благодаря Ви. Отнемам думата. Благодаря. Благодаря Ви. Отнемам думата. Благодаря. Не, напротив удобно се чувствам, но господин Папазов понеже беше споменат, иска да се изкаже. Ето, ще му зададете извън залата... тук не е място за конкретни въпроси към съветници. Заповядайте, господин Папазов. Данаил ПАПАЗОВ (общински съветник от \"Живот за Варна\", бивш министър на транспорта в кабинета \"Орешарски\")  Смаян съм от въпросите, които ми задавате, защото аз... не мога да отговоря на тези въпроси. Разбира се, това какво правя в бизнеса си е лично моя работа и не давам обяснения на когото и да било за каквото и да било. За това нямам никаква информация. Нямам идея за какво става въпрос. Лично мога да Ви кажа моето мнение. Аз смятам като Григор, че цената е изключително висока, за мен, многократно завишена. Аз не мога да си представя... не можах да сметна колко... 3 декара и нещо е общата... да, 2,5 дка. 42 млн. е нереална цена за мен, дори за центъра на Лондон, така че какво може да се направи. При всички положения трябва да се предупреди Министерството на финансите, което ще вземе крайното решение, че тази цена е просто невъзможно. Няма как тя да бъде платена, дали било от Общината, дали било от държавата, защото в началото при клетвата чухте в кого се кълнем. Парите са общи. Това е, което имам да кажа. А пък на госпожа Савова, ако има въпроси лично към мен, ще й отговоря. Тодор БАЛАБАНОВ Благодаря Ви. Колеги, след широкия дебат, който проведохме, подлагам първо на гласуване процедурното предложение, което беше и на колегата Григоров, и на колегата Златев с идентично съдържание за оттегляне на точката и разглеждането й отново на комисия. А, господин Бузев, само по отношение на застрояването две думи да кажете и да преминавам към гласуване. Да, благодаря, колега Костадинов. Виктор БУЗЕВ (главен архитект на Община Варна) Господин председател, уважаеми господа общински съветници, аз в момента ще говоря единствено и само по отношение на застрояването и това възможности, това са хипотези, пак искам да кажа. Това не е моята визия, това е документите, които действат на територията на РБ - ЗУТ и нашия местен закон, Общия устройствен план на гр. Варна. Това, с което искам да започна, е че има в момента действащ план, който е от преди повече от 10 години, който е с конкретно отреждане за търговски дом. Този план е в сила и в неговите параметри на застрояване коефициента на интензивност е 4. Това, което в е момента действащо, след приемането на ОУП през 2012 г., е зона Ц2, зона „стари градски център\", параметрите на застрояване са плътност от 60% до 80%, коефициента на интензивност от 3,5 до 5. Нито защитавам цената, нито мога да се съглася с нея, лично аз. Казвам, че оценката най-вероятно е правена с коефициента 4, който е към действащия план. Възможностите са за още повече, а... Тодор БАЛАБАНОВ Дайте в конкретика. Какво би могло да се случи като сграда. Виктор БУЗЕВ Друго, което искам да кажа.... Тодор БАЛАБАНОВ ...защото голяма част от нас няма да разберат...плътност и т.н. Какво може да се построи там... Виктор БУЗЕВ Тъй като имотът се намира на 3 улици - бул.\"Княз Борис\", „Шипка\" и „Воден\", на всичкото отгоре по „Воден\" на границата на имота има стара кооперация, която е подала калкан, което означава свързано застрояване, който и да е може да се възползва от хипотезата на действащия ЗУТ, който казва, че имот на 3 улици със свързано застрояване поне в един имот няма ограничения в коефициента на интензивност, което на практика,... Естествено, има други ограничения, част от тях колегите съвсем разумно ги казаха, това е паркирането, това е отстояние от други сгради, засенчване на жилищни помещения, но в крайна сметка  има голям риск там да се появи от частен инвеститор или какъвто и да е, фантазьор, да се появи една аморфна форма, която да спазва всички малки ограниченийца по ъглите и да се получи едно, в името на безкрайното застрояване, едно чудовище, което няма да върши работа на никой и всъщност аз лично не бих приел. Но пак казвам, това всичко са хипотези. Естествено, господин Костадинов беше много ясен като каза, че там, т.като територията се намира в архитектурно-исторически и археологически резерват \"Одесос\", всяко действие е със санкция на Министерството на културата. И в заключение..., в смисъл, да, много ще е сложно, много ще е трудно, много така...., но има инати, които аз съм засичал в своята практика, които въпреки всички тези обструкции, и сложнотии, и трудности се борят да постигнат някакви такива безобразия, защото тук се говореше за няколко ценности. Ценността на парите и една друга ценност, която за съжаление изчезна напоследък, а за мен тя е всъщност безценното на това място, затова аз бих... Не коментирам цената, естествено, през цялото време. Аз много бих желал тази дупка, т.нар. „дупка\"-язва да стане собственост на Община Варна, за да можете вие, общинските съветници, да контролирате какво може да се случи там. Докато тя е в частни ръце, аз ви обрисувах черния надвиснал облак над това място. Ако е в ръцете на Община Варна, Общинският съвет ще може да се разпорежда какво да се случва... в смисъл гражданството чрез общинския съвет, с тази за мен безценна територия в града. Аз лично смятам, че безценността, която госпожа Гърдева каза, това е именно нашата идентичност, културата и това подрастващите поколения да знаят в кой град са се родили, в каква държава живеят и достойно да заемат мястото си в света, което смятам пък, че това е работа на всички родители, какъвто съм и аз. И ще спра до тук, защото много се вълнувам. „Дупката\" е изключително ценна за развитието на града. Пловдивчани имаха такава дупка в центъра и направиха невероятно съоръжение, което има толкова принадена стойност и ще има за в бъдеще, че никой не може да определи колко струва. А пък туй един лев колко струва днес, колко струва утре, дали ще е йена, долар... швейцарски... не знам какъв, няма никакво значение. Това са някакви хартийки. За друга ценност говорим, която Варна трябва да се бори на всяка цена да придобие. Благодаря ви за вниманието. Тодор БАЛАБАНОВ Благодаря, господин Бузев. Подлагам на гласуване процедурното предложение, систематизирано първо то колегата Григоров, след това от колегата Златев, за оттегляне на точката и допълнителното й разглеждане. Режим на гласуване. Резултати от гласуването: за - 10; против - 3; въздържали се - 25; отсъстващи - 13, предложението не се приема. За протокола: Григор Григоров - „за\". Светлан ЗЛАТЕВ От името на нашата група, искам 10 мин. Почивка. Тодор БАЛАБАНОВ В режим на гласуване... Светлан ЗЛАТЕВ След. Тодор БАЛАБАНОВ ... след гласуването. Подлагам на гласуване предложението за... по същество, което беше изчетено от..., което го имате..., относното, на което беше изчетено от председателя на комисията. Основното предложение гласуваме. 1384-4. На основание чл. 21, ал. 1, т. 8 и т. 9 от Закона за местното самоуправление и местната администрация, чл. 185, ал. 2 от Търговския закон и по предложение на кмета на Община Варна с рег. № РД18018920ВН/28.09.2018 г., Общински съвет - Варна взема следните решения: 1. Одобрява пазарната оценка, изготвена от независим оценител, имаща за обект определянето на пазарната стойност на 100 % от собствения капитал на „Централен универсален магазин Варна\" АД, в размер на 43 244 000 лв. при цена на една акция в размер на 1,50 лв. (един лев и петдесет стотинки). 2. Възлага и упълномощава кмета на Община Варна да предприеме всички действия за осигуряване на необходимите средства чрез отправяне на искане за целево финансиране от държавния бюджет, в размер на 43 244 000 лв., съгласно одобрената пазарна оценка, необходими за придобиване на 100 % от капитала на „Централен универсален магазин Варна\" АД. 3. След получаване на целевото финансиране по т. 2 от настоящото решение, Общински съвет - Варна упълномощава и възлага на кмета на Община Варна да сключи договор за придобиване в собственост 100 % от акциите на „Централен универсален магазин Варна\" АД с представляващите „Пълдин Туринвест\" АД и „Централен универсален магазин Варна\" АД лица, да подпише джиро, както и да извърши всички други правни и фактически действия за придобиване на акциите. 4. Сключването на договор по т. 3 от настоящото решение ще се осъществи само в случай, че бъдат предоставени средства от държавния бюджет. 5. На основание чл. 60, ал. 1 от Административно-процесуалния кодекс, Общински съвет - Варна допуска предварително изпълнение на горните решения, тъй като от закъснението на изпълнението може да последва значителна или трудно поправима вреда - с оглед защитата интересите на Община Варна, която ще бъде едноличен собственик на капитала на търговско дружество, в чиито активи е включен недвижим имот с отреждане за „търговски дом\", с местонахождение УПИ I, кв. 39, по плана на 8-ми микрорайон на град Варна. Резултати от гласуването: за - 28; против - 8; въздържали се - 2; отсъстващи - 13, предложението се приема.    ", "date": "2018.10.16", "title": "Как \"Дупката\" във Варна се оказа \"по-скъпа от центъра на Лондон\""}
{"url": "http://www.classa.bg/%D1%81%D0%B2%D1%8F%D1%82/item/388431-%D0%BF%D0%BE%D0%BB%D1%88%D0%B0-%D0%B8-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BE%D0%B1%D1%89-%D0%B5%D0%B7%D0%B8%D0%BA-%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5-%D1%81%D0%B8-%D0%B7%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%BF%D1%80%D0%B0%D0%B2%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0", "text": " на европейските ценности съдебна реформа, Варшава извърши още едно враждебно действие по посока на Брюксел, съобщава N-TV. Този път Полша и ЕС се разминаха в представите си за основните права на човека. Полските власти наложиха вето на съответната харта, настоявайки на това, че освен „представителите на ЛГБТ, децата, мигрантите и жените“ трябва да включат християните и евреите.     Отношенията между Полша и ЕС се формират не по-най-добрия начин, съобщава N-TV. Като причина за това послужи съдебната реформа на Варшава, която противоречи на основните ценности на ЕС. Сега национал-консервативните власти извършиха още едно „враждебно действие“ по посока на Брюксел. Те наложиха вето на приемането на Европейската харта за основните права. Варшава се смути от това, че в текста няма отделно споменаване за дискриминацията по отношение на християните и евреите, а само общите религиозни групи. Министърът на правосъдието на Полша Збигнев Зьобро настоя на това, техните права да се защитават по същия начин, както и  . Както съобщават наблюдатели, на заседанията на министрите на правосъдието на ЕС се е създала напрегната атмосфера. Някои са счели за  , че страните на ЕС не са могли да изработят обща позиция по въпроса за правата на човека.  - казваха други. Хартата за основните права се приема от Европейски съюз всяка година, пояснява авторът на статията. В нея се говори за такива общи за всички страни на ЕС ценности като демокрация, свобода и право, а също се съдържат резултатите по ситуацията с основните права на човека в Европа. За нейното приемане е необходимо едногласно решение, което не можа да бъде постигнато заради позицията на Полша. Превод: М.Желязкова    ", "date": "2018.10.16", "title": "Полша и Европа не намериха общ език в представите си за основните права на човека"}
{"url": "http://www.classa.bg/%D1%81%D0%B2%D1%8F%D1%82/item/388432-%D1%82%D1%80%D1%8A%D0%BC%D0%BF-%D0%B7%D0%B0%D0%B2%D0%BE%D1%8E%D0%B2%D0%B0-%D0%B0%D1%84%D1%80%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5", "text": "на предизборната надпревара през последния месец преди деня на гласуването дава основание за все по-голям оптимизъм на Републиканската партия. Разбира се, главен фактор тук е продължителната епопея около назначаването на Брет Кавано във Върховния съд. Умерените избиратели в цяла редица щати (Северна Дакота, Тенеси, Мисури, Флорида, Аризона) с е възмутиха от тактиките на демократите по дискредитиране на честното име на Кавано.  Демократическата партия, вероятно се е надявала, че ще успеят да заставят Кавано и Белия дом да свалят кандидатурата му. Тогава те биха могли да се възползват от пустеещото място във Върховния съд като начин за мобилизация на собствения либерален електорат. Та нали, ако получат мнозинство в Сената, ще мога да заставят президента да назначи във Върховния съд по-либерален съдия.     Но историята завърши по съвсем различен начин. Кавано е утвърден с просто мнозинство от гласове, а демократите се оказаха „изцапани“ с интриги по издигане на обвинения без доказателства по негов адрес.  Много сенатори от Демократическата партия, на които тази година ще им се наложи да бъдат преизбирани вече  започнаха стремително да губят подкрепата на електората. Всичко върви натам, че Републиканците ще могат да заздравят своето положение в Сената от днешните 51 места до 53-56. И въпреки всичко, ситуацията с Кавано след известно време ще бъде забравена. На дневен ред ще се окажат нови информационни поводи. Да кажем  вчера Доналд Тръмп проведе безпрецедентна среща в Белия дом с Кание Уест . Рапърът Уест от известно време се позиционира като привърженик на Тръмп. На срещата с Тръмп  той сложи специална червена маркова шапка с надпис  “Make America Great Again”, която по неговите думи му помага да се чувства „супермен“.  Уест пообщува с Тръмп на  най- различни теми, от необходимостта за реформа на затворите до създаването на нов президентски самолет.  Уест за пореден път отбеляза, че Тръмп се старае да направи повече за афроамериканското къмюнити, отколкото който и да било друг президент в съвременната история. Такава забележка е крайно болезнена тема за прогресивната  общественост ,  която по традиция очаква безусловна подкрепа от страна на афроамериканците. Много  либерални коментатори презглава хукнаха да поливат Уест с мръсотия, да критикуват психическото му състояние, да го наричат „предател на интересите на черните“.  Та нали, ако даже малка част от афроамериканците започне стабилно да гласува за Тръмп и Републиканците, то Демократическата партия няма да види добро.  Северна Карилина, Пенсилвания, Мичиган и много други щати могат изцяло да минат на страната на Републиканците . Кание Уест, един от главните кумири на афроамериканците, със своя пример показва, че няма нищо страшно в подкрепата на GOP. Напълно е вероятно,че  неговата позиция вече показва първите резултати. Съгласно неотдавнашното допитване на агенция  Rasmussen, рейтингът на Тръмп сред афроамериканците е стигнал до 35%.  Само преди година го поддържаха едва 24% от афроамериканците, а на изборите през 2016 година той получи само 8% от гласовете им. Ако поне някоя част от тези нови привърженици на Тръмп даде своя глас за кандидатите от Републиканската партия на 6 ноември, то надеждите на Демократите да получат мнозинство в Конгреса ще се окажат напразни.   Превод: М.Желязкова", "date": "2018.10.16", "title": "Тръмп завоюва афроамериканците!"}
{"url": "http://www.classa.bg/%D1%81%D0%B2%D1%8F%D1%82/item/388433-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0%D0%BF%D0%BE%D0%BC%D0%BD%D1%8F%D1%82-%D0%BD%D0%B0-%D1%81%D1%82%D0%B0%D0%BB%D0%B8%D0%BD%D1%81%D0%BA%D0%B8%D1%82%D0%B5-%D0%B2%D1%80%D0%B5%D0%BC%D0%B5%D0%BD%D0%B0", "text": "още в понеделник да утвърди нови санкции във връзка с употребата на химическо оръжие в Сирия и в британския Солсбъри. Подмяната на доказателствата, обвиненията и санкциите вече не изненадват никого. Защо Западът поставя Русия и Сирия в една редица като нарушители на забраната за употреба на химическо оръжие? И трябва ли да се боим от нови ограничения.     В понеделник, 15 октомври, външните министри на страните от ЕС ще се съберат в Люксембург и официално ще утвърдят „санкционния режим” предложен от Великобритания и Франция след атаките в Сирия и Солсбъри”, пише в прес-релийз на британското външно министерство. „Дълги години съществува международно табу върху употребата на химическо оръжие, но то е под заплаха след Солсбъри и Сирия. Сега ни е нужно повторно да начертаем червената линия – това значи, че за всеки, който използва това ужасно оръжие, цената трябва да стане крайно висока. Тези нови санкции са жизнено необходими, но това не е краят на историята”, пише в заявлението на външния министър Джереми Хънт. Преди преговорите той се срещна с колегите си от Полша, Чехия, Унгария, Словакия, Словения, България, Хърватия и Румъния и им благодари за „тяхната поддръжка и решимост в рамките на глобалните усилия по прекратяването на употребата на химическото оръжие”. Хънт с редица близки съюзници ще призовава да се замразят активите и да се забранят пътуванията на тези, които носят отговорност за използването и разпространяването на химическо оръжие, предава The Telegraph. Така ЕС поставя Русия и Сирия в едни редици с нарушителите на забраната за употреба на химическо оръжие. „Това бе очевидно. Още когато се случи цялата тази история в Солсбъри, мнозина експерти казваха, че ще свържат нещата със Сирия. Това е отдавнашна идея, че уж не се е отказала от химическото си оръжие, че тя се е готвила да го използва, че Скрипал е само началото и по-нататък с ръцете на Асад ще използва химическо оръжие. Стартирана е такава политическа конструкция, че да има пореден повод да се продължат и засилят санкциите”, смята членът на комисията на Съвета на Федерацията по международните дела Олег Морозов. Според него се оформя картина, при която санкциите могат да бъда обявени не защото има истински причини, а само на основание на формален повод, като с химическото оръжие в случая. „На запад през последните години доказателствата се подменят с обвинения и санкции. Защо трябва да се доказва нещо, ако само по себе си обвинението вече става доказателство? А самите санкции стават потвърждението, че това „доказателство” е основано на някакво сериозно основание”, смята председателят на комитета на Съвета на Федерацията на русия по международните дела Андрей Климов.  „През 30-те години при Сталин казват, че органът не бърка. В подобна парадигма се провежда днес и санкционния натиск” , допълва той. Москва неведнъж е предлагала да се проведе съвместно разследване на този въпрос, но Великобритания игнорира тази инициатива. Също така МВнР на Русия уличи министър-председателя Тереза Мей в лъжа – тя твърдя, че отровата е изготвена в Русия, но в лабораториите в Портън Даун това бе опровергано. По-късно Лондон представи снимките на двама „заподозрени”, твърдейки, че това са офицерите на ГРУ Александър Петров и Руслан Боширов, но самите мъже разказаха в интервю с главния редактор на „Спутник” и РТ Маргарита Симонян, че са посетили Великобритания като туристи и не са свързани със специалните служби. Както и преди няма доказателства, че Русия е използвала химическо оръжие. „За разлика от САЩ, ние още през 2017 г. унищожихме всичките си запаси от химическо оръжие на своя територия. Това, което е открито в Солсбъри, доколкото е известно, се произвежда в много други страни по света, включително в самата Великобритания, при това недалеч от същото това Солсбъри. Молекулите нямат обратен адрес”, смята Климов. „Що се отнася до другите косвени обстоятелства, то те в никакъв случай не отменят нито презумпцията за невинност, нито, а това е най-важното, не сочат кому е изгодна тази история. Русия няма причина и повод за това”, смята събеседникът. Тъй като и този път поводът за санкциите е измислен, значи вече има договорености, че ще има санкции, смята Морозов. „Това е чисто политическо решение именно защото зад няма никакво лошо поведение на Русия. Смятам, че е наивно да се разчита, например Италия или някоя друга държава ще се опита да противодейства на тази политическа конструкция. Италианците ще участват в тази история, за да спазарят нещо изгодно във взаимоотношенията със страните от ЕС”, смята събеседникът. Според Кримов всичко това е само продължение на масираната антируска истерия и желанието на Запада да насочи внимание от собствените си проблеми към Русия – от Брекзит, от нелегалната миграция и т.н. „Не е трудно да се досетим защо и останалите страни от ЕС подхващат тази идея. Много от тях, за жалост, се намират под пряка зависимост и от Вашингтон, и от по-мощните страни в ЕС. По-лесно им е да се направят, че вярват на думите на когото трябва, отколкото да предприемат собствени мерки по възстановяване на международното право”, смята Климов. При това той не очаква нещо радикално, което да се отличава от предишните санкции. Интересно е, че британският министър, както се очаква, в понеделник също ще говори за нуждата да се ускори обсъждането на въвеждане на санкционен режим във връзка с кибератаките по ОЗХО. Министерството на отбраната на Холандия на 4 октомври заяви, че специалните служби на страната са предотвратили хакерска атака по ОЗХО, която уж са се опитали да нанесат четирима граждани на Русия. Както заяви ръководителя на институцията Анк Бейлевелд, заподозрените с дипломатически паспорти са били изгонени от Холандия на 13 април. Обвиненията по адрес на Русия в подготовката на хакерската атака по ОЗХО да безпочвени и са груба провокация, заяви преди дни постоянният председател на РФ в организацията Александър Шулгин. Според него това е опит Русия да се притисне в ъгъла като отмъщение на нейната активна позиция по недопускане на по-нататъшната политизация на ОЗХО. На фона на „случая Скрипал” на Запад започна истинска шпиономания. В началото на септември министърът на отбраната на Франция Флоранс Парли обвини руски спътник в опит да шпионира френско-италиански такъв. Преди това в Германия разказаха за дейността на „руските шпиони”. Още по-рано американските власти повдигнаха задочни обвинения спрямо 12 предполагаеми сътрудници на руското военно разузнаване в рамките на разследването на мнимата „намеса” на Москва в хода на президентските избори в САЩ през 2016 г. Европа се е заразила от собствените фобии, а тази „пропаганда, която се води от САЩ и Великобритания, за жалост намира в Европа почва за плодовете си”, смята бившият сътрудник на руските специални служби, депутатът от Държавната Дума Андрей Луговой. „Тази фобия, конспирология, това е мания за преследване, която ще доведе неизвестно до какво”, заяви той пред вестник „Взгляд”, допълвайки, че „в Европа всеки руснак вече се приема за шпионин”. Превод: В.Сергеев", "date": "2018.10.16", "title": "Новите санкции за химическо оръжие напомнят на сталинските времена"}
{"url": "http://www.classa.bg/%D1%81%D0%B2%D1%8F%D1%82/item/388434-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%BD%D0%B0-%D0%B8%D0%B7%D1%82%D0%BE%D0%BA", "text": " канцлера Ангела Меркел Еманюел Макрон трябва да се справя с много задачи у дома. Може би повече, отколкото може да реши в момента. Това обаче не му пречи да бъде особено активен на международната и европейската политическа сцена и да защитава мултилатерализма и основните ценности на ЕС. И това е достойна за похвала характерна черта в тези турбулентни политически времена в Европа. Макрон поде една шармантна офанзива и се опитва да получи подкрепа за своите предложения за реформи в ЕС. Важно е и това, че той разпознава приятелите и враговете и разбира, че стратегическите интереси имат по-голяма тежест от личния чар.     Франция играе ключова роля в ЕС и непрекъснато се застъпва за последователен интеграционен процес. Това е нещо, което Румъния и другите приятелски настроени към ЕС страни могат да подкрепят, за разлика от Унгария и Полша. При тези обстоятелства е трудно Източна Европа да бъде окачествена като единен блок. Еманюел Макрон наложи един нов френски лидерски стил и внесе жизненост в ЕС. Той тръгна на открит сблъсък с противниковата коалиция, водена от Унгария и Италия. Унгарският премиер Виктор Орбан е регионален интелектуален лидер, но за съжаление не е конструктивен играч за големия европейски проект на Макрон, пише в анализ за Deutsche Welle Раду Магдин, румънски политически анализатор, бивш съветник на премиерите на Румъния и Молдова. По отношение на европейския лидерски стил Макрон е относително предвидим в своята смелост. Той вече направи много интересни предложения. Реакциите на източноевропейските страни-членки бяха смесени. Германия продължава да бъде еднакво обичаният и мразен лидер в ЕС. След кризата в еврозоната трудно може да се говори за един френско-германски двигател, а Полша, която наскоро беше обявена за развит пазар, минава за лидер на източните страни-членки. Това, което искат източните страни-членки на ЕС от Париж, Берлин и Брюксел, е място на общата маса. И няма значение дали патриотизмът и национализмът са на почит в Европа или не. Все едно ние живеем в националистически и патриотични времена. В цяла Средна и Източна Европа самоувереността е силната валута. Шармантата офанзива в тези страни може да функционира само ако се отнасяме към тях с респект и изискваме същото от тях. Разковничето е взаимност. Същевременно Изтокът очаква нещо като нов капиталистически социален договор, на чиято база правителствата да оставят отворени вратите за глобализацията и чуждестранните фирми, а от друга страна да защитават своите граждани и да не позволяват те да бъдат експлоатирани. Повечето източноевропейски държави имат, или най-малкото искат да поддържат, добри отношения със САЩ. Това означава, че при всяка дискусия за \"ЕС на първо място\" в Източна Европа трябва да става дума за един вид наднационално консолидиране и стабилност, а не за борба срещу САЩ.  Ясно е, че не всички страни членки на ЕС в Източна Европа искат едно и също. Това се отнася дори за страните от Вишеградската четворка. Полша вероятно остава на страната на Унгария, но Чехия и Словакия са по-малко склонни да следват евроскептичните послания от Варшава и Будапеща. Подходът към темата за миграцията обединява вишеградските държави, но техните предложения за решаване на проблема могат да разсърдят Франция. Балтийските страни предпочитат една силна Европа в комбинация с тесни трансатлантически връзки. Това се отнася също до Румъния и Хърватия, и в по-малка степен до България и Словения.", "date": "2018.10.16", "title": "Офанзива на Макрон на Изток"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388435-%D0%B2%D0%BB%D0%B8%D0%B7%D0%B0%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BF%D1%80%D0%B5%D0%BC%D0%B5%D1%81%D1%82%D0%B5%D1%82%D0%B5-%D1%87%D0%B0%D1%81%D0%BE%D0%B2%D0%BD%D0%B8%D1%86%D0%B8%D1%82%D0%B5-%D1%81%D0%B8", "text": "Едните искат зимното време, другите - лятното. Дискусията върви с пълна сила, а усещането на обществеността е за голяма демократична победа - защото е на път да ликвидира някакви наложени ѝ отгоре правила и регулации.           Европа отдавна не беше виждала такава гражданска мобилизация. Както се пееше преди години: „Времето е наше!\". В едно масово онлайн-допитване огромното мнозинство се произнесе да се прекрати местенето на стрелките. И Еврокомисията радостно откликна на този безвреден израз на евро-демокрация. Пък и модерно беше това допитване, чрез същото това електронно гласуване, около което има толкова страсти. Изобщо - печалба отвсякъде.   Зимно или лятно?   Темата дойде на дневен ред поради следния факт: западните общества се замогнаха до такава степен, че икономиите на електричество, които първоначално бяха мотивирали смяната на времето, вече изглеждат незначителни. Остана само да се реши кое от двете времена да остане - зимното или лятното. В този момент Комисията демократично вдигна ръце и остави националните държави сами да решават кое време да изберат. Неописуемият хаос, който може да настъпи съвсем скоро, е предвидим: пресичаш Дунава и връщаш часовника, напускаш Люксембург - хайде един час напред. Лично аз не разбирам защо бизнесът не протестира. Явно целта е да се изпусне пара и да се проведе „демократичен дебат\". Но понеже народното въстание срещу регулациите и бюрокрациите изведнъж се оказа без противник, дебатът се измести към темата за здравето. Започнаха да валят съображения за това колко вредна е всъщност смяната на времето. И тъй като интернет изобилства от изследвания по всякакви теми, разговорите бяха аргументирани с линкове, а възмущението избиваше в посока на „системата ни убива\". Бедата е, че според едните е по-добре да ставаме рано през цялата година, а според другите - по-късно. Процентите са разделени, ситуацията е леко патова. Г-н Дончев беше най-честен, като каза, че е въпрос на характер - той бил от тези, които не можели да спят много, затова предпочитал лятното време. И ето, че дебатът отива в любимата ни посока: „На мен пък плочките ми харесват\".   Народен изблик на принципа \"така го чувствам\"   Лично аз не си представям какви изследвания могат да отрекат очевидния житейски факт, че през лятото, когато се съмва рано, ставаме по-рано, а когато е тъмно, спим до по-късно. Ако не вярвате на собствения си организъм, погледнете кучетата си - през лятото започват да ви дърпат за разходка от седем часа, през зимата трябва да ги изровиш насила от завивките. Ако наистина има някакъв „стрес\" при смяната на времето, той вероятно може да се преодолее, като се сменя времето постъпателно или пък на няколко пъти. Всъщност най-естественото за нашата биология би било часовниците плавно да изостават или вървят напред според намаляването/удължаването на деня. Още повече, че технологията днес го позволява.     Но популисткото зло вече е сторено. Тъй както стана с Брекзита - народен изблик на принципа „така го чувствам\". Сега сме пред дилемата децата да стават за училище в 5:30 наместо в 6:30 (според малко по-популярния вариант за запазване на лятното време) или кучето ми да се напишква през лятото (зимно време). Това, което може да се направи, е отделни учреждения или предприятия да вземат решение за по-ранно/късно започване на работа. Призовавам училищата да го направят - родителите на ученици ще ме разберат. И още нещо: изпращането на ученик повлича час за тръгване на работа, оттам пък - тайминга на сутрешните блокове, ако родителят ги следи. И така нататък. В крайна сметка пак ще стане същото, само дето раздразнението ще е по-голямо. Защото преместването на часовника има свойството да упражнява върху нас една невидима власт - време е за едно или друго, толкова е часът. Същият невидим механизъм е заложен в парите - те се обезценяват или ревалоризират, но нещата сякаш продължават да струват същото число. Няма да е лошо освен това да координираме решението си с другите страни от часовата зона - в колкото по-голям блок попаднем, толкова по-добре. А най-добре ще е, ако целият Съюз приеме едно време. Но как да разбереш демократично колко процента ще се окажат ранобудни и колко - поспаливци? Времето е наше! И зимното, и лятното!   Много от вас ще махнат с ръка: глупава тема, времето и без това е условност, Китай е целият в една часова зона и какво му е? Странно съвпадение е също така, че в Русия прекратиха местенето на стрелките през 2011 - годината, в която страната пое антизападния си курс. Един вид времеви суверенитет, защо да не се погордеем и ние: „Влизате в България, моля преместете часовниците си\". Впрочем, все повече хора в България са на индивидуални договорки с работодателя, няма ги вече фабричните сирени, които управляват живота на хиляди хора, така че всеки ще намери начин да се адаптира. Накрая обръщам внимание и на това: тези атаки срещу уж наложени отгоре регулации имат съмнителен ефект, но затова пък дават на обществеността усещането за голяма демократична победа. Утре ще подновят борбата за пушене в заведенията, вдругиден - срещу ваксините, после пък срещу някакви екологични норми. И народът ще се гордее, че е ликвидирал едни наложени му правила.", "date": "2018.10.16", "title": "\"Влизате в България, преместете часовниците си\""}
{"url": "http://www.classa.bg/%D1%81%D0%B2%D1%8F%D1%82/item/388430-%D0%BF%D1%80%D0%B8-%D0%B3%D0%BE%D1%80%D0%B5%D1%89-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D1%81%D1%8A%D1%81-%D1%81%D0%B0%D1%89-%D1%80%D1%83%D1%81%D0%B8%D1%8F-%D0%B1%D0%B5%D0%B7-%D0%BA%D0%BE%D0%BB%D0%B5%D0%B1%D0%B0%D0%BD%D0%B8%D0%B5-%D1%89%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "Преподаваталят от Истанбулския университет за култура, професор, доктор Хасан Кьони даде оценка на новата политика на САЩ. Според него, президентът на САЩ Тръмп се ръководи от логиката на бизнесмена, за да спаси САЩ преразглежда икономическите споразумения.     САЩ започнаха да разполагат в страните от Източна Европа ракетни системи, които те бяха разположили в някои арабски страни. САЩ виждат, че радикалните ислямистки организации, с които те воюват от началото на 1990-те години, залязват. И не полагат усилия за производството на нови терористи.     Новият враг е Русия и ШОС… Конфликтът в Близкия Изток напълно е свързан с присъствието и сигурността на Израел. САЩ подкрепят решението на израелско-палестинския конфликт «две държави». Откриването на посолството в Ерусалим бе своеобразен вид сигнал към Израел. Ако предлаганото от Тръмп решение получи в ислямския свят признание, проблемът около сигурността на Израел и рискът от конфликти ще се намали със 70 %. НАМЕСАТА В ИРАН Не мисля, че която и да е друга страна, с изключение на Израел и Саудитска Арабия, ще пожелае да се присъедини към подобна намеса. Иран заема важно място, макар и не в региона с името «Ел Джезира», но в азиатската геополитика. Ако САЩ притиснат Турция по въпроса за вероятна военна намеса в Иран, то това означава неизбежно влизане на страната в азиатския блок. Подкрепата на военна намеса в Иран или участието в такава намеса ще нанесе непоправима вреда на Турция. ПРЕДУПРЕЖДЕНИЕ ЗА ТРЕТА СВЕТОВНА ВОЙНА Винаги има риск от глобален конфликт. По силата на това, че опитите на САЩ да се спасят ще спре евтиното кредитиране, това ще повлече след себе си рецесия и световен глад. Русия няма да бъде в състояние да се противопостави на оръжието на САЩ. Тази война ще бъде краят на човечеството. Опасни са тези ситуации, при които държавите вече не хвърлят предизвикателства един към друг. Не се плашете от взаимните заплахи. Докато те витаят във въздуха, ние можем да бъдем спокойни. Петя Паликрушева, ", "date": "2018.10.16", "title": "При горещ конфликт със САЩ Русия без колебание ще използва ядрено оръжие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388425-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) През целия ден, ще живеете в очакване на нещо невероятно. Както се казва, не очаквайте чудеса, а сами ги създавайте! Възможна е среща с човек, с когото не сте се виждали, от училище. Може да проведете важни разговори, които ще ви помогнат здраво да стъпите на краката си и в близко бъдеще да направите забележителна кариера. ТЕЛЕЦ ( 21 април - 21 май )  Ще бъдете загрижени за финансовото си състояние. За преодоляване на трудностите, ще помогне силен човек, който от дълго време, не е безразличен към вас. Внимателно работете с документи и книжа, една малка грешка, може да доведе до много проблеми. Вечерта не посвещавайте на компютърни игри, а общувайте с близките си. БЛИЗНАЦИ ( 22 май - 21 Юни ) Предстои ви, един творчески ден, в които може да покажете талантите си и да получите признание. Преди да правите парични депозити или трансфери, внимателно проверявайте всичко. Възможна е заблуда или измама във финансовия сектор. Но края на деня, ще бъде увенчан с романтика и любов, от която, ще бъдете изключително щастливи.   РАК ( 22 юни - 23 юли ) Ако днес спешно не се заемете с битовите проблеми, ще чуете от близките си много неприятни изказвания. В работата , вашият авторитет, ще расте, така че се опитвайте да го поддържате. Вечерта е възможна, покана за среща, за която тайно сте мечтали. Слушайте сърцето си, а не гласът на разума. ЛЪВ ( 24 юли - 23 август ) Днес, трябва да сте много внимателни на пътя, особено ако шофирате. Възможни са травматични ситуации, както и глоби. Също бъдете бдителни при подписване на документи или договори. Любовна история, за която не сте казвали на никого, може да стане достояние, едва ли не на всички. ДЕВА ( 24-ти август - 23 септември ) Прекрасно, ще се развиват нещата ви, ако не отказвате помощ на хората наоколо. Вашата щедрост, трябва да бъде безкористна, а усмивка на лицето ви - искрена. За големи покупки, не е добър момент, но от малките не си струва да се отказвате. Също, трябва внимателно да следите парите в сметката си, за да предотвратите грешки. ВЕЗНИ( 24 септември - 23 октомври) Ако строите планове за бъдещето, опирайте се на финансовото си състояние. Ако искате да отидете на почивка с цялото семейство, започнете да си търсите допълнителна работа. Енергията и силата си, влагайте във важните неща, а не в спорове и конфликти. Във вашето мнение, ще се прислушват повечето колеги, което може да ви направи суетни.   СКОРПИОН ( 24 октомври - 22 Ноември ) Днес е добре, да започнете да усвоявате нова информация и да се заемете със самообучение. Изучаването на чужд език, ще даде добри резултати, но от курс за нова професия е по-добре да се откажете. Очаква ви също, увлекателно пътуване в компанията на любимия човек или скъп подарък, който, ще ви зарадва.   СТРЕЛЕЦ ( 23 Ноември - 21 Декември ) Повишената активност, може само да ви навреди, така че е по-добре да мълчите и да наблюдавате всичко отстрани. Ако планирате пътуване на дълги разстояния, е по добре за сега да го отложите. Обстановката в дома ви, ще бъде спокойна, така че не е необходимо да ескалирате ситуацията, като изисквате прекалено много от членовете на семейството си. КОЗИРОГ (22 Декември - 20 януари ) Трябва да търсите по-добри оферти за работа, а не да си губите времето и енергията в рутинни дейности. Пътуване в чужбина, ще бъде успешно, ако предварително планирате всичко. Учете се от грешките, сега това е мотото, което, ще е най-важното в личния ви живот. Ако го следвате, няма да имате никакви проблеми.  ВОДОЛЕЙ ( 21 януари -  19  февруари ) През деня, може да очаквате признание на способностите ви, в кръга на колегите. Дори шефовете, ще погледат на вас по нов начин, когато видят резултатите от труда ви. Денят е добър за конференции, срещи и делови преговори. Но не трябва да пренебрегвате здравето си, особено ако имате, главоболие и хрема.   РИБИ ( 20 февруари - 20 март ) На този ден най-важното е, да не унивате и останете в оптимистично настроение. Така, ще може да спечелите на своя страна подходящите хора, както и да напълните портмонето си с прилична сума. У дома е добре да организирате празник за децата и съпруга си или да поканите гости. Възможно е да получите, предложение за сътрудничество.", "date": "2018.10.16", "title": "Дневен хороскоп 16 октомври"}
{"url": "http://www.classa.bg/%D1%81%D0%B2%D1%8F%D1%82/item/388426-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%B7%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0-%D0%B2%D0%B5%D1%87%D0%B5-%D0%BD%D0%B5-%D0%B5-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5-%D1%81%D0%B0%D0%BC%D0%BE-%D0%B7%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%BE%D1%82-%D0%BF%D0%BE-%D0%B1%D0%B5%D0%B4%D0%BD%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8", "text": "Докато икономиката на Ирландия затъваше след глобалната финансова криза и хората се чудеха как да плащат ипотеките си, Сърша Койл решава да поеме риска и се е премести в Близкия Изток. Не само че дори самата идея за това звучи екзотично и вълнуващо за една учителка, но също така и предлаганото там заплащане било в пъти по-добро от това, което я очаквало у дома. Така че тя решава и заминава. \"Бях в Ирландия през рецесията и бях заобиколена от роднини и приятели, които изгубиха работата си, не можеха да плащат завишените си ипотеки и бяха психически и физически изтощени от притеснения за пари\", спомня си 32-годишната Койл, която в момента живее в Дубай. Това решение променя целия й живот из основи. Като за начало изчезнали всички финансови притеснения. Допреди да замине, подобно на приятелите си, и тя изпитвала редица трудности с парите - повече от половината от заплатата й като учителка отивала за наем, а възможността да отделя за спестявания била почти нулева. Още с първата си работа в чужбина в Катар през 2011 г., тя успява да спести над 186 000 долара, с които си купила два имота, включително и къща с четири спални в родния си град. А на всичкото отгоре й останали и пари да попътува.     \"Една година като експат е равностойна финансово на три години в родината\", казва Ендрю Талбът, който е сертифициран експерт по финансово планиране и в момента работи за Expat Financial Planning в Сингапур. Според ново изследване от HSBC, \"средностатистическият\" експат добавя около 21 000 долара към годишната си заплата, ако реши да емигрира в чужбина. Около 45% от хората, които са участвали в годишното проучване Expat Explorer на банката, са казали, че печелят повече пари за същата работа, след като са заминали в чужбина, а 28% са заявили, че са получили и повишение. \"Това тотално променя живота на хората. Този допълнителен доход помага на хората да се подготвят за бъдещия си живот. Над една трета от тях споделят, че са успели да спестят пари за пенсиониране. Още една трета казват, че са ги използвали, за да си купят недвижимо имущество\", казва Джон Годард, ръководител на HSBC Expat, който сега живее на Нормандските острови, а преди това е работил в държави от Източна Азия, Близкия Изток и Източна Европа. Проучването HSBC Expat е било достъпно за хора над 18 години, работещи далеч от родината си. В него са участвали над 22 000 души – предимно професионалисти на позиции над стартовите – мениджъри, които обикновено получават по-високи доходи от самото начало. От 163 държави и територии, където е имало участници в проучването, респондентите са имали най-висока средна годишна заплата в Швейцария (202 865 долара), САЩ (185 119 долара) и Хонконг (178 706 долара). В наши дни обаче има много типове професионалисти, работещи в чужбина – от традиционните експати с щедра заплата до милениалите, които просто заминават в чужбина, за да трупат опит и междувременно да видят света. Ивон Макнълти, глобален експерт по мобилността, живееща сега в Сингапур, казва, че високоплатените \"емигрантски\" договори, които включват настаняване, покриване на такси за обучение и пари за кола и т.н., бързо изчезват. А редица проучвания подкрепят нейната теза. Според изследване на KPMG от 2017 г. за глобалните назначения само 27% от респондентите са очаквали употребата на стандартни емигрантски назначения – тези, които традиционно са свързани с щедро заплащане и социален пакет – да се увеличава. Около 29% са очаквали те да намалеят и са търсили разширени бизнес-пътувания, краткосрочни назначения и местни назначения като начин да удовлетворят нуждите си от международен персонал. Проучване от 2018 г. на доставчиците на корпоративно преместване Cartus е установило, че опасенията от разходите стоят зад намаляването на традиционните дългосрочни назначения, които се приемат за все по-скъпи. \"Идеята, че можете да работите в чужбина за вашата компания и да \"забогатеете\" или да печелите повече, отколкото в родината, е остаряла. Това е заблуда\", коментира Ивон Макнълти. Същевременно хората могат да спечелят от по-ниски данъци върху доходите извън родната си страна. В Дубай не съществува изобщо такъв данък. В Сингапур най-високата ставка е 22%, а в Хонконг – 17%. За сравнение, най-високите ставки са 45% в европейски държави като Великобритания и Франция. Това обаче е само част от уравнението. Много от държавите, където заплатите са високи, също така са и сред най-скъпите в света. Хонконг беше класиран начело в списъка с най-скъпи места за живот в проучването Cost of Living 2018 на Mercer. Към това се добавя и адаптирането към начина на живот – познатата теза, че с нарастването на заплатата нараства и харченето. За тези, които са назначени в чужбина с голям ръст на заплатата, е изкусителна алтернатива да пропиляват тези пари за повече партита или скъпи почивки. Решението на този проблем, спорет Талбът, независимо дали сте необвързани или със семейството си, на щедър \"експат-договор\" или все по-разпространените \"локални\" или \"локални плюс\" условия, е да решите какъв начин на живот желаете, да си изградите финансов план и да бюджетирате според него. \"Хората трябва да се запитат какво желаят в края на престоя си в чужбина – дали желаят да си изплатят ипотеката, да имат известна сума в банката или да си купят втори имот. Поставете си цел и се придържайте към нея. Трябва винаги да имате план\", казва той. 48-годишната Май Татой се е преместила в Сингапур преди повече от 20 години, след като компанията за организация на събития, за която е работила в Манила, й е предложила позиция в града-държава със заплата - шест пъти по-висока от тази в родината й. Работата в чужбина е позволила на Татой, филипинка, която сега вече има постоянно жителство в Сингапур, да купи къща за себе си и още една за родителите си (тя също така покрива месечните им разходи), както и да се включи в многобройни свързани с инвестиции взаимни фондове. Тя също така е натрупала и спестявания за критични случаи. Въпреки че стандартът на живота в Сингапур сериозно се е повишил през годините, нейният не твърде екстравагантен начин на живот е спомогнал парите да са й повече от достатъчни. \"Аз си падам по евтини и весели неща. През повечето време пътувам из града с автобуса, плащам си дълговете по кредитните карти навреме и изцяло – всеки месец. Усещането ми е, че съм си \"купила\" свобода от бремето на притеснения и дългове\", обяснява тя. Подобно на Татой, Абдул Рахим Миах не е \"традиционен\" експат с договор с щедри социални придобивки. Той е на 25 години, британски гражданин и физиотерапевт по професия. Преди няколко години решава да се премести в Малайзия, за да работи за футболен клуб и да бъде със семейството си. Проблеми с визата са довели до това първоначалната му работа да не се получи, и сега той е мениджър във фитнес-клуб. \"Печелех повече пари, когато работех почасово в кино във Великобритания, отколкото когато работя почасово тук\", казва той. Въпреки че по-ниският стандарт на живот в Куала Лумпур означава, че Рахим все пак има пари за харчене, той предупреждава всички, които смятат, че работата в чужбина е гарантиран път към богатството: \"Преценете внимателно плюсовете и минусите!\" В Дубай, Сърша Койл помага на други обмислящи кариера извън родината учители чрез своя блог. В него тя предлага съвети и информация за работа в международни училища и живота в градовете, където те са разположени, както и за договаряне на най-добри условия. Тя признава, че е лесно човек да се изкуши от идеята за добре платена кариера в чужбина, и че дисциплината е задължителна дори и при потенциално голяма заплата. След седем години в чужбина обаче тя се чувства много по-стабилна финансово, тя сега мисли за бъдещето. \"Поставила съм си лимит на времето като учител в чужбина. Родителите ми остаряват, приятелите ми в Ирландия започват да се женят и да имат деца. Не искам повече да бъда човекът, който се прибира у дома само два пъти в годината\", споделя тя.", "date": "2018.10.16", "title": "Работата зад граница вече не е изкушение само за младите от по-бедните страни"}
{"url": "http://www.classa.bg/%D1%81%D0%B2%D1%8F%D1%82/item/388427-%D1%82%D1%80%D1%8A%D0%BC%D0%BF-%D0%BD%D0%B5-%D0%B5-%D0%B1%D0%B5%D0%B1%D0%B5,-%D1%80%D0%B0%D0%B7%D0%B1%D1%80%D0%B0%D1%85%D1%82%D0%B5-%D0%BB%D0%B8", "text": "\"Аз не съм бебе\". Това е репликата, с която два пъти в рамките на 40-минутно интервю Доналд Тръмп, президентът на може би най-могъщата държава в света,  описва  самия себе си. Това е защитната реакция на този  72- годишен мъж, когато иска да покаже, че е компетентен, силен и не е наивен. Очевидно за Тръмп думата \"бебе\" е именно начин да бъде описан един слаб човек. Под хвърчащата в неочаквани посоки руса грива на американския президент витае представата, че той не е най-голямото политическо посмешище в света, а съзнателен човек и силен лидер. Нещо, в което много американци *  все още пламенно вярват...     Едва ли вярата им ще бъде разклатена и от интервюто на Тръмп за предаването на  CBS \"60 minutes\".  Интервю, в което той определя Европейския съюз и Китай като големи проблеми за САЩ, и неглижира убийствата в Русия на Путин и зверствата на севернокорейския режим. Интервю, в което се усещат страх, неувереност и мизогиния, чувство за непогрешимост и един граничещ с безумие инат що се отнася до вече изработени представи. Като тази за климата, например. Тръмп е човекът, който в свой туит от 2012 г. определя   като измишльотина на Китай, която цели да нанесе удари върху производството на САЩ. Няколко години по-късно той вече не отрича климатичните промени, просто за него те са нещо преходно – абе, става нещо, ама ще мине, а и как да сме сигурни, че ние сме виновни? За него това зрънце съмнение беше и все още е достатъчно основание  да извади САЩ от Парижкото споразумение за климата и да не обръща внимание на климатичните аномалии не само в останалата част на света, но и по бреговете на самите Съединени щати. Фактите са си факти, но когато противоречат на мнението на Тръмп те са  \" фалшиви новини\". Без значение е разрухата, без значение са и дипломите на учените, които според него са \"политически мотивирани\". Тръмп \"не иска да дава трилиони долари\" и \"да се губят милиони работни места\". Трилиони долари, които един ден е много вероятно да отидат за справяне с последиците от бедствията, както и милиони работни места, които в дългосрочен план едва ли са по-важни от милиони животи. Но, хей, това е Тръмп – патологичен случай на човек, който не може да признае, че греши; човек, който води политика тук и сега, до следващите избори, защото накрая важна е само победата. Именно този стремеж към победа се появява на политическата сцена - мястото, където понякога са нужни консенсуси, в доста неудобен момент. За \" The Donald\"  външната политика е една непрестанна надпревара – с Китай, с Европейския съюз, с Канада, с всеки, който според него вреди на САЩ. По-лошото е, че, както личи от интервюто за \"60 минути\", той вижда като опоненти демократични държави, докато същевременно оправдава погазването на човешки права в Северна Корея (защото \"вярва\" на Ким и двамата имат \"добра химия\") и \"вероятната\" роля на Владимир Путин в убийства и отравяния (защото \"не го правят в\" САЩ).  Както историята учи, демокрацията е доказан начин за идването на власт на хора с недемократично мислене. Когато обаче това се случва в САЩ, шокът е по-голям. Интервюто пред \"60 минути\" разкри и несигурността, която този \"силен\" президент изпитва. С отговорите си и признанието, че в Белия дом има хора, на които не вярва, той сам потвърди спекулациите от книги и статии  (fake news,  ако питате него), че средата там е токсична. Американският президент описа Вашингтон като място на атаки, клевети и говорене зад гърба на другите, а малко по-късно коментира, че там се чувства \"комфортно\".  Този човек заема поста, за който от десетилетия слушаме, че е мястото, от което се брани демокрацията далеч отвъд собствените граници и територия. Една изтъкана от съмнения личност, която тласка не само САЩ, но и света към едно по-мрачно бъдеще. Бъдеще, в което политическите убийства и нарушаването на човешки права са приемливи, само защото Тръмп се разбира с някого.  Бъдеще, в което глупостта е норма, а новите \"лидери\" не вдъхновяват, а отвращават. На  8  ноември  2016 г. почти 63 милиона американски избиратели, особената избирателна система в САЩ, а може би и дейни хакери от Русия, Китай и кой знае още къде, направиха една лоша услуга на всички ни. И дано в следващите две години това истинско природно бедствие с костюм и вратовръзка не донесе необратими щети на света, в който живеем. Но спокойно – поне не е бебе. Нали така?", "date": "2018.10.16", "title": "Тръмп не е бебе, разбрахте ли?"}
{"url": "http://www.classa.bg/%D1%81%D0%B2%D1%8F%D1%82/item/388428-%D0%BA%D0%B0%D0%BA%D0%B2%D0%BE-%D1%81%D0%B2%D1%8A%D1%80%D0%B7%D0%B2%D0%B0-%D1%82%D1%80%D1%8A%D0%BC%D0%BF,-%D1%81%D0%BE%D1%80%D0%BE%D1%81-%D0%B8-%D0%BA%D0%BB%D0%B0%D0%BD%D0%B0-%D1%80%D0%BE%D1%82%D1%88%D0%B8%D0%BB%D0%B4", "text": "Един месец след избирането на Тръмп папа Франциск открито го нарече „нехристиянин“. Изданието Catholic Herald цитира думите на папата за Тръмп: „Болестта, или по-точно греха, който най-много осъжда Иисус, е лицемерието – когато някой твърди, че е християнин, но не живее съгласно учението на Христа. Вие не можете да бъдете християнин, ако не живеете като християнин…“     Но точно лицемерието е главното качество в изкуството да се сключват сделки, в което много добре успя Доналд Тръмп. Строителната компания, която наследи Тръмп от баба си и баща си, била голяма, но не толкова, че да позволи на Доналд да влезе в клуба на избраните милиардери, в американския и международния елит, затова му бил нужен финансов удар. Доналд решил да се върне към стария проверен бизнес, с който се занимавал дядо му – с хотели, алкохол и хазарт. Този бизнес превърна Тръмп в онова, което е днес, и той успя да създаде мрежа от своите хотели Trump Towers в цял свят.     В книгата си «The New Jerusalem: Zionist Power in America» покойният писател, публицист и радиоводещ Майкъл Колинз Пайпър пише, че пътят на Тръмп бил следствие от това, че той функционирал като ярък фронтмен за някои много богати и влиятелни задкулисни спонсори и мафиоти. В своите мемоари „Изкуството на сделката“ Тръмп гордо описал как през 1987 г. получил първите си акции в хазартния бизнес, когато придобил 93% в хазартния концерн Resorts International. Но Тръмп премълчава нещо много важно.     Ендрю Сент Джордж в броевете от 25 септември и 30 октомври 1978 г. на вестник The Spotlight пише, че Resorts International била създадена и била контролирана от управляващите в интерес на клановете Рокфелер и Ротшилд. Безопасността на бизнеса осъществявали хора от ЦРУ и МОСАД.     Докладът на Сент Джордж през 1978 г. взривява американското общество. В него документално се доказва, че незаконно функциониращите казина били експлоатирани в сговор от политици, служители в правозащитните органи, финансисти от Уол Стрийт, които кредитирали и финансирали Resorts International.     Сент Джордж пише, че много от наблюдателите на казината, управлявани от много фронтмени, фактически били въвлечени в партньорство със задкулисни мафиоти и помагали на ЦРУ и МОСАД в масовото пране на пари от наркотици и хазарт, които след това били използвани за тайни операции в две съюзни специални служби. На свой ред ЦРУ и МОСАД, използвайки влиянието си, осигурявали шапка на незаконния хазарт, като не позволявали на силовите органи да се борят с тези явления. Един от главните фронтмени в този бизнес бил Доналд Тръмп. Компанията Resorts International била приемник на фирма на ЦРУ, създадена в началото на 50-те години от директора на ЦРУ Алън Дълес и близкия му съратник – губернатора на Ню Йорк Том Е. Дюи, политически функционер в т.нар. крило на Рокфелер в Републиканската партия. Първата компания била фирма с безобидното име Mary Carter Paint Company, която управлявала национална мрежа от магазини за бои, но била създадена, за да извършва тайни операции по пране на пари на ЦРУ. През 1958-59 г. Дюи и редица асоциирани компании използвали 2 милиона долара от средствата на ЦРУ за купуването на контролния пакет акции на корпорацията Crosby-Miller, оглавявана от приятеля на Дюи Джеймс Кросби. По-късно тази компания била обединена с Mary Carter Paint Company. Една от първите операции на новата компания била прането на пари за въоръжените кубински емигранти, противници на Фидел Кастро. Компанията създала редица казина в Карибския басейн; за целта ЦРУ привлякло „Националния престъпен синдикат“ на Мейр Лански и Чарлз Лъки Лучано. Тези събития залягат във филма „Кръстникът“ на режисьора Френсис Форд Копола. Парите от казината отивали за сваляне на правителството на Кастро, който след революцията в Куба закрил всичките казина. Връзката между ЦРУ със синдиката на Лански, от началото на 1963 г., осъществявал свързаният с операциите на Mary Carter Paint човек от синдиката Елвин Ал Мелник, който бил еврейски емигрант от Русия, юрист, бизнесмен, собственик на нощни клубове и ресторанти в Майями, което му позволило да стане дори консултант на Майкъл Джексън. Мелник след две години въвел Тръмп в бохемските кръгове от естрадни звезди, кинодейци и моделиери, откъдето са две от трите му жени. През 1963 г. Mary Carter Paint започнала да развива хазартен бизнес, основно на Бахамите. През 1967-1968 г. компанията официално променила името си на Resorts International и започнала мащабна експанзия в чужбина за създаването на хотели, ресторанти и казина. The Spotlight изброява основните инвеститори в новото предприятие: – Мейр Лански, „председател, управител“ и главен финансист в хазартния синдикат, използвал връзките си с ЦРУ и МОСАД.  – Дейвид Рокфелер, шеф на финансовата империя Рокфелер, осигурявал влиянието на семейството си в ЦРУ и глобалните банкови връзки за оказване на помощ в пранета на пари.  – The Investors Overseas Service (IOS), най-големият в света инвестиционен конгломерат, който контролира активи на сума 2,5 милиарда долара.  – Тибор Розенбаум, главният финансов спонсор на МОСАД по тайните сделки с оръжие, шеф на Banque De Credit Internationale of Geneva, главният европейски финансов актив на синдиката на Лански.  – Барон Едмънд де Ротшилд от европейското банково семейство, личен бизнеспартньор на Розенбаум в проекти, свързани с МОСАД.  – Уилям Мелън Хичкок, един от наследниците на семейното състояние на Мелън, едно от най-големите частни семейни състояния в Америка. Много години поддържа тесни връзки с ЦРУ. Около 1970 г. Resorts International започва агресивна кампания на американския пазар и завземайки Лас Вегас в Невада, отваря мрежа от хотели и казина в залязващия тогава курорт Атлантик Сити. Следващата крачка била лобистката кампания по легализирането на хазарта в САЩ, в частност в Ню Джърси, което позволява да се легализират казината в Garden State и Атлантик-Сити. През 1987 г. след смъртта на представителя в бизнеса от ЦРУ Джеймс Кросби, номиналният шеф на Resorts International, младият бизнесмен предприемач от Ню Йорк Доналд Тръмп излиза на светло и купува дела на Кросби в хазартния бизнес. Средствата, получени от хазартния бизнес, позволяват на Тръмп да построи много разкошни хотели, вили, жилищни сгради и други комерчески предприятия в целия свят и да стане милиардер и част от бохемата. Но никой не знае, че зад този успех са истинските собственици на Resorts International. Огромна роля в издигането на Тръмп като милиардер и президент изиграва Уилбър Рос, позициониран от финансовите СМИ на илюминатите като „независим инвеститор“. Но Рос дълго време бил старши управляващ Rothschild Inc и оглавявал група консултанти по банкрутиране, която представлявала интересите на собствениците на облигации, които заплашвали да купят хазартния бизнес на Тръмп. През 1988 г. Доналд изкупил от Resorts International казиното NJ Taj Mahal и други обекти в Атлантик Сити и влязъл в огромни дългове. Тръмп бил заплашен от фалит, но Рос оценил политическия му талант и решил да му помогне да стане политически агент на Ротшилд. Бил сключен договор с Тръмп, в резултат на който Доналд се отказал от 50% от акциите в Taj Mahal в замяна на по-добри условия на кредит и бъдещо президентство. Така кланът Ротшилд се превърнал в основния бенефициер в президентската кампания през 2016 г. в САЩ. Уилбър Рос при Тръмп заел поста министър на търговията. Връзката между Тръмп и Ротшилд била до такава степен тясна, че дъщеря му Иванка дълго време се срещала със сина на лорд Джейкъб Ротшилд – Нет. Но по-късно, когато Рос започнал бизнес със семейството Кушнер по купуването на недвижимост в Ню Йорк чрез инвестиционната компания Invesco, Тръмп бил принуден да даде Иванка за жена на Джаред Кушнер, партньор на Уилбър Рос. Самият Джейкъб Ротшилд нищо не губел при всякакъв изход от президентските избори през 2016 г. в САЩ. Кандидатурата на Хилари Клинтън навремето била финансирана и одобрена лично от Лин де Ротшилд, главния изпълнителен директор на холдинга E.L. Rothschild и бивша жена на сър Ивлин Робърт Де Ротшилд. По ирония на съдбата и главният двигател на глобалистите Джордж Сорос също нищо не загубил от президентстването на Тръмп. Както съобщава изданието The Real Deal в специална статия, Фондът на Сорос през 2015 г. финансирал кампанията на Кушнер Cadre на стойност 250 милиона долара. Днес представители на компанията на семейство Кушнер Kushner Cos отричат връзките си с Cadre. Но тя е основана от братята Джаред и Джошуа Кушнер заедно с Blackstone Group на Райън Уилямс през 2015 г., което предизвиква смях в политическите кръгове в САЩ.    ", "date": "2018.10.16", "title": "Какво свързва Тръмп, Сорос и клана Ротшилд"}
{"url": "http://www.classa.bg/%D1%81%D0%B2%D1%8F%D1%82/item/388429-%D1%80%D1%83%D1%81%D0%BA%D0%BE-%D1%82%D1%83%D1%80%D1%81%D0%BA%D0%B0-%D0%B4%D1%80%D1%83%D0%B6%D0%B1%D0%B0", "text": "  Виждате  . Какво ви прави впечатление?  “Подковата”, която не просто увеличава, а почти умножава това разстояние, нали? А знаете ли, защо е така?    Защото Турция не позволява на военните самолети от Русия да прелитат над нейното въздушно пространство. И така е не само с този самолет, а с  руски военни самолети. Иначе Ердоган е приятел на Путин.  Зер, спаси му живота при описа за преврат 14-16.07.2016. Русия строи ядрена АЕЦ Аккую в Турция.  От която ще започне да вижда първите си пари след 22, или 25 години. Понеже Турция е много бедна, не може да си плати. И защото Русия е толкова богата, че прави пенсионна реформа, за да закърпи бюджета за 2019. След това – кучета го яли. Русия (уж) ще продава С400 на Турция.  За да може още по-успешно да сваля руски самолети вероятно. Русия съгласува своите действия в Сирия с Турция.   Със същата тази Турция, която незаконно окупира с военна сила Северна Сирия – от дясната част на река Ефрат. Русия строи Турски поток.   Защото братушките-предатели затворили Южен поток. Доставя им и “Син поток”. Русия праща своите туристи в Турция.  За да може да процъфтява турската икономика за сметка на парите на руснаците. България се чува все по-слабо и вяло в туристическите реклами. Русия дава своите строителни площадки , особено най-големите на турски строителни фирми.  Те печелят най-големите и сочни обществени поръчки. Точно тези, които преди строеше Главболгарстрой. Русия с радост приема турските плодове и зенечуци.  Същата демократична Русия, която затвори своите пазари чрез мита и други санкции за българската селско-стопанска продукция. Турските стоки в Русия  се конкурират с китайските, европейските и виетнамските. Най-голямата джамия в Москва  беше открита от Ердоган и Путин неотдавна. Това прави Русия за Турция. Какво прави Турция за Русия? Или в Русия? Турция подпомагаше чеченските сепаратисти през 2-те чеченски войни. Турция подпомага и кримските татари-сепаратисти сега. Турция създава обширна ислямистка мрежа от агентура по Поволжието, в Татарстан, Башкортостан. Там 10-20% от местната икономика е фактически турска. Турция не признава Крим за руски. Турция оказва и дейна координационна помощ на ислямистите в Русия – тя е традиционният закрилник на сунитите там. Пак тя е традиционният посредник между салафи и уахаби дейците от Саудитска Арабия, Катар и другите монархии от Арабистаните, които спонсорират терористичните акции в Русия. Но ако питаш Путин, или Лавров –  Ако погледнеш руските федерални канали, които са рупора на Кремъл –  Да умират – ще черпим Турция с тях. Ще злорадстваме ехидно отстрани. Край със “спасяванията”. Дума да не става. Между другото, става дума за същото НАТО, в което Путин лично е предлагал да влезе Русия на среща с Бил Клинтън.  Същото НАТО, в което е и Турция. Ако някой може да каже – как да се ориентира човек в подобна координатна система от приоритети, държавни и национални интереси, с кого и на базата на какво да води преговори, да се обади. Аз мога да кажа, но предпочитам да си замълча. Защото руснаците от “третата сила” (не от “петата колона”) достатъчно ясно казват очевидното – тази (външно-упралвяема) “концепция” е несъвместима не само с държавния и национален интерес на Русия, тя е несъвместима с живота на руснаците в близко бъдеще дори.    ", "date": "2018.10.16", "title": "Руско-турска дружба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388421-%D0%BF%D0%B0%D0%BF%D0%B8-%D1%85%D0%B0%D0%BD%D1%81-%D1%81%D1%8A%D1%81-%D1%81%D0%BE%D0%BB%D0%B5%D0%BD-%D0%B1%D0%BE%D1%80%D1%87", "text": "Актуалният изпълнител Константин Трендафилов, по-известен като Папи Ханс, е прецакал бившето си гадже. Скандалът тепърва се заформя, а Дара очаква с нетърпение излизането му от \"ВИП Брадър\" не защото иска да се върне при него, а за да си търси борча, който му е дала. Колежката му била толкова опиянена по време на любовния им романс, че по негова молба решила да го спонсорира с цели 10 бона. Отрезвяването не било особено приятно изживяване за нея, тъй като се наложило да осъзнае, че може би ще трябва напълно да забрави за парите си.      Изпълнителят на „Кекс\" вложил пачката в свои проекти, а Дара можела само да се надява той да се замогне, че да се сети да й ги даде обратно. Папи непрекъснато обещавал, че ще й възстанови сумата. Първо да оглави класациите, после да тръгнат приходите – всяка следваща цел отлагала необходимите от негова страна действия, пише „Галерия\". Дори след края на връзка им, малко преди влизането си в Къщата, Папи не си направил труда да даде обяснение, нито да посочи период, в който ще спази дадената дума. Дара останала с пръст в уста, а приятелките й започнали дори да я съветват да заведе дело срещу доскорошния си приятел. Поетът певец счита, че щом е удрял рамо и е работил по парчетата на Дара, значи е инвестирал време и пари в нея, а срещу това не е получил нито лев хонорар.", "date": "2018.10.16", "title": "Папи Ханс със солен борч"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388422-%D0%B4%D0%B0%D1%80%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0", "text": "Младата сензация на българската поп музика — Дара, атакува световната сцена с парчето \"My Time\", което за по-малко от месец събра над 1 милион гледания в YouTube. В момента любимката на младото поколение звучи навсякъде. Може да я чуете в метрото, по парковете, дори когато сте на поход в планината. Още дебютният ѝ сингъл от преди две години — \"К'во не чу\" (Virginia Records), спечели на звездата много фенове и у нас, и в чужбина. Както и 225 000 последователи в Instagram.      Ето какво каза красивата певица пред Life.dir.bg: Здравей, Дара! Продължаваш да ни изненадваш с качествени проекти, които се харесват и извън България. Известният продуцент Monoir те избра за новия си проект, който се разпространява от най-големия румънски лейбъл. Как се случи всичко? Здравей! Благодаря ти. Всичко се случи толкова бързо, че самата аз не успях да асимилирам кога записахме \"My Time\", кога снимахме клипа, кога излезе..     . Целият проект бе направен само за 10 часа, в които са включени и часовете за видеото. Песента записах в Румъния, а видеото снимахме тук, в България. Kачихме се на планина Витоша и заснехме много красиви кадри. Природата ни е невероятна! Какво предстои? Предстоят много интересни неща. Няма да издавам нищо друго, сами ще видите скоро. Веднага след влизането на Папи Ханс във VIP Brother, ти обяви официално, че сте се разделили. Все пак продължавате да сте в чудесни отношения. Кои са най-добрите черти от характера на Константин? Най-отличителното в Константин са креативността му, това, че е точен в отношенията си с хората, адски дружелюбен и не на последно място - много забавен! Смяташ ли, че той ще издържи на напрежението в къщата? И какво според теб трябва да направи, за да спечели формата? Да, смятам, че ще издържи. Трябва да бъде себе си и да не се поддава на провокации. Единственото, което ме притеснява, е да не го изкарат такъв, какъвто не е. Дебютният клип на Дара - Дебютният клип на Дара - \"Кво не чу\", има 15 милиона гледания в YouTube Снимка: Instagram Ти защо не влезе в къщата? Имам много ангажименти. Готвя три нови проекта и съм се съсредоточила върху кариерата си. Какво е нужно на една жена, за да стане известна? Да бъде себе си и да не се променя спрямо чуждите представи. Как поддържаш тялото си? Спортувам, когато ми остава време и внимавам какво ям. Но най-много ми помагат танците. За какво мечтаеш? За световната сцена. Какво е първото нещо, което ще направиш, когато станеш световноизвестна? Ще благодаря на всички, които са ми помогнали да извървя пътя си дотам и най-вероятно ще направя турне из целия свят.", "date": "2018.10.16", "title": "Дара проговори за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388423-%D0%B7%D0%BB%D0%BE%D0%B2%D0%B5%D1%89%D0%BE-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE", "text": "Добре пазената тайна, която ще ви развълнува е открита. Предсказанията на Баба Ванга винаги се сбъдват. Следователно, тези 4 звездни знаци трябва да бъдат особено внимателни! В пророчествата си обяви пълен финансов колапс на 4 зодии. Баба Ванга, сляпа българска пророчица, предупреди за грозотата и мизерията, с която ще се срещнат четири знака в хороскопа.      Това ще доведе до завистта на другите и до уроки! [null] Защитете се от черна магия и аварии! Черната магия е основната причина, поради която в живота ви се случват лоши неща. Хаос, мизерия, депресия, нещастие, страх, безплодие, болест - всички тези признаци, че някой ви е хвърлил черна магия! Не забравяйте, че никой не е имунизиран срещу черна магия. По всяко време можете да бъдете прокълнат и животът ви може да се промени напълно!      Всичко ще стане, докато не извадите черната магия от себе си. Но как да го направите Баба Ванга е известна с ритуалите на премахването на черна магия. Нейните ритуали са помогнали на хиляди хора да се отърват от черна магия и да се върнат към щастие, мир и радост в живота си. Черните магьосници се страхуват от ритуалите и!       Хороскоп пророчество на Баба Ванга Ванга предсказа, какво я очаква всяка зодия през тази година. Това пророчество в хороскопа е строго пазена тайна, защото съдържа пророчества, които могат да причинят паника!      Но също така съдържа съветите на Баба Ванга как да се състезавате срещу черна магия, отвращение и бедствие. Хороскопът НЕ ТРЯБВА да се споделя с други хора и НИКОГА не го използвайте върху друг, заради опасността от уроки! ПРЕДУПРЕЖДЕНИЕ:      Четири знака от хороскопа не ги очакват добри новини! Ако имате някакви съмнения, че някой е хвърлил черна магия върху вас, реагирайте незабавно! Черната магия е порочен кръг, който вкарва жертвата в цялата верига от инциденти!  Проверете вашето лично хороскопно пророчество на Баба Ванга и разберете дали някой ви е хвърлил черна магия.    ", "date": "2018.10.16", "title": "Зловещо пророчество"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388424-%D1%82%D0%B0%D0%B9%D0%BD%D0%B0-%D0%BD%D0%B0-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%8C%D0%BE%D1%80%D0%B8%D1%82%D0%B5", "text": "Учени от университета в Маями за пръв път изследват проблемите със сексуално естество в порно-индустрията. Те установили, че всяка четвърта актриса по някакъв начин изпитва трудности от този род във връзка с работата си, а почти всички от актьорите трябвало да разчитат на хапчета за ерекция и в личния си живот, пише Daily Mail.Учените установили, че порнографията оказва негативно влияние върху сексуалния живот не само на тези, които гледат подобна продукция, но и на тези, които участват като актьори в нея.      Проучването било проведено от уролога Джъстин Дубин, който изрази надежда, че откритията му ще помогнат на тези, които се сравняват с порно звезди. Анализът на данните разкрива, че всеки трети порноактьор страда от еректилна дисфункция. На \"работното място\", 69% от тях използвали специални лекарства, а 58% признават, че прибягват до тях и в личния си живот. Учените били изненадани и от факта, че най-вече младите актьори използвали подобни лекарства. Изследването установило, че 84% от потребителите били мъже на възраст от 20 до 29 години. Проучването засегнало и жените от порно индустрията. При тях станало ясно, че всяка четвърта жена, прекарала по-дълго време в бранша, страда от особена форма на сексуална дисфункция.", "date": "2018.10.16", "title": "Тайна на порноактьорите"}
