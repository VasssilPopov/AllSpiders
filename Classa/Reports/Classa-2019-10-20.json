{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401033-%D0%BD%D0%B0%D0%B3%D0%BB%D0%B0-%D1%81%D1%85%D0%B5%D0%BC%D0%B0-%D0%B2%D1%8A%D0%BB%D0%BA%D1%8A%D1%82-%D0%BE%D1%82-%D1%81%D0%BE%D1%84%D0%B8%D1%8F-%D0%B8%D0%BB%D0%B0%D0%BD-%D1%86%D0%BE%D1%80%D1%8F-%D0%BF%D1%80%D0%B8%D0%B1%D1%80%D0%B0-91-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D1%81-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B1%D1%83%D1%88%D0%BE%D0%BD%E2%80%9D", "text": "Мошеникът от Израел поверил управлението на престъпния синдикат за финансови измами на млада жена, тандемът преметна 30 хиляди човека по цял свят         Как започва всичко?    Аферистът оплел в схемите си жертви от България, ЕС, САЩ, Канада, Австралия, Япония и държави от Латинска Америка. Въпреки това прокурор Антоанета Софрониева от Специализираната прокуратура наскоро прекратила досъдебното производство, образувано за финансови измами чрез предлагане на фалшиви финансови инструменти - бинарни опции. Цялата престъпна дейност е осъществявана от България чрез използване на манипулативен софтуер, рекламиране в социалните мрежи и електронни медии и четири кол центрове – два в София и по един във Варна и Пловдив. Всички придобити пари от жертвите са преведени от наети psp агенти (платежни агенти) по сметки на офшорни компании в български банки и са надлежно изпрани. Използвани са най-малко 21 сайта на дружества без лиценз за финансов посредник.    Всичко това, заедно със замесените в мащабна организирана престъпна група (ОПГ) от над 20 човека, действала в България, е установено по безспорен начин от Комисията за финансов надзор (КФН).След задълбочена проверка ревизорите са написали доклад за съмнение за пране на пари и измама на инвеститори във финансови инструменти. Докладът, заедно с диск, съдържащ огромна по обем информация, е предоставен на главния прокурор и на ДАНС на 11.02.2019 г. Българското ФБР, както обикновено, не предприема нищо, но прокуратурата се задейства. Установено е, че големият играч в схемите е Илан Цоря, който е със статут на продължително пребиваващ в България.    Плътно до него в далаверите обаче е и младата М. К., която парадира с дебелите си връзки в българските специални служби. Проверка в Търговския регистър показа, че доскоро хитрата мадама е участвала в управлението на седем фирми. В момента обаче има връзка само с две - сръчната нашенка е едноличен собственик на „Меркурий\" и управлява „Пропъртис\". Зад последното еднолично дружество се крие офшорката „Традолоджик\", регистрирана в Хонконг. Капиталът на съмнителната фирма е едва 2 лева!?   Въпреки това се занимава с продажба и отдаване под наем на недвижими имоти, управление на сгради, вътрешно- и външнотърговска дейност, предприемаческа, посредническа и консултантска дейност, представителство и агентство на местни и чуждестранни лица в страната и в чужбина, рекламна, информационна, туристическа, транспортна, хотелиерска, строителна, комисионна и спедиционна, складова дейност, производство на стоки и услуги с битово и промишлено предназначение, финансови и борсови операции, валутни сделки и сделки с интелектуална собственост, маркетингова и лизингова дейност.      Така реално се оказва, че Илан Цоря е поверил управлението на подозрителната схема на своята дясната ръка М. К. Според разследващите мащабната схема българката е осигурявала подставени лица за регистрация на дружества „бушони\", създаването на фалшиви сайтове и купуването на уеб адреси, регистриране на дружества за обработване на плащанията от клиентите, които са се хванали на въдицата, изпирането на откраднатите пари както и е държала връзка на пирамидата с други организирани престъпни групи. В „трудовата характеристика\" на М. К. влизало и осигуряването на чадър над криминалната организация на Илан Цоря в България. В криминалните среди се носят легенди за хитрата нашенка.      Според сигурни източници нашенката имала сериозни контакти в ГДБОП, ДАНС и съдебната система, благодарение на които „пералнята\" на Илан Цоря успяла да завърти 91 милиона лева! Общите контури на грандиозната измама лъсна от писмо на Комисията за финансов надзор до всички ресорни институции, занимаващи се с пране на пари.Въпреки това обаче обвинителят Антоанета Софрониева от Специализираната прокуратура пратила скандалния случай в кошчето Необяснимите действия на държавното обвинение, които по-смели адвокати наричат отказ от правосъдие и дори отказ от суверенитет, правят така, че далаверата в България да процъфтява.      За сравнение - целият бизнес на израелеца Илан Цоря в Украйна е прекратен, а в Румъния измамникът дори бил арестуван. Нещо повече, прокуратурата и следствието дори отказват да разпитат неговият партньор Гал Барак, наричан Вълкът от София, който с изрична молба на 25 юли 2019 г. до Специализираната прокуратура пише: „Разполагам с важна информация относно факти и престъпни схеми, която може да помогне за разкриване на обективната истина по досъдебно производство № 749/2019, по описа на Специализираната прокуратура и привличане към наказателна отговорност на виновните лица.    В тази връзка МОЛЯ да бъда призован за разпит и да изложа всичко, което ми е известно по разследването, както и да предоставя важни доказателства.\" Безпрецедентен ход - прокуратурата едва ли често получава шансове да се сдобие с доказателства и вероятно самопризнание и по горещи следи да разкрие престъпленията, като предаде виновните на съд. До момента обаче Гал Барак, който е под домашен арест и чака решение за екстрадиция в Австрия, където престъпната мрежа се разследва усилено, така и не е разпитан!", "date": "2019.10.20", "title": "Нагла схема! Вълкът от София Илан Цоря прибра 91 милиона лева с „български бушон”!"}
{"url": "http://www.classa.bg/%D1%81%D0%B2%D1%8F%D1%82/item/401034-%D1%80%D1%83%D1%81%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D1%8F%D0%B4%D1%80%D0%B5%D0%BD%D0%B0-%D0%BD%D0%B0%D1%83%D0%BA%D0%B0,-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8-%D0%B8-%D0%B8%D0%BD%D0%BE%D0%B2%D0%B0%D1%86%D0%B8%D0%B8", "text": "По време на посещението на руския премиер Дмитрий Медведев в Белград бе подписано междуправителствено споразумение между Русия и Сърбия за сътрудничество при изграждането на Център за ядрена наука, технологии и иновации на територията на Република Сърбия. От руска страна документът бе подписан от генералния директор на държавната корпорация „Росатом\" Алексей Лихачов, а от страна на Сърбия - от министъра на иновациите и технологичното развитие Ненад Попович. Церемонията се състоя в присъствието на премиера на Русия Дмитрий Медведев и президента на Сърбия Александър Вучич.    С подписването на документа завърши формирането на необходимата нормативно-правна база, която позволява да се премине към подготовка и сключване на първите изпълнителни договори. Дейността на Центъра ще подпомогне работата в редица жизненоважни области като производството на радиоизотопи за медицински, промишлени и селскостопански цели, производството на легиран силиций за индустрията, оказване на услуги за определяне на елементния състав на руди и минерали, екологични проби, подготовка на кадри за атомната промишленост, както и развитието на иновациите и изследванията в областта на цифровите технологии и много други.    Част от Центъра ще бъде и ядрена инсталация, която ще работи на базата на многоцелеви изследователски водо-воден реактор с мощност до 20 мегавата. Тя ще е снабдена с необходимите за безопасната експлоатация системи, оборудване, апаратура, лаборатории и функционални комплекси.   „Сърбия традиционно притежава знания и умения в областта на мирното използване на атома. Центърът за ядрена наука, технологии и иновации, който съвместно ще изграждаме, е иновативен проект, отговарящ на най-съвременните тенденции в развитието на ядрените технологии. В основната на проекта е дългогодишното ни сътрудничество в тази област и традиционните връзки между руските и сръбските атомни експерти.           Надяваме се реализирането на проекта да започне скоро\", отбеляза Алексей Лихачов.  „Сърбия и Русия са свързани с многогодишно сътрудничество в областта на изследването на атома, като новият проект ще укрепи това взаимодействие. Строителството на високотехнологичен център в нашата страна ще създаде независима платформа за провеждане на изследвания и практическо използване на атомните технологии. В Центъра ще се произвеждат радиоизотопи, които ще помогнат да се реши въпросът с недостига на препарати за лечение на онкологични заболявания, като радиоизотопите могат да бъдат използвани за решаване на въпроси, свързани с индустрията и селското стопанство. Проектът ще бъде реализиран в съответствие с международните изисквания за ядрена и радиационна безопасност. В това отношение Русия притежава колосален опит при реализиране на такива проекти\", заяви Ненад Попович. За целите на ефективното и безопасно осъществяване на проекта, руските и сръбските специалисти ще си съдействат за усъвършенстване на инфраструктурата, включително за системата за регулиране на ядрената и радиационна безопасност, както и за изпълнението на националната политика в областта на използването на атомната енергия за мирни цели. Това ще стане на базата на съществуващата руска практика и в съответствие с препоръките на Международната агенция за атомна енергия. За справка: На 15 май 2018 г., в рамките на международния форум „Атомекспо-2018\" в Сочи, Ненад Попович и Алексей Лихачов подписаха съвместно заявление относно принципите на сътрудничеството в сферата на иновациите и технологичното развитие при използването на ядрената енергия за мирни цели.  През януари 2019 г., по време на официалната визита на президента на Русия Владимир Путин в Сърбия, бе подписано междуправителствено споразумение за сътрудничество в областта на използването на ядрената енергия за мирни цели. Одобрено бе и съвместно заявление за стратегическо партньорство при изграждането на Център за ядрена наука, технологии и иновации. В рамките на форума „Атомекспо-2019\" през април 2019 г. Русия и Сърбия подписаха два меморандума за взаимно разбирателство - за сътрудничество при подготовката на кадри и за принципите на формиране на позитивно обществено мнение за атомната енергетика.", "date": "2019.10.20", "title": "Русия и Сърбия подписаха споразумение за изграждане на Център за ядрена наука, технологии и иновации"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401035-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-5-%D0%B3%D0%BE%D0%B4%D0%B8%D0%BD%D0%B8-%D1%89%D0%B5-%D0%BF%D0%BB%D0%B0%D1%89%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0-%E2%80%9E%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD%E2%80%9C,-%D0%B0%D0%BA%D0%BE-%D0%B4%D0%BE%D0%B9%D0%B4%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "За Фолксваген да ви кажа: Искат да построят завод хората, но питат кой ще им даде пари. В интернета пише, че нашето правителство им предлагало 260 милиона евро субсидия. Те ще имат 4000 работници. 260 милиона делено на 4000 прави 65 000 евро на работник субсидия. Не за работника разбира се. Ако допуснем, че средната заплата там ще е 2000 лв, излиза, че съвкупният български народ ще плаща в продължение на 5 години всички заплати на работещите за Фолксваген. И сякаш има национален консенсус, че това е добро за България. Не. Не е добро. Добро е за Фолксваген и за политиците, които им подаряват нашите пари, за да се изфукат. За всички останали е дълбоко неморално.    ", "date": "2019.10.20", "title": "Българите 5 години ще плащат заплатите на „Фолксваген“, ако дойде в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401036-%D0%B3%D0%B5%D0%BE%D1%80%D0%B3%D0%B8-%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D0%BE%D1%82%D1%81%D1%82%D1%8A%D0%BF%D0%B8%D0%BB%D0%B8-%D1%81%D0%BC%D0%B5-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D0%BC%D0%BD%D0%BE%D0%B3%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%80%D0%B0%D0%BD%D0%B8%D0%BC-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81%D0%B8", "text": "Ако там се смятат за различни - не възразяваме, но ако смятат да ни откраднат историята, с това няма да се примирим, каза президентът, който е и историк Ако в Македония сега смятат себе си за различни, моля - не възразяваме! Но ако смятат да ни откраднат историята ни, с това няма да се примирим, защото тази история е основата на нашата идентичност. И това не могат да го разберат дори и някои наши учени - трябва да браним историята си, защото сме отстъпили прекалено много на Македония. Това заяви в \"Офанзива с Любо Огнянов\" по Канал 3 Георги Първанов, президент на България в периода 2002-2012 г. и историк, по повод нерешените исторически проблеми между България и Северна Македония.  \"Проучване в Скопие наскоро показа, че България е най-враждебната им страна, което показва, че нямаме ясна позиция, включително и като тактика. Ние, българите, трябва да сме в състояние да преговаряме и разговаряме с всяко избрано законно правителство в Скопие, но на базата на много по-ясна, изчистена позиция\", каза Георги Първанов.  \"Ние трябва да отидем с нова, още по-чиста позиция, първо\", изтъкна той по повод отлагането за започването на преговори за присъединяване на С. Македония към ЕС. \"Второ, да не се връзваме с исканията за промени, трябва да сме готови да говорим с всички, това е втори въпрос. Ние, ако не сме готови, ако изпълняваме чужда роля и чужда поръчка, както имам усещането сега, ако ще 60 години да имаме, положението ще е същото.  Трябва да разпишем много ясно, да дефинираме по-скоро понятието \"обща история\", всички забравиха, че имаше такова понятие в т. нар. договор. Към него трябва да има кратък анекс: че историята ни е обща, защото през Средновековието, Възраждането, до началото на 20-ти век, основното население е българско. Точка! Всичко друго е излишно, от това произхождат всички други дефиниции, които ще се дадат за Гоце, Даме Груев и т. н. Не може да вървим по домова книга за всеки - решението е в тези три изречения, които ви цитирах\", убеден е Георги Първанов.  По думите му вицепремиерът Красимир Каракачанов трябва да приеме по-дипломатичен тон към съседите.  \"Първо за античните претенции на Македония - там работата приключи! Гърците си направиха един великолепен договор, в който решиха всички проблеми, включително и по-дребни, и оставиха някои незначителни такива. Що се отнася до г-н Каракачанов, усещането ми е, че се държи малко провокативно, както ранното ВМРО, а в този момент наистина трябва да има твърд, но и дипломатичен тон. Най-важното е да запазим усещането, че сме най-близките народи на Балканите. Не можем да им променим съзнанието, а как се чувстват - тяхна работа\", изтъкна историкът.  Георги Първанов не смята за драма отлагането за започването на преговори за присъединяването на С. Македония към ЕС.  \"Франция, Дания и Холандия са страни с традиционно повишени изисквания, първо. Второ, самият Заев трябва да си признае, че беше подведен от някои европейски \"лидери\", включително и комисари - е, не се случи. Може би това време може да се използва от нас в позитивен план. Няма драма с отлагането за присъединяването, но е неприятно. Според мен така Македония ще има повече време. А също и ние - да им представим спокойно и дипломатично, но и твърдо, нашите условия към тях\", смята Георги Първанов.   \r\n  ", "date": "2019.10.20", "title": "Георги Първанов: Отстъпили сме прекалено много на Македония, трябва да браним историята си!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401037-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D0%B5%D0%B4%D1%80%D0%BE%D0%B3%D0%B0%D0%BD-%D0%B2-%D0%B5%D0%B2%D1%80%D0%BE%D0%BF%D0%B0", "text": "България е пропуснала златния си шанс да изчисти споровете с Македония. „Това, което направиха гърците след десетилетна безкомпромисност. Сега очакваме някаква комисия да изчисти общото минало, което няма как да стане Евродепутатът Иво Христов коментира в студиото на БНТ, че невъзможността за постигане на споразумение за Брекзит е вследствие от вътрешнополитически противопоставяния във Великобритания. Той коментира също така, че Европейският съюз не може в момента да се разширява, тъй като и със сегашните си страни членки не функционира добре. Според Иво Христов Брекзит е станал заложник на вътрешната политика във Великобритания. Той смята, че недоверието към лидерите и разделението в обществото на Острова са в основата на проблемите с преговорите между Лондон и Брюксел.  \"Той дескредитира самия концепт за демокрация. Когато в продължение на безкрайни месеци наблюдаваме как демократични институции се саботират една друга, а демократични държави и образования не успяват да постигнат съгласие, това превръща самото понятие демокрация в някакъв вид карикатура в очите на множеството и това е опасно\", каза още той.  Евродепутатът сподели, че не е оптимист за работата на бъдещата Европейска комисия, оглавявана от Урсула фон дер Лайен.  \"Европа има нужда от нов договор. Тя пропусна да се сдобие с Конституция навремето, което пречупи цялата европейска интеграция и оттогава се трупат грешки и компромиси, къси съединения на различни нива\", коментира той.  Иво Христов прогнозира, че ако не бъде преодоляно това, Европа ще губи ролята си на икономически гигант.  По темата с блокирането на започването на преговори със Северна Македония и Албания, Христов каза, че позицията на Макрон е обяснима от европейска гледна точка. \"От общоевропейска гледна точка очевидно е, че Съюзът не функционира и при сегашните страни членки, какво би станало, ако влезат още. Макрон беше съвсем категоричен, че няма да допусне разширяване, на срещата във Варна с президента Радев\", припомня евродепутатът, който бе началник на кабинета на президента. Христов определи докладите на Европейската комисия по Механизма за сътрудничество и проверка като \"механизъм, който доказа до каква степен Европа е непособна да оказва реално въздействие\". Разширяването е приключил въпрос, всички страни, които чакат на вратата на ЕС ще бъдат поставени в положението на Турция, твърди Иво Христов. Христов коментира, че България е пропуснала златния си шанс да изчисти споровете с Македония. „Това, което направиха гърците след десетилетна безкомпромисност. Сега очакваме някаква комисия да изчисти общото минало, което няма как да стане“, обясни той. „Но от общоевропейска гледна точка очевидно е, че съюза не функционира дори при сегашните страни членки, какво би станало ако влязат още. Макрон беше много категоричен, че няма да допусне разширяване. Разширяването е приключил въпрос. Всички страни, които чакат на вратата ще бъдат поставени в положението на Турция“, обясни той. Христов посочи, че всяка страна, която чака членство, ще се опита да влезе под една или друга форма – политически или икономически, а може би дори и военно. „Това не е добре за региона, но е закономерно. Европа загуби онази своя притегателност, която имаше преди 20 години. Тя и сега е водещият актьор на континента и тези страни чакат да влязат в Европа. Ако питате сърбите, това, което ги вълнува, са европейските фондове. Те нямат илюзии относно Европа като демократично пространство или като ценностна общност“, допълни той. „Същевременно самата Европа не се справя в асимилирането на нови страни членки. Тя все още се пита какво става с България и Румъния, които на десетата си година от членството не успяват да се справят с проблемите си с правосъдието и вътрешния ред“, каза още той. „Но Европейските институции се нуждаят от преосмисляне по принцип. Що за парламент е този, който не разполага с право на законодателна инициатива. Това не е точно парламент. Очевидно, че Европа има нужда от нов договор. Тя пропусна да се сдобие с Конституция на времето, което пречупи цялата европейска интеграция и от тогава се струпат грешки и компромиси“, каза още той. „Ако не преодолеем този етап в краткосрочен план ще губим все повече ролята си на икономически гигант, а тъй като и без друго не разполагаме с военна сила и със самостоятелна обща външна политика, ще се превърнем в второстепенен актьор“, подчерта Христов. Той обяви българската политика като ехо от позициите на Ердоган. Борисов е гласът на Едроган в Европа, заяви евродепутатът. \"Често правоверните медии представят безволевата позиция на Борисов като някакъв вид политическа мъдрост. Всъщност, той е в абсолютна зависимост от Ердоган. Той е негов говорител в Европа\", посочи Иво Христов. Запитан не е ли премиерът Борисов последникът между Турция и ЕС, Христов отговори: \"За да бъдеш посредник, трябва да имаш авторитет в двете страни. Ако имахме такъв като държава, и като лидер в лицето на Борисов, \"Фолксваген\" щеше да дойде в България, а не в Турция! Това не е посредничество, това е ехо от тезите на турския президент, които българският премиер възпроизвежда на европейския терен.\" Христов определи докладите на Европейската комисия по Механизма за сътрудничество и проверка като \"механизъм, който доказа до каква степен Европа е неспособна да оказва реално въздействие\". Евродепутатът прогнозира: \"Очаквам поредния аморфен доклад, който ще бъде подкрепа за правителството преди изборите.\" Иво Христов изтъкна, че Европейската народна партия употребява тези доклади партийно, за да крепи партии от своето политическо семейство.    ", "date": "2019.10.20", "title": "Иво Христов: Борисов е гласът на Едроган в Европа"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401038-%D0%BD%D0%BE%D0%B2%D0%B0-%D0%B4%D1%80%D0%B0%D0%BC%D0%B0-%D0%B2%D0%B4%D1%8F%D1%81%D0%BD%D0%BE-%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%B8-%D0%B8-%D1%81%D0%BB%D1%83%D0%B3%D0%B8-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D0%BF%D1%80%D0%BE%D0%B1%D0%B2%D0%B0%D0%BB%D0%B8-%D0%B4%D0%B0-%D0%BE%D0%B2%D0%BB%D0%B0%D0%B4%D0%B5%D1%8F%D1%82-%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82", "text": "Ако наши членове се кандидатират от името на „Да България“ или ДСБ няма никакъв проблем, но не и ако някой друг кандидатства от името на СДС, се казва в Отворено писмо. Нова разделителна линия се появи в дясно. Атлантическия съвет на България публикува Отворено писмо до симпатизантите и последователите си, в което разкрива, че през последните шест месеца е направен опит за преврат в организацията и овладяването й от лица свързани с „Демократична България”, съобщава  Целта – превръщането на надпартийната неправителствена организация в креатура на една политическа сила. Управителният съвет на АСБ успешно се противопостави на тези враждебни действия и не позволихме организацията ни да бъде превзета, подчинена и в крайна сметка обезличена и обезвредена като фактор в обществено-политическия дебат, се казва в Отвореното писмо. Ето и пълният текст на писмото:  до симпатизантите и последователите на  Атлантическия съвет на България С тревога и огорчение сме принудени да Ви информираме, че вече повече от шест месеца срещу Атлантическия съвет на България се води остра агресивна и не подбираща средства кампания, целяща неговото дискредитиране, превземане отвътре, обезличаване и подчиняване на партийни цели, които нямат нищо общо с целите и смисъла на съществуване на АСБ. Най-влиятелните и най-много спомогнали за авторитета и силата на АСБ членове на УС бяха подложени на остракираща кампания и омаскарени като „предатели“, като „слуги на мафията“ от хора, които без никакъв принос към АСБ, са доказали, че именно те искат да превърнат АСБ в присъдружна партийна организация. До Европейските избори не бе никакъв проблем членовете на АСБ да имат различни партийни предпочитания. Вярно е, че на практика повечето от нас имат дясно-центристки възгледи, но никога не сме смятали, че ще има проблем, ако наши членове кандидатстват като партийни кандидати за изборни длъжности. Оказа се, че не е така. Ако наши членове се кандидатират от името на „Да България“ или ДСБ няма никакъв проблем, но не и ако някой друг кандидатства от името на СДС.  Това ние не можем да приемем, защото е против всякаква логика и представлява груба партизанщина. Затова Управителният съвет на АСБ успешно се противопостави на тези враждебни действия и не позволихме организацията ни да бъде превзета, подчинена и в крайна сметка обезличена и обезвредена като фактор в обществено-политическия дебат. За съжаление научаваме, че група от бивши и настоящи членове на Атлантическия съвет, несъгласни с решенията на УС на АСБ, са се обединили около новосъздадена фейсбук страница, откъдето разпространяват неверни твърдения, като по този начин целенасочено рушат авторитета на организацията с цел да я дискредитират. Същите в огромната си част са хора свързани, под една или друга форма, с партийната формация „Демократична България“. Някои от тях са и кандидати на тази политическа формация в предстоящите местни избори в София. За нас това не е проблем. Проблем е обаче те да смятат, че само тяхната партия защитава европейските и атлантическите идеи и ценности, а легитимното ръководство на АСБ - не. Публикациите на въпросната новопоявила се страница уронват престижа на нашето сдружение и рушат трудно завоювания негов авторитет. Това ние няма да позволим, защото наша цел е да обединяваме, а не да разединяваме огромното мнозинство от българския народ, което стои зад евроатлантическия избор на страната. Управителният съвет на АСБ ще предприеме всички необходими действия, за да защити авторитета на организацията ни.  Атлантическият съвет на България винаги е бил и ще остане надпартийна гражданска организация. Това е наш завоюван капитал, който допринесе за привличане на широк кръг от последователи и за нарастващо доверие сред гражданите, държавните институции и представителите на съюзните държави на България в НАТО и ЕС. Завяваме, че АСБ категорично няма да стане присъдружна структура на която и да е партия или коалиция от партии и ще продължи да развива своята дейност като неправителствена и независима организация за постигане на програмните си цели. Твърдо сме решени да браним Атлантическия съвет на България от зложелатели, целящи дискредитирането и унищожаването на организацията ни. АСБ е и ще продължи да бъде гражданският гарант за необратимостта на политическия избор на страната – членството в НАТО и Европейския съюз.       ", "date": "2019.10.20", "title": "Нова драма вдясно! \"Предатели\" и \"слуги на мафията\" пробвали да овладеят Атлантическия съвет"}
{"url": "http://www.classa.bg/%D1%81%D0%B2%D1%8F%D1%82/item/401039-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%81-%D0%BD%D0%B5%D0%BF%D0%BE%D0%B4%D0%BF%D0%B8%D1%81%D0%B0%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%BD%D0%B0%D1%88%D0%B8%D1%82%D0%B5-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%B2-%D0%B5%D1%81-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BC-%D0%B7%D0%B0-%D0%BD%D0%BE%D0%B2%D0%BE-%D0%BE%D1%82%D0%BB%D0%B0%D0%B3%D0%B0%D0%BD%D0%B5", "text": "Председателят на Европейския съвет Доналд Туск е говорил с ръководителят на правителството в Лондон Председателят на Европейския съвет Доналд Туск е говорил с британския премиер Борис Джонсън относно Брекзит и сега е в очакване на писмо с искане за ново отлагане на Брекзит, предаде Ройтерс.  \"Чакам писмо\", написа Туск в Туитър, след като Борис Джонсън изгуби критичен вот за Брекзит в британския парламент по-рано днес.  \"Току-що говорих с британския премиер относно ситуацията след вота в Камарата на общините\", допълни Туск в Туитър.  Същевременно стана ясно, че Джонсън е написал писмо до британските депутати, в които им казва, че ще заяви на ЕС, че ново отлагане на Брекзит не е решение и че блокът трябва да отхвърли британското парламентарно искане за отсрочка.  \"Няма да преговарям с ЕС за отлагане\", казва Джонсън в писмото до депутатите, съобщава Скай нюз.  \"Ще кажа на ЕС онова, което казах и на британското общество през 88-те дни като премиер: по-нататъшно отлагане не е решение\", пише още Джонсън.  \"Напълно е възможно нашите приятели в ЕС да отхвърлят парламентарното искане за по-нататъшно отсрочване (или да не вземат решение бързо)\", допълва той.  По-късно британският премиер Борис Джонсън е изпратил и неподписано писмо до Европейския съюз с искане за отлагане на Брекзит и друго послание, в което казва, че не желае отсрочка, предаде Ройтерс, като се позова на в. \"Сънди таймс\".  Според вестника Джонсън е изпратил три документа - ксерокопие на закона, който го принуждава да иска отлагане, придружителна бележка от държавен служител, която обяснява, че премиерът е бил длъжен да изпрати писмото с искане за отсрочка, и още едно писмо, в което Джонсън заявява, че не желае отлагане.  Британски правителствен източник, цитиран от Ройтерс, потвърди, че премиерът е изпратил неподписано писмо до ЕС с искане за отлагане на Брекзит и отделно писмо, в което казва, че той не желае отлагане. Неподписаното писмо е ксерокопие на текста от т.нар. Закон Бен (Benn Act -The European Union (Withdrawal) (No. 2) Act 2019 - по името на вносителя му в парламента, лейбъриста Хилари Бен), приет по-рано тази есен, който задължава премиера да поиска отлагане на Брекзит с три месеца - до края на януари, ако до 19 октомври не успее да получи от парламента подкрепа за сделка за Брекзит или за Брекзит без сделка.  Източникът добави, че до Брюксел вчера е изпратен и трети документ, подписан от посланика на Великобритания в ЕС.   \r\n  ", "date": "2019.10.20", "title": "Борис Джонсън с неподписано писмо до \"нашите приятели в ЕС\". Няма да преговарям за ново отлагане"}
{"url": "http://www.classa.bg/%D1%81%D0%B2%D1%8F%D1%82/item/401040-welt-%D0%B2%D0%B8%D0%BA%D0%B0%D0%B9%D1%82%D0%B5-%D1%81%D1%82%D0%BE%D0%BF%D0%B0%D0%BD%D0%B8%D0%BD%D0%B0-%E2%80%94-%D0%B1%D0%B5%D0%B7-%D1%80%D1%83%D1%81%D0%B8%D1%8F-%D1%81%D0%B8%D0%B3%D1%83%D1%80%D0%BD%D0%BE-%D0%BF%D1%80%D0%B8%D0%BC%D0%B8%D1%80%D0%B8%D0%B5-%D0%B2-%D1%81%D0%B5%D0%B2%D0%B5%D1%80%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D1%81%D0%B8%D1%80%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D1%81%D0%BA%D0%BB%D1%8E%D1%87%D0%B5%D0%BD%D0%BE", "text": "Към преговорите за примирие между Анкара и сирийските кюрди трябва да се включи ръководителя на Кремъл Владимир Путин призовава Welt. Войските на президента Башар Асад, с подкрепата на Русия, вече заемат стратегически важни селища в Северна Сирия, за които Турция също претендира. А „без стопанина“ в настоящата ситуация просто не може, казва кореспондентът на немския телевизионен канал Кристоф Ванер. На пряката ни линия от Калак в Северен Ирак е нашият кореспондент Кристоф Ванер. Как оценяваш настоящата ситуация? Това не е ли началото на дипломатическо решение?   КРИСТОФ ВАНЕР , кореспондент на Welt:     Превод: М.Желязкова", "date": "2019.10.20", "title": "Welt: Викайте стопанина — без Русия сигурно примирие в северната част на Сирия не може да бъде сключено"}
{"url": "http://www.classa.bg/%D1%81%D0%B2%D1%8F%D1%82/item/401041-global-times-%D1%85%D0%BE%D0%BD%D0%BA%D0%BE%D0%BD%D0%B3%D1%81%D0%BA%D0%B8%D1%82%D0%B5-%C2%AB%D0%B4%D0%B2%D0%BE%D0%B9%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8%C2%BB-%D1%81%D0%B5-%D0%B2%D1%8A%D1%80%D0%BD%D0%B0%D1%85%D0%B0-%D1%81%D1%80%D0%B5%D1%89%D1%83-%D0%B7%D0%B0%D0%BF%D0%B0%D0%B4%D0%B0-%D0%BA%D0%B0%D1%82%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%BA%D0%B0%D1%82%D0%B0%D0%BB%D0%BE%D0%BD%D0%B8%D1%8F", "text": "Западният политически елит и главните медии в по-голямата си част изразиха подкрепа за протестите в Хонг Конг, но когато същото започна в Каталония, започнаха да се появяват съобщения за хаоса, който сеят „сепаратистите”, пише Global Times. Според китайски анализатори самият Запад е задълбочил положението си с двойните си стандарти. Участниците в протестите в Барселона, които се застъпват за независимостта на Каталония, използват тактики, подобни на активистите в Хонконг: подпалват различни предмети на улиците в града, опитват се да парализират работата на летището, да носят маски, така че полицията да не може да установи идентичността им. Според китайски експерти отчасти виновни за това са представителите на западния политически елит, които масово подкрепиха протестиращите в Хонконг, пише журналистът на Global Times Ян Шен. Така, в Каталония тактиката на хонконгските активисти, която някои западни медии определят като  , тоест   и бърза, прие нова форма - цунами. До този извод стигна американският новинарски портал Quartz в статия, озаглавена  . Но, както твърдинаучният сътрудник наИнститута за Китай към Фуданския университет Сун Лучжен всъщност протестиращите от Хонг Конг не изнасят своите умения. Просто мнозина на Запад виждат как масовите западни медии подкрепят желанието на Хонконг за независимост, а след това някои радикални активисти използват това като извинение за своите действия и се мобилизират. Както припомня авторът на статията, след като в понеделник, 14 октомври, Върховният съд на Испания осъди лидерите на каталонските протести от 2017 г. с внушителни присъди, десетки хиляди хора излязоха на улиците с протести. След призива  , разпространен в социалните мрежи, около 10 хиляди души блокираха достъпа до летището в Барселона за няколко часа. Преди два месеца в Хонконг протестиращите също парализираха един от най-големите транспортни центрове в света. В Барселона можеха да се видят   и в резултат на това бяха отменени около 100 полета. Според Сун, западните правителства в по-голямата си част се застъпват за териториалната цялост на Испания, което прави каталонските протестиращи   в техните очи. Но сега няма да е лесно да критикуваме протестите в Барселона, тъй като същите движения в Хонконг на Запад нарекоха   –  . Междувременно във Великобритания екоактивистите от групата Extinction Rebellion също се опитаха да се възползват хонконгските методи и да превземат летището. Научният сътрудник от Китайския институт за съвременни международни отношения Сун Кетцин смята:  В заключение Ян Шен цитира статия на бившия британски парламентарист Джордж Галоуей, публикувана на сайта на RT:     ", "date": "2019.10.20", "title": "Global Times: Хонконгските «двойни стандарти» се върнаха срещу Запада като протести в Каталония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401042-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8-%D1%81%D1%82%D0%BE%D0%BA%D0%B8-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%BC%D0%B5%D1%81%D0%B5%D1%86", "text": "Индексът на тържищните цени /ИТЦ/, който отразява цените на   на едро повече от месец е с минимални промени в рамките на 1.3 процента общо. Тази седмица индексът се понижи с 0,44 на сто до 1.360 пункта, съобщава Държавната комисия по стоковите борси и тържищата /ДКСБТ/.   Цената на оранжерийните домати се понижи с 2.5 на сто, до 2,34 лева за килограм, а цената на оранжерийните краставици се повиши с 4,5 на сто, до 1,17 лева за килограм. Картофите се продават без промяна по 0,68 лева за килограм. Морковите се търгуват по 0,70 лева за килограм. Зелето поевтинява с 1,5 на сто и се продава по 0,64 лв./кг. Зелените чушки поскъпват със 0,8 на сто и се търгуват по 1,20 лв./кг. Червените чушки се продават средно по 1,56 лева.   Ябълките поевтиняват с 5,0 на сто, до 0,95 лв./кг. Лимоните поевтиняват с 4,2 процента и се продават по 2,26 лева за килограм. Гроздето поскъпва с 4,0 на сто до 1,30 лева за килограм.   Кравето сирене поскъпва с 2,4 на сто и се търгува по 6,35 лв./кг; кашкавалът, тип \"Витоша\", се купува по 10,67 лв./кг. Олиото се продава по 1,96 лева за литър. Каймата поевтинява с 1,1 на сто и се търгува по 5,50 лева. Пакетче краве масло от 125 грама се продава по 2,16 лева. Пилешкото замразено месо се търгува по 3,95 лева за килограм на едро в края на седмицата. Захарта се търгува по 1,26 лв./кг, а брашното, тип \"500\", - по 0,99 лева. Цената на ориза се повишава с 3,7 на сто до 1,97 лева за килограм. Яйцата се продават средно по 0,20 лева за брой.", "date": "2019.10.20", "title": "Цените на основните хранителни стоки през последния месец"}
{"url": "http://www.classa.bg/%D1%81%D0%B2%D1%8F%D1%82/item/401023-%D0%B8%D0%B7%D0%BA%D1%80%D0%B8%D0%B2%D0%B5%D0%BD-%D0%B5%D0%BD%D0%B5%D1%80%D0%B3%D0%B8%D0%B5%D0%BD-%D0%BF%D1%80%D0%B5%D1%85%D0%BE%D0%B4", "text": "Полша ще захранва въглищна мина със слънчева енергия     Въпреки критиките, които отнася Полша по отношение на силната ѝ зависимост от въглищата, страната стартира нов зелен проект, който впечатлява със своята особеност. В комплекса за обработка на въглища към мината „Нова руда“ Полша изгражда соларен парк с инсталирана мощност в размер на 410 kWp (1 kWp е равен1100 киловатчаса годишно – бел.ред.), съобщава GlobEnergia.  Предвидени са общо 1109 соларни панела, които ще произвеждат електроенергия за мината. Това е първото подобно начинание на Polish Mining Group (Polska Grupa Górnicza), най-голямата миннодобивна компания в рамките на Европейския съюз (ЕС), от плана ѝ да изгради соларен парк с общ капацитет от 95 мегавата. Въпросните 1109 панела ще бъдат разположени на 9 покрива на съоръжението, като ще покриват нуждите на компанията при добива на нови изкопаеми ресурси. Инсталацията трябва да осигури приблизително 390 мегаватчаса електроенергия годишно. Соларната енергия ще се използва изцяло за собствените нужди на PGG, особено за осветление и захранване на сградите на повърхността на комплекса. Инсталацията ще намали консумацията на енергия от мрежата и по този начин ще увеличи енергийната независимост на компанията. Инвестицията ще позволи на PGG да спестява по 136,5 хил. злоти годишно (62,3 хил. лв). Преди старта на поставянето на панелите е трябвал да бъде направен щателен преглед на всички сгради и покриви, посочват от дружеството. Това няма да е единственият подобен проект на PGG. Компанията предвижда да инсталира подобни фотоволтаици и в останалите свои комплекси в страната. Предвидено е да бъдат монтирани панели още в комплексите „Сошница“, „Руда Сласка“ и „Рудник“ с приблизителен общ инсталиран капацитет от 6-7 MWp. Стойността на целия проект е оценена на около 300 млн. злоти (136 млн. лв), като до 80% от средствата ще бъдат осигурени от ЕС като част от инициативата за намаляване на вредните емисии от промишлеността. Този проект ще спести около 60 хил. тона емисии на въглероден диоксид за атмосферата, като инсталацията в „Нова руда“ ще ограничи вредните газове съответно с 317 т въглероден диоксид, 297 т серен диоксид, 302 т азотни оксиди и 18 кг прахови частици тип PM2.5 и PM10.     Polish Mining Group разполага с общо 42 хил. работници, като развива осем въглищни мини в района на Катовице, а годишното ѝ производство на въглища достига 30 млн. т. Печалбата ѝ преди лихви, данъци и амротизация достига 613 млн. евро за 2018 г. Пазарният ѝ дял в Полша по отношение на въглищната индустрия достига 47%, а в контекста на наетите работници – 51%. На фона на тази новина възниква за пореден път вече задаваният многократно въпрос - какво може да направи ЕС по отношение на таксономията за зелено финансиране - една актуална тема, която засяга както Европейската инвестиционна банка, така и новия кабинет на Европейската комисия под ръководството на Урсула фон дер Лайен.  ", "date": "2019.10.20", "title": "Изкривен енергиен преход"}
{"url": "http://www.classa.bg/%D1%81%D0%B2%D1%8F%D1%82/item/401024-%D0%B5%D1%81-%D0%BE%D1%82%D0%BD%D0%BE%D0%B2%D0%BE-%D1%80%D0%B0%D0%B7%D0%B3%D0%BD%D0%B5%D0%B2%D0%B8-%D0%B7%D0%B5%D0%BB%D0%B5%D0%BD%D0%B8%D1%82%D0%B5", "text": "Налива 130 млн. евро в полски LNG терминал     Европейската комисия (ЕК) одобри финансиране на стойност 130 млн. евро за разширяване на терминала за втечнен природен газ (LNG) в Северозападна Полша, с което предизвика отново гнева на зелени активисти, които се противопоставят на продължаващата подкрепа за проекти за изкопаеми горива от страна на блока, пише Euractiv. Финансирането от Европейския съюз (ЕС) ще помогне за увеличаване на капацитета на терминала \"Швиноуйшче\" (Świnoujście) за преобразуване на LNG в газообразна форма, съхраняването му и гарантиране на лесното му транспортиране, се казва в съобщение на Комисията. Финансирането беше предоставено по-специално поради важното регионално измерение на проекта, обясняват от ЕК, като посочват, че LNG от полския терминал ще бъде транспортиран чрез новоизградените междусистемни връзки до други страни, включително балтийските държави, Словакия, Чехия и Украйна.  Погледната през очите на Полша, основната идея на Варшава е да се дистанцира от руските доставки, като насочи своята диверсификация към други източници. Полша няма намерение да подновява изтичащия в края на 2022 г. договор за внос на руски газ и усилено работи за това да прекрати изцяло покупките на синьо гориво от Русия. В тази връзка страната работи по два основни енергийни газови проекта – газопровода „Балтийска тръба“, който ще транспортира норвежко гориво през Дания, като изграждането на съоръжението се очаква да започне през пролетта на 2020 г. и да приключи през 2022 г., на 1 октомври; разширяването на мощностите на \"Швиноуйшче\" представлява втората част от плана на Полша за диверсифициране на източниците на газ. Съоръжението разполага с годишен капацитет между 5 и 7,5 млрд. куб. м. Общият капацитет на двата проекта възлиза на 17,5 млрд. куб. м годишно, което съответства относително на актуалното годишно търсене в Полша. Заместник-председателят на ЕК, отговарящ за Енергийния съюз Марош Шефчович заяви, че „аплодира ангажимента на Полша към политиката за диверсификация, която е в центъра на стратегията за енергиен съюз“. „Това е още една ключова стъпка към засилване на сигурността на доставките на цяла Централна и Югоизточна Европа, повишаване на конкуренцията на регионалния пазар на газ и осигуряване на промишлеността, както и на домакинствата със сигурна, надеждна и достъпна енергия.“, сподели Шефчович. Финансирането също е „част от текущите усилия за постигане на енергийна независимост и целите на ЕС в областта на климата“, добавят от Комисията. Зелените активисти от своя страна бяха по-малко впечатлени, като не одобряват участието на американските компании в изграждането на терминалите или използването им за доставка на шистов газ в Европа. „Виждаме, че американските компании участват или се интересуват от доставката на втечнен природен газ чрез тези нови терминали“, споделя Фрида Киенингер от неправителствена организация Food & Water Europe за Euractiv. „Това отговаря на целта на САЩ да стане най-големият износител на втечнен природен газ до 2022 г., изпреварвайки Катар“, добавя тя. До 2022 г. САЩ вероятно ще станат най-големият износител на LNG в световен мащаб, според прогнозите на консултантската агенция McKinsey Global Gas & LNG. Освен това, според проектите Комисията ще подкрепи поне 55 нови инфраструктурни проекта за фосилни газове в цяла Европа като част от новия си списък с приоритетни енергийни проекти, известни като „Проекти от общ интерес“ (PCI). „Проблемът с климата не може да бъде разрешен чрез подкрепа на десетки проекти за изкопаеми газове“, посочва Киенингер. „Този четвърти списък с приоритетни енергийни проекти на ЕС напълно противоречи на заявената от Комисията цел за декарбонизиране на нашата икономика“, добавя още тя.  ", "date": "2019.10.20", "title": "ЕС отново разгневи зелените"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401025-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B7%D0%B0%D0%B1%D0%BE%D0%B3%D0%B0%D1%82%D1%8F%D0%B2%D0%B0%D1%82-%D0%BE%D0%BA%D0%B0%D0%B7%D0%B0-%D1%81%D0%B5-%D0%B3%D1%80%D0%B5%D1%88%D0%BA%D0%B0-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%BE%D1%80%D0%B0%D0%BD%D0%BE%D0%B2", "text": "В началото на октомври една важна новина направи опит да си пробие път до общественото внимание: „Почти 200 000 българи декларират доходи над 9 хиляди лева месечно“, извести едно от авторитетните икономически онлайн издания. „Заплата от 9 хил. лева? Почти 200 000 българи я получават“, добави популярна със своята икономическа насоченост водеща родна телевизия. „200 000 у нас взимат над 9 бона заплата“, по-народняшки съобщи един от вестниците. Източник на информацията за наличието на 192 985 души, които изкарват над 108 000 лева годишно или казано иначе – над 9000 лева на месец, беше писмен отговор на финансовия министър Владислав Горанов до депутата от БСП Димитър Данчев. От няколко години насам, когато подготвят своите бюджетни предложения и по-конкретно данъчните си законопроекти, от БСП задават въпрос за разпределението на доходите у нас. Благодарение на това желаещите можеха да сравнят какво показват числата от отговора на сходен въпрос, касаещ доходите на работещите българи година по-рано – през 2017-а.     Справката показва, че тогава хората с годишен облагаем доход над 106 800 лева или 8900 лева на месец са били едва 15 523. Това практически означава, че за 12 месеца най-богатите българи следва да са се умножили над 12 пъти – от около 15 000 на 193 000 души. На всеки средно грамотен човек е ясно, че подобно увеличение е сензационно и заслужава много сериозно внимание и критичен поглед. Липсата дори на минимален такъв върху този факт и безкритичното предаване на тези числа говори доста за състоянието на българската журналистика, но това е отделна тема. Както често се случва в такива ситуации, обяснението се оказа твърде обикновено – допусната е грешка. Няколко дни по-късно на сайта на парламента се появи нов документ, в който финансовият министър Владислав Горанов се извинява и буквално съобщава, че „предвид допусната техническа грешка“, която не се изяснява допълнително, предоставя нови и коригирани данни. Те вече показват съвсем друга картина – българските граждани, попадащи през 2018-а в най-горната подоходна група – с доходи над 9000 лева на месец – не са 193 000, а над 10 пъти по-малко – 17 763 души. Оказва се, че най-богатите българи са се увеличили с около 2000 души (а не със 170 000). В реалността говорим за 0.57% от всички декларирали облагаеми доходи, които са попаднали в най-горната група, вместо над 6%, както показваха сгрешените данни и новините за голямото „забогатяване“. Впрочем, разминаване спрямо истинската картина имаше във всички подоходни групи. Например в най-долната, където попадат хората с доходи до или равни на минималната заплата (МРЗ), първоначално бяха поставени 1 494 000 души – това би означавало намаление спрямо миналата година с около 150 000 души – сиреч същите, които са изкарвали минимални доходи, вече са забогатели и са преминали по-нагоре. Но истината се оказа различна – за доходи равни на или по-ниски от МРЗ през 2018 г. работят, според данъчните им декларации, 1 688 923 души, което не само не е по-малко, но дори е повече спрямо 2017-а, когато са били 1 657 906 (тогава МРЗ е 510 лв.). Ама чакай, да ти обясня! Аз, търся други числа… Както вече стана ясно, масовото забогатяване на българите, на което за няколко дни можехме да се порадваме, се оказа техническа грешка. Общият брой на лицата, които през 2018 г. плащат данък върху доходите на физическите лица (ДДФЛ) е 3 136 523. Те са с около 30 000 повече от тези през 2017-а. Близо 1,7 млн. души, което е над половината или 53,85% от всички, декларират месечни доходи равни на или по-ниски от минималната работна заплата. Нещо повече – групата на най-бедните се увеличава, макар и малко, тъй като през 2017 г. доходи до МРЗ (510 лв.) са получавали 53,4% от всички. Още близо 700 000 души или 22,17% попадат в следващата група – с доходи между 560 и 1000 лева. Това прави общо 76% от деклариращите облагаем доход хора в България, които изкарват до 1000 лева на месец. Хората, които изкарват месечно между 1000 и 2000 лева – според коригираните данни на Владислав Горанов – са около 530 000 души или още 16,88%. Важно е да се отбележи, че данните се отнасят за годишна данъчна основа, тоест след приспаднати осигуровки и преди налагането на данъците върху доходите на физическите лица (ДДФЛ). Това означава, че за да получим чистия разполагаем доход, трябва да намалим облагаемия доход с още 10%, тъй като България е единствената страна в Европейския съюз, в която няма необлагаем минимум за доходите на физическите лица под някаква форма. Още около 110 000 души (3,55% от всички) са декларирали между 2000 и 3000 лева на месец.  Както вече споменахме, в най-горната група – с доходи над 9000 лева, се разполагат 17 763-ма български граждани, които представляват малко над половин процент (0,57%) от всички. Можем да го обобщим и по друг начин – българският „златен процент“ (1,08) включва всички български граждани, декларирали облагаем доход над 6000 лева за миналата година – такива са 34 000 наши сънародници. Можем да видим притеснителния факт, че вместо да намалява – което би означавало изтегляне по-нагоре в пирамидата – групата на най-бедните се разширява с около 30 000 души. Това са важните числа, за които трябва да говорим в държавата, първенец по неравенство и бедност в Европейския съюз. Тези официални данни е добре да се имат предвид и когато коментираме липсата на безработица в страната – в действителност тя не е проблем, но какво от това, когато половината работещи изкарват заплата, която по всички оценки е напълно недостатъчна за нормална издръжка на живота? Числата онагледяват отлично феномена „работещи бедни“. Ситуацията с неравенството вероятно ще бъде още по-тежка, ако в сметките се включат хипотези за укрити богатства – ако един работник с декларирани приходи около 600 лева е възможно да получава отгоре някой стотак кеш, то колко ли укриват в офшорки и чрез най-различни схеми, за които имат средствата да наемат цели правни кантори онези, които се намират на върха на пирамидата? Така или иначе, предоставените от Владислав Горанов (поправени) данни са единствените официални такива за разпределението на доходите в България, с които можем да си служим. И те показват достатъчно причини да помислим дълбоко върху ситуацията в страната.", "date": "2019.10.20", "title": "Българите забогатяват? Оказа се грешка на министър Горанов"}
{"url": "http://www.classa.bg/%D1%81%D0%B2%D1%8F%D1%82/item/401026-cnn-%D1%82%D1%80%D1%8A%D0%BC%D0%BF-%D1%85%D0%B2%D0%B0%D0%BB%D0%B8-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D1%82%D1%83%D1%80%D1%86%D0%B8%D1%8F", "text": "Договореностите с турското правителство относно прекратяването на огъня в Сирия, постигането на които беше помпозно обявено от американския президент Доналд Тръмп, противно на неговите изявления, не са истинско примирие, а само пауза, съобщава CNN. Според Арън Дейвид Милър, експерт на канала по международни отношения, Тръмп по същество унищожи надеждата на сирийските кюрди за автономия и също съдейства на Турция, която, напротив, успя да постигне всички свои цели чрез тази сделка. послушаме      ", "date": "2019.10.20", "title": "CNN: Тръмп хвали сделката с Турция"}
{"url": "http://www.classa.bg/%D1%81%D0%B2%D1%8F%D1%82/item/401027-%D0%BF%D1%8A%D1%80%D0%B2%D0%BE%D1%82%D0%BE-%D1%80%D0%B0%D0%B7%D0%BA%D0%BB%D0%BE%D0%BD%D0%B5%D0%BD%D0%B8%D0%B5-%D0%BD%D0%B0-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D1%81%D0%B5-%D0%BF%D1%8A%D0%BB%D0%BD%D0%B8-%D1%81-%D0%B3%D0%B0%D0%B7", "text": "Запълването с природен газ на първото от двете разклонения на морската част на газопровода „Турски поток“ започна. Това е последният етап на изпитване преди пускането в експлоатация на тръбопровода. Запълването на газопроводната система с газ е значителна стъпка към началото на реалните доставки на газ за Турция и Югоизточна Европа чрез новата система газопроводи. Планираната търговска експлоатация на газопровода трябва да започне преди края на годината. Газът, подаван по “Турски поток”, се доставя чрез Единната система за газоснабдяване на “Газпром”. Необходимото налягане за запълване на системата на “Турски поток” се създава от компресорната станция \"Руская\", разположена близо до Анапа на Черно море. Газопроводите ще бъдат запълнени с природен газ, като се започне от морските съоръжения близо до Анапа до приемния терминал, разположен близо до село Кийкей на турския бряг. Работата по въвеждането в експлоатация на морския участък започна след като и двете нишки бяха сертифицирани от DNV-GL, който потвърди, че целостта и техническите характеристики на системата от два газопровода с диаметър 32 цола са в съответствие с \"Морския стандарт DNV GL за подводни тръбопроводи\" и другите съответни международни стандарти. Напълването на второто разклонение с природен газ ще започне след приключване на запълването на първото. Строителните работи на Приемния терминал в Турция в момента са в заключителен етап. Операторът на турската газопреносна мрежа BOTAŞ едновременно провежда набор от мерки за изграждане на първия сухопътен участък с цел свързване на “Турски поток” и турската газопреносна мрежа. В момента съвместното предприятие на “Газпром” и BOTAŞ прокарва втория транзитен наземен участък за доставка на газ в европейските страни.", "date": "2019.10.20", "title": "Първото разклонение на “Турски поток” започна да се пълни с газ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401028-%D0%B7%D0%B0-%D0%BD%D0%B0%D1%88%D0%B5%D1%82%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE", "text": "Напоследък две събития завладяха почти изцяло медиите, които вместо да се насочат към болните проблеми в държавата, към неспособността на властта да ни изведе от блатото, в което от десетина години затъваме, ни занимават с два скандални случая. Всъщност, сега държавната медийна политика е такава – да се акцентира върху разни скандали, сензации и прочие по- маловажни събития, вместо да се поставят директно, открито болните проблеми. И така, сега в полезрението ни са два случая - с предсрочното освобождаване на австралиеца Джок Полифрийман и позорната ни загуба на мача с Англия. И жалкото е, че нито медиите, нито обществеността реагираха срещу кризата в българския професионален / издържан от нас / спорт, по- точно от некадърния ни футбол, нито срещу неадекватното поведение на съдебната ни власт, която освободи предсрочно убиеца Полифрийман, отнел живота на един български младеж. / Напомням, че на 27 декември 2007 , в центъра на столицата, на площад „Света Неделя”, той уби с нож 20- годишния студент от София Андрей Монов. Осъден за 20 години той бе освободен предсрочно след 12 години като междувременно живя на държавна издръжка и завърши висшето си образование у нас !/ За съжаление, се появиха доста негови защитници, юристи, медии, общественици, готови едва ли не да го оневинят за тежкото престъпление. Да не говорим за скандалния, печално известен с антибългарската си дейност, Хелзинкски комитет, който го номинира за „мъж на годината”! Един невероятен абсурд! Да наградиш убиец! По повод загубата ни на мача с Англия, наречена още „Гордия Албион” / римското прозвище на острова/, медиите и доста хора от „Фейсбук” реагираха доста странно, бих казал, неадекватно. Някои направо умряха от срам как сме се „изложили пред чужденците”, „какво били казали и писали те за нас, за българите и България” ?!. Трябвало дори да „поискаме прошка от англичаните” / които между впрочем още от времената на Дизраели / искал да останем завинаги под турско!/ и Чърчил / мечтаел да разруши напълно София и да я превърне в картофена нива!/ винаги са ни считали за „второ качество”. Да, и за „лошото си поведение” на стадиона, да сме „посипели главите си с пепел”. Защото сме били „фашисти”, „расисти” и „варвари”?! А те, англичаните и изобщо „западняците”, както писаха някои, били „културни” и „класи над нас”. Сякаш не ги видяхме как могат да се държат като животни в Слънчев бряг, как ритат и бият келнери и камериерки в баровете и хотелите по нашите курорти... Да, мнозина от пишещите в Интернет били „засрамени” и „обидени” от въпросния мач. Те като че ли не знаят, че събития от този род, футболните и подобните мачове, са норма на поведение в повечето страни на „цивилизованата Европа”, в Испания, Италия, Чехия, дори Швейцария. Защото това е всъщност поведението, културата на футболните фенове по света, да вдигат шум и да провокират с различни средства отбора на противника. В древността така са се държали в Римския Колизеум, а доскоро, преди забраната на боевете / коридите / с бикове и в Испания... Срамното тук, в европейска България, е че има немалко хора, които се притесняват от чуждото мнение. А при нас, българите, това открай време е норма. „Ах, само да не се изложим пред чужденците!”, „Ах, какво ще кажат и ще си помислят за нас, тези французи?!” Подобни унизителни реплики съм чувал още от дете...Чух ги и наскоро от наши управляващи по повод Европейското ни председателство. И въпреки притесненията им, ние съвсем не се представихме добре, но това е друга тема... Да, трябва да бъдем убедени, да разберем, че всъщност, въпреки писанията, никой англичанин не се интересува какво мислят българите или какво се пише по нашите медии и в Интернет, но за съжаление, за мнозина от нас, сякаш е от жизнено важно значение какво пишат във Великата Британия... Да, жалко, че и в 21 век сме все още с комплекси / без съмнение, тук вина има и варварското турско робство, поразило и националния ни характер и самочувствие/, както и закъснялото ни развитие и нашето откровено чуждо поклонничество. За него Добри Войников написа класическата българска комедия „Криворазбраната цивилизация”, една прекрасна пиеса, която макар и да не слиза от нашите сцени, все още не ни е излекувала от този неприятен, наистина, срамен комплекс. А нали театърът не е само зрелище, а и училище, беше казал великият Вазов? Комплексът да се прекланяш пред всичко небългарско, чуждоземно, да считаш всеки чужденец непременно за нещо повече от теб, да подражаваш по един смешен, карикатурен начин на чуждото. Да нямаш самочувствието си, че си роден в една стара държава, с хилядолетна култура, дала нещо на света, че като българин съвсем не си по- долу от западния човек. Всичко това би трябвало да ни накара да се срамуваме от този наш комплекс, а не от мнението на чужденците. То невинаги е меродавно, точно, а често пъти е и мнение на недостатъчно образовани хора или неинформирани, които бъркат Будапеща с Букурещ или София с Белград... Тук бих добавил и нещо друго. Каквито и да са въпросните запалянковци - невъзпитани, грубияни, дори расисти – тези хора, все пак, имат някакво самочувствие на българи, някакво достойнство, гордост, че са именно от тази страна, която обичат и чието знаме гордо развяват. А много от нас дали зачитат нашето знаме? Дори да не сме ходили в Щатите, от филмите знаем, че няма американски дом без американското знаме, а у нас, дори на празниците на много малко места окачваме нашия трикольор. Така че не бива прибързано да ги съдим, а да ги разберем. А вината за провала на мача с англичаните е главно на ръководителя на Футболния съюз. Неодобрението ни заслужават също и съдиите, освободили предсрочно чужденеца, отнел живота на 20- годишния български младеж.  ", "date": "2019.10.20", "title": "За нашето национално достойнство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401029-%D0%BF%D1%80%D0%BE%D1%82%D0%B5%D1%81%D1%82-%D0%BF%D1%80%D0%B5%D0%B4-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D1%81%D0%B0%D1%89,-%D0%B4%D0%BE%D0%BB%D1%83-%D1%80%D1%8A%D1%86%D0%B5%D1%82%D0%B5-%D0%BE%D1%82-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%B5%D1%82%D0%BE", "text": "В събота /19 октомври/ пред американското посолство в София се състоя протест под надслов „САЩ, долу ръцете от православието!“.   Събралите се заявиха, че има ясно отчетливи данни за това, че САЩ грубо се намесват в църковните дела и че именно те стоят в основата на разкола в православието, на който бе даден старт със създаването на нова църква в Украйна. Денят на протеста съвпадна с православен празник – православната църква почита Свети Иван Рилски Чудотворец — велик български светец, небесен закрилник на целия български народ и основател на най-величествения манастир в България — Рилския.     Протестиращите отбелязаха празника и заявиха, че православието е съхранило българския народ, независимо от изпитанията, съхранило го е и в най-тежките за него векове на турското робство. Те посочиха, че не е нужно да си свещеник или да познаваш в детайли каноните, за да знаеш, че именно вярата е съхранила българския народ в най-тежките моменти. Православната вяра е по българските земи векове преди САЩ да се появят на картата на света. Днес обаче е необходимо просто да проследим новините, за да забележим, че САЩ грубо се намесват в църковните дела и се опитват да оказват натиск върху Българската православна църква.“ – заяви организаторът на протеста Димитър Петков.     Те посочиха още, че са известни финансовите зависимости на Вселенската патриаршия от САЩ. А хронологията на събитията в Украйна ясно говори за това, че патриарх Вартоломей е марионетка на Вашингтон. Вартоломей не допусна българския митрополит Киприан да служи на 150-тата годишнина на българския храм „Св. Св. Константин и Елена“ в Одрин. Без да даде публично обяснение. Но причината е ясна – именно митрополит Киприан оглавява синодалната комисия, която трябва да се произнесе по разкола в Украйна, а от Българската православна църква още няма официална позиция.     Заради другите събития около църковния разкол, ние сме уверени, че посолство на САЩ се опитва да се намеси в църковните дела и да повлияе на позицията на Българската патриаршия. Искаме да заявим: САЩ, долу ръцете от православието! Нямате право да се месите! Българската православна църква трябва да вземе своето решение по казуса без външен натиск, без да бъде използвана за геостратегическите цели на САЩ. За да изберат именно тази дата за протест има още една причина — на 19 октомври архиепископът на Америка към Константинополската патриаршия в САЩ Елпифадор награждава Епифаний Думенко – главата на новосъздадена Православна църква на Украйна. Протестиращите заявиха, че е особено цинично това, че Епифаний получава награда за принос в обединението на народите и защита правата на човека, докато в същото време разколниците устроиха погром на редица храмове в Украйна и незаконно отнемаха имущество на каноничната Украинска православна църква.     Бяха отбелязани и други интересни моменти около процеса за предоставяне на „автокефалия“ на неканоничната Православната църква на Украйна. Беше подчертано, че той е изцяло под ръководството на САЩ и според редица разкрития в медиите се обезпечава основно чрез две лица. Единият е назначеният от Тръмп специален посланик на САЩ по религиите и международните религиозни свободи Самюел Браунбек, който не е православен, но пък реши да се захване с православните въпроси. Другият е отец Александър Карлуцос, който осигурява връзката на Константинополската патриаршия с крилото на демократите в американската власт и в частност със структурите на Сорос. В неговите ръце са концентрирани финансовите потоци за Вселенската патриаршия и съответно за патриарх Вартоломей. Интересен момент е, че отец Александър през 2003 година награждава бившия директор на ЦРУ Джордж Тенет. Проследявайки някои моменти, събралите се отбелязаха: На 13 декември 2018 — броени дни преди т.нар. «обединителния събор» в Киев, украинският разколник, така нареченият патриарх на Киевската патриаршия Филарет се срещна с бившия зам.-директор на ЦРУ Джак Дивайн. Филарет награди американския разузнавач с висока църковна награда и благодари на САЩ. Поредно потвърждение от последните дни – веднага след посещението на държавния секретар на САЩ Майк Помпео в Гърция и след обясненията му какви пари и при какви условия ще се дават на Гърция, след намеците му, че има значение и как ще се реши въпросът с казуса с новата църква, Еладската църква призна неканоничната структура в Украйна. Интересно съвпадение. Не мислите ли? Идва американеца и веднага след това – при това на извънредно заседание се решава въпрос, по който е мислено около година. Сега Еладската църква се тресе от вътрешен скандал, защото много от митрополитите и се оказаха против това решение.       News Front", "date": "2019.10.20", "title": "Протест пред американското посолство: САЩ, долу ръцете от Православието!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401030-%D0%BF%D1%80%D0%BE%D1%8F%D0%B2%D0%B0-%D0%BD%D0%B0-%D1%82%D0%B5%D0%B6%D0%BA%D0%B0-%D0%BC%D0%BE%D0%B7%D1%8A%D1%87%D0%BD%D0%B0-%D1%83%D0%B2%D1%80%D0%B5%D0%B4%D0%B0-%D0%B5-%D0%BE%D0%BF%D0%B8%D1%82%D1%8A%D1%82-%D0%BD%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B5%D1%88-%D0%B5%D0%B4%D0%B8%D0%BD-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8-%D1%83%D0%B1%D0%B8%D0%B5%D1%86-%D0%B2-%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%E2%80%9C%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D1%87%D0%BE%D0%B2%D0%B5%D1%88%D0%BA%D0%B8-%D0%BF%D1%80%D0%B0%D0%B2%D0%B0%E2%80%9D", "text": "Проява на тежка мозъчна увреда е опитът на превърнеш един австралийски убиец в символ на “борбата за човешки права”. А точно с това се занимават през последните седмици софийските либерали. Джок Полфрийман е новата им икона, пред която непрестанно палят “правозащитните” си свещи. В авангарда на движението, което се бори за канонизацията на Джок, са Дневник, Капитал, Медиапул и останалите знайни и незнайни храненици на “Америка за България”.      БХК и Съюзът на съдиите също дават всичко от себе си, за да стане така, че само при споменаването на името Джоково всички да падаме на колене в трепетна молитва. Да се прекланяш пред човек като Лозан Панов е смешно и жалко. Но да се прекланяш пред един убиец вече е мерзко. На фона на жълтопаветните безмозъчни либерали хора катоСотир Цацаров и Иван Гешев вече изглеждат като олицетворение на нормалността.  ", "date": "2019.10.20", "title": "Проява на тежка мозъчна увреда е опитът на превърнеш един австралийски убиец в символ на “борбата за човешки права”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401031-%D0%B4%D1%8F%D1%81%D0%BD%D0%B0%D1%82%D0%B0-%D0%B4%D0%B8%D0%BB%D0%B5%D0%BC%D0%B0-%D0%BC%D0%B0%D1%8F-%D0%B8%D0%BB%D0%B8-%D0%B9%D0%BE%D1%80%D0%B4%D0%B0%D0%BD%D0%BA%D0%B0", "text": "В края на август подчертах, сега повтарям и повече въобще няма да се занимавам с този проблем - поне докато в градската десница не се наложи намесата на Фортинбрас. През последните 14 г. големият проблем пред жълтопаветниците нe е балотажът в София, тъй като такъв няма. Сега обаче очевидно ще има, но пък няма никакви податки, че те ще участват. Точно затова как ще се държи десницата в София на втория тур, трябваше не само да бъде обсъдено спокойно преди кампанията, но и да бъде взето ясно и категорично решение  - кой ще получи подкрепата на десните. Липсата на такава позиция, заместена от комично надуване на бузи, заканата как ще смачкаме конкуренцията и тем подобни, разбира се, изигра лоша шега - въпросът за балотажа се стовари върху десните умове баш когато не трябва - по средата на кампанията. И щом \"Демократична България\" няма лидери, които могат да вземат подобно решение, десницата реагира по единствения възможен и предсказуем начин - разлюспи се.      Разбира се, всеки влиза в кампания с идеята да спечели. Никой не води кампания с идеята как ще загуби. Това трябва да прави и \"Демократична България\", това трябва да прави всеки сериозен политически субект. (Да не напомням тук, че десницата за пореден път има поне 3-ма кандидати за кмет на София.) Всичко това обаче не пречи да влезеш в кампанията, да останеш в нея и да я завършиш с ясно лице и твърди позиции. Това лице и тази позиция минават през категорична оценка на управлението на ПП ГЕРБ,  а 14 години десните правят една и съща грешка - те не са наясно биха ли направили всичко възможно, включително биха ли влезли в колаборация с БСП, за да свалят управлението на Борисов.  При липса на такава позиция десните на балотаж винаги настъпват една и съща мотика, включително сега - част от десницата прегръща кандидата на ГЕРБ, сещайки се в последния момент, че ГЕРБ е част от дясното политическо евросемейство. Друга част е готова да заиграе с БСП, защото класифицира управлението на ГЕРБ само и единствено като престъпно. Има и трета част - тя продължава да вярва, че капсулирането на праведните хора е най-важното действие. Тази част по традиция се оттегля от недостойния за участие балотаж и зачаква нови избори, на които да покаже своята безгрешност и да види преспокойно как дясната идея продължава да се рони  Днес кандидатите на демократичната десница за кмет на София от изборите през 2011 и 2015 - Прошко Прошков и Вили Лилков, вече не са част от... демократичната десница. Прошков премина от ДСБ в ДБГ, а сега е кандидат за общински съветник на ГЕРБ. Вили Лилков напусна с трясък десните баш сега, в предизборния месец, и също припозна Фандъкова: \"От г-жа Фандъкова научих как с умение и такт човек може да решава големите въпроси..\".  Бившият президент Петър Стоянов заяви в прав текст: \"Йорданка Фандъкова има моята чистосърдечна симпатия. Много искам София да има отново за кмет Йорданка Фандъкова. Харесвам нейната овладяност, сдържаност и балансираност. Това е важно за човек, който управлява такъв голям град като София“. И доколкото нещата около Петър Стоянов са ясни - той беше и остана седесар, а СДС сега е в коалиция с ГЕРБ, то за останалите хора като Прошков и Лилков тези завои са повече от нестандартни.  Разбира се, има и десни, които прескочиха с плонж ГЕРБ и направо се озоваха в Евроатлантическия център на Цветан Цветанов, но това е друг въпрос, който съвсем не е добре да коментирам.  По съвсем друг коловоз обаче текат мислите на друга част от градската десница. Евгений Дайнов зове на балотажа да се гласува \"инструментално, а не експресивно\", т.е. на балотажа да се изстудят страстите и да се гласува разумно - за Мая Манолова. Дайнов предложи това още на третия ден от кампанията, с което доказа, че е революционер прагматик. Той бе абсолютно категоричен: \"Ако Мая Манолова е основният опонент на Йорданка Фандъкова, то първата ще победи на балотаж с 3 към 1”. Професорът посрещна критиките за олевяването си така: \"Не разбирам. Ако целта е ГЕРБ да бъде счупен в София, то на втори тур гласуването би следвало да е анти-ГЕРБ. Другото са някакви идентичностни тревоги\". От което разбираме само, че Дайнов няма подобни тревоги, когато подкрепя Манолова. Той нямаше такива тревоги и през 2016 г., когато се появи на рождения ден на Станишев и доведе до транс Огнян Минчев, Сашо Кьосев и целия манифест \"За Републиката\".  Друг още по-десен човек - известният скулптор проф. Велислав Минеков, бе сред интелектуалците, които се срещнаха с Мая Манолова и декларираха своята подкрепа за нея на втори тур. И, разбира се, с този ход също предизвика гнева на праведната десница, въпреки че детайлно обясни кой е неговият кандидат на изборите и какъв компромис прави, ако подкрепи ляв кандидат на втори тур. Т.е. Минеков стигна до извода на Дайнов, но с всичките съпътстващи това идентичностни тревоги. И такива хора има.  Разбира се, Минеков може да приеме разкаянието на Манолова за увлечението ѝ по Пеевски. Други десни хора, особено такива, за които търсенето на доводи не е присъщо априори, не могат да й простят. Някои десни реагираха така във Фейсбук: \"Намеря ли такава отрепка сред приятелите си, която пряко, косвено, директно, индиректно, вербално, невербално или по какъвто и да е начин да подкрепя за първи, втори, трети или двадесет и трети тур Мая Манолова, ще я изтрия за вечни времена от листата\"... Сигурен съм, че по-голямата част от градската десница смята, че евентуалното гласуване и за Фандъкова, и за Манолова са еднакви грехове. Мнозинството от малцинството е убедено, че групата трябва да остане идеологически чиста, непокварена от злото на големите партии. Както се казва: \"Бедни, но честни, гладни, но влюбени\". Което е повече от похвално, стига да не води просто до поредната изборна загуба, до поредното роене, до поредния срам. Дясната история от началото на века насам е история на разпада. История на шепа хора, които смятат себе си за честни, умни и безгрешни; хора, които не се страхуват да останат още по-сами.   Ако от цялата история дотук сте разбрали единствено, че десните просто трябва да изберат за кой чужд кандидат да гласуват на балотажа или просто да пасуват, нищо не сте разбрали. Десните трябва да направят много повече - да изяснят дали са наистина десни, или са се поддали на либералната инвазия, която от години срива границите в идеологиите. Десните трябва да отворят вратите си за съмишленици, а не да се дебнат по социалните ъгли. Десницата трябва да търси лицето си, а това минава през граници - на първо място с БСП, но след това и с ГЕРБ. Граници, които не означават сепариране, не означават себедостатъчност, не водят към политическа секта. Ако те сторят това, бързо ще стигнат до общи действия и единни кандидатури. И един ден ще спрат да си задават въпроса: А ние за кого ще гласуваме на балотажа..? Щото там ще си имат кандидат. Ако не направи това, градската десница по-добре да престане да мъчи политиката и да се разформирова. А ние може да се надяваме, че някой ден ще се появи по-читава десница.     ", "date": "2019.10.20", "title": "Дясната дилема - Мая или Йорданка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401032-%D1%81%D0%BA%D1%83%D0%BA%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8", "text": "Изборите са скучна работа. И безсмислена. Дори кандидатите за кметове и общинари са усетили това – иначе не може да се обясни липсата на идеи и хъс в изявленията им. Истинските проблеми на населените места се заместват с наизустени фрази от партийните програми – така е по-безопасно и не се изисква напъване на мозъчните клетки. Ефирът се задръсти с бабини диветини за екология, тротоари и детски градини. Най-много някой да измънка, че ще спре бягството на хората от вмирисания си и останал без промишленост град, като отвори филиал на университет. Откъдето да го погледнеш, неудобно е да ръчкаш съществуващата власт – аверчетата там ще вземат да се обидят и току виж те нарочили за популист. А нали си расъл и пил с тия катили, заедно плячкосвате народното имущество и изтеглените за сметка на общината кредити! Избори – не избори, но гарван гарвану око не вади, ръка ръката мие и всякакви такива... Няма начин местните кокошкари да се преродят отведнъж в личности, милеещи за общественото благо. Да, историята предлага пример за очовечаване – кърджалията Индже, станал защитник на раята. Но той е бил мъж, имал е и съвест. С малко фантазия бихме могли да си представим как сега някоя мутра осъзнава доброто начало в себе си и тръгва по махали и градчета, за да въздава според заслугите на кметове, съдии и прокурори, шефчета на фирми и земевладелци, ромски барони и на останалата паплач, която все протяга ръчици, за да открадне. Ала нашата сурова действителност е непригодна за наивници – правдолюбци – мерне ли се наоколо такъв, бързо ще му разкатаят фамилията, първи ще го подгонят от правоохранителните органи, прилепнали към местните български и цигански групировки. Липсват условия за озаптяването на престъпниците и властниците. Ние сме толкова преситени от беззаконие, че вече приемаме упадъка на обществото за нещо нормално. И ако изведнъж стане така, че Еднокнижникът се върне на паркинга, където бандитската съдба му се усмихна, а Пилотът замени платената ненужна длъжностсъс самолетите, които ги няма, мъничкият ни нагаждачески свят няма да се промени. През изминалите тридесет години допуснахме властта да се капсулира и да почне да се самовъзпроизвежда. Превратаджиите от 1989 год. предадоха юздите на управлението на своите синчета и щерки, но явно в гените нещо не е наред, щом потомството е представено главно от малоумници и безродници - ибрикчии. Може би по тази причина уважаемият господин президент толкова упорито кани българите, прокудени в чужбина, да се върнат и да станат началници (за другите тук няма работа). Но идеята за освежаването на ръководния генофонд е спорна, като се има предвид какви ги надробиха царските юпита. В този ред на мисли ще си позволя да допълня, че според мен двойното гражданство трябва да се премахне. Актът на получаване на чуждо поданство е подобен на смяната на вярата. В същността си това означава, че даденият субект съзнателно решава да се откаже от своята България и да почне да служи на други интереси. Такива хора не трябва да имат право да гласуват, също е недопустимо да бъдат назначавани на държавни и обществено значими постове. Избори... Цял месец журналистите хвалят кандидатите, за които им подсказаха, че ще спечелят... Лелки с безизразни, опънати от ботокса лица, и с очи, посърнали от богатото минало. Бивши комсомолци с куфарчета и младите им мутренски подобия. Женорята поне се стараят, дуднат за промяна и по-добър живот, но с мъжете е голяма мъка – одухотвореността не им се удава. И този цирк на изродената демокрация се организира, за да ни убедят за сетен път, че не ни чака нищо добро. Една бъдеща районна кметица си го каза простичко: «Не мога да направя нищо заради мафията». Докато не си върнем държавата, ще е така. Николай Николов", "date": "2019.10.20", "title": "Скука по време на избори"}
{"url": "http://www.classa.bg/%D1%81%D0%B2%D1%8F%D1%82/item/401014-%D0%B0%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5-%D0%BD%D0%B0-%D0%B5%D0%BB-%D1%87%D0%B0%D0%BF%D0%BE-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F%D1%82-%D0%BD%D0%B0-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D0%BD%D0%B0-%D0%BC%D1%83", "text": "Адвокатите на семейството на Хоакин 'Ел Чапо' Гузман Лоера благодариха на президента на Мексико Андрес Мануел Лопес Обрадор за освобождаването на един от синовете на капото, Овидио Гузман Лопес, арестуван от властите следобед в четвъртък и часове по-късно освободен, на фона на насилствената реакция на въоръжени групировки, парализирали град Кулиакан, в щата Синалоа. „Посланието на семейството и на майката на Ел Чапо, Мария Консуело и майката на Овидио, Гризелда Лопес, е на благодарност към президента на републиката Лопес Обрадор и към неговия екип за национална сигурност\" заявиха адвокатите пред местните медии, след като увериха, че синът на бившия лидер на картела Синалоа \"е на сигурно място.\" \"Имаме човечен християнски президент, който накрая взе решението да не навреди на Овидий, един от синовете на Ел Чапо\" , каза защитникът Гомес и добави, че няма злоупотреба с власт от страна на въоръжените сили. Според версията на защитата на семейството на Ел Чапо Гузман, Овидио е бил подложен на \"задълбочен разпит\" от мексиканските власти и тъй като не са намерили престъпления и основания за арестуването му, той е бил освободен, след като бил задържан в продължение на пет часа. В четвъртък следобед и вечерта страната беше разтревожена от стрелбата и насилието, разгърнато в Кулиакан, град с 800 000 жители, разположен в щата Синалоа.. В изявление пред Ройтерс, секретарят по сигурността и защитата на гражданите Алфонсо Дуразо най-накрая призна, че мексиканското правителство освобождава Овидио Гузман „за да се избегне повече насилие\", като това регистрирано по улиците на Кулиакан, където въоръжени групировки с оръжие с голям калибър се сблъскаха с въоръжените сили, предизвиквайки терор за местното население. При хаоса четиридесет и девет затворници избягаха от затвора Агуаруто, според информация от Държавния секретариат на обществената сигурност. В петък, по време на традиционната си сутрешна конференция, Лопес Обрадор потвърди одобрението си за освобождаването на Овидий от въоръжените сили с цел \"защита на живота на хората\". \"Те изследваха проблема и взеха решения, които подкрепям, защото ситуацията стана много трудна и много граждани, много хора, много човешки същества бяха изложени на риск. И беше решено да се защити живота на хората\", каза Лопес Обрадор. На въпрос дали заповедта за екстрадиция на капото в САЩ била поискана от президента Доналд Тръмп, мексиканският президент избегна да отговори.", "date": "2019.10.20", "title": "Адвокатите на \"Ел Чапо\" благодарят на Лопес Обрадор за освобождаването на сина му"}
{"url": "http://www.classa.bg/%D1%81%D0%B2%D1%8F%D1%82/item/401015-%D1%88%D0%B5%D1%84%D1%8A%D1%82-%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%89%D0%B5-%D1%81%D1%8A%D0%B4%D0%B8-cnn-%D0%B7%D0%B0-%D0%BD%D0%B5%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%B8-%D0%B0%D1%82%D0%B0%D0%BA%D0%B8", "text": "Правният екип на кампанията за преизбиране на Доналд Тръмп изпрати до президента на CNN Джеф Зукър и до вицепрезидента на веригата Дейвид Вигиланте писмо, в което заплашва да ги съди за това, което смята за частично и преднамерено покритие на всичко, което се отнася до президента на САЩ. „Никога в историята на тази държава президентът не е бил подлаган на такъв непрекъснат потоп от несправедливи, неоснователни, неетични и нелегитимни атаки от така наречения новинарски мейнстрийм, както в сегашната ситуация\", пише адвокатът Чарлз Хардър. Като доказателство за липсата на безпристрастно покритие около Тръмп, Хардер цитира думи на трима служители на CNN, които са били тайно записани от групата Project Veritas. Според тези свидетелства политиката на канала е постоянно фокусирана върху отразяването на Тръмп за „лична вендета на Зукър, който би искал политическият процес срещу президента да бъде основният въпрос всеки ден\". \"Си Ен Ен възнамерява да покаже, че дава само факти за всичко, но просто не е така\", каза служителката Кари Поарх в тези коментари. \"Има висши ръководители, като Зукър и други, които казват, че трябва да получим облаги. Така се оказва, че при определени неща, които правиш, става въпрос само за привличане на зрители, така че това се превръща в своеобразно комедийно шоу\", казва друг служител, Ник Невил. След като предупреди Си Ен Ен за възможността да заведе дело срещу тях, Хардер предложи да се свържат, за да се насочат към „подходящо решение по този въпрос, което ще включва значително заплащане на щети\". Междувременно информационната мрежа счита писмото за \"нищо повече от пиар маневра, която не заслужава отговор\". Адвокат Брадли Мос, който е специализиран в въпросите на националната сигурност и прозрачността, твърди, че въпросът \"няма да доведе до никъде и че подобно съдебно дело не е нищо повече от рекламен трик \".", "date": "2019.10.20", "title": "Шефът на кампанията на Тръмп ще съди CNN за \"несправедливи атаки \""}
{"url": "http://www.classa.bg/%D1%81%D0%B2%D1%8F%D1%82/item/401016-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%81%D0%B0%D0%BD%D1%82%D1%8F%D0%B3%D0%BE-%D0%B4%D0%B5-%D1%87%D0%B8%D0%BB%D0%B8-%D1%81%D0%BB%D0%B5%D0%B4-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D0%B8-%D0%B8-%D0%BD%D0%B0%D1%81%D0%B8%D0%BB%D0%B8%D0%B5", "text": "Президентът на Чили Себастиян Пиньера обяви извънредно положение в условията на хаос в Сантяго де Чили. Президентът обяви мярката от Паласио де ла Монеда, за да контролира протестите, които се проведоха през последните дни. „Уважаеми сънародници, пред сериозните и многократни атаки срещу метростанции и съоръжения, както срещу публичната, така и срещу частната собственост, обявих извънредно положение в провинциите Сантяго и Чакабуко и в общините Пуенте Алто и Сан Бернардо\", каза Пиньера. По време на изказването си президентът поясни, че целта на тази мярка е \"осигуряване на обществен ред, осигуряване на спокойствието на жителите на град Сантяго, защита на публичните и частните активи и преди всичко гарантиране правата на всички\". Освен това той нарече хората, които организираха ексцесите, „истински престъпници, които са готови да унищожат институция, толкова полезна и необходима, като метрото\". По същия начин Пиньера предупреди, че хората, които участват, ще трябва да се изправят пред справедливостта и да поемат своите отговорности. Президентът заяви, че \"покачването на цените на билетите за метрото се подчинява на мандата на закона, отговаря на покачването, което се случи в цената на долара и петрола, и беше определено от експертна група\". Въпреки това президентът на южноамериканската страна обяви, че в следващите дни правителството ще свика „междусекционен диалог\", за да положи всички усилия да смекчи и облекчи положението на гражданите, засегнати от покачването на цените. Тази седмица студентите започнаха да популяризират „масовото укриване\" и вече четири дни, в различни части на чилийската столица, стотици млади хора прескачат оградите и влизат в метрото, без да плащат в знак на протест. Официалният отговор беше да се увеличи количеството на полицията по гарите и да се криминализира протестът, както и да се задържат студентите.", "date": "2019.10.20", "title": "Извънредно положение в Сантяго де Чили след демонстрации и насилие"}
{"url": "http://www.classa.bg/%D1%81%D0%B2%D1%8F%D1%82/item/401018-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D0%BD%D0%B0%D1%81%D0%B0%D0%B6%D0%B4%D0%B0-%D1%80%D1%83%D1%81%D0%BA%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-%D0%BD%D0%B0-%D0%BA%D1%80%D0%B8%D0%BC", "text": "От анексирането на Крим през 2014-а там са се заселили близо 140 000 руски граждани. Същевременно неруски граждани биват принудително изселвани. Русия съзнателно променя състава на населението, сочи доклад на ООН.       Опитите на Москва съзнателно да промени състава на населението на Крим представляват нарушение на Четвъртата Женевска конвенция, се констатира в доклад на Генералния секретар на ООН Антониу Гутериш. \"Русия насърчава прехвърлянето на собственото си население на полуострова, което е пряко нарушение на Женевските конвенции и явен признак за опитите за промяна на демографската структура на Крим\", каза ръководителят на украинското представителство към ООН Владимир Елченко. А прессекретарят на представителството Олег Николенко изтъкна, че руските власти предприемат мерки, принуждаващи тези, които \"не са съгласни с окупацията\", да напуснат полуострова, същевременно от 2014-а до 2018-а са преселили там над 140 хиляди руски граждани. А това е над пет процента от прираста на населението, подчертава Николенко. Дипломатът добавя също, че \"всички руски злодеяния се регистрират и ще бъдат използвани за привличането на Москва към отговорност, включително в следващи резолюции и в международните съдилища\". Русия кара \"неудобните\" да напуснат полуострова Според украинските правозащитниците реалните цифри са много по-високи от цитираните в доклада. Там пише, например, че в периода 2017 - 2018-а година от Крим са били депортирани принудително не по-малко от 109 души - украински граждани, които според руските власти, нямали правото да живеят на Крим. Председателката на Кримската правозащитна група Олга Скрипник обаче отбелязва, че нейната организация е установила най-малко 369 съдебни решения за депортация.     Същевременно руските власти в Крим продължават да преследват украинските и кримо-татарските активисти, карат жителите на полуострова да получават руски документи, унищожават инфраструктурата, която позволява да се изучава украински и кримо-татарски език. Освен това принуждават жителите на Крим да служат в руската армия, в резултат от което на тях понякога им се налага да служат и отвъд пределите на полуострова, включително в Сирия. \"Прави се всичко възможно, за да насади руската идентичност или да се прогонят неудобните хора извън полуострова\", посочва Скрипник. От Русия в Крим пристигат военни, чиновници и съдии За броя на руснаците, пристигнали от 2014-а насам на полуострова, също се смята, че е по-висок, отколкото е записано в доклада на ООН. Ескендер Бариев от Кримо-татарския ресурсен център казва, че пристигналите са около 200 000, предимно военни, държавни служители и съдии. \"Русия системно увеличава военния си контингент в Крим, след военните пристигат и семействата им. Същото е положението с чиновниците и съдиите, с които последователно заменят местните кадри в почти всички сфери на държавната дейност\", смята Бариев. Той отбелязва, че нерядко на руснаците, готови да се преселят в Крим, се предлага и жилище, а освен това имало случаи - например в медиите - когато руснаците получавали по-висока заплата от кримчаните, заемащи аналогични постове.     При това, според експертите, принудителната депортация е само върхът на айсберга, ако става дума за жителите на Крим, напуснали го след анексирането му от Русия. По данни на украинското министерство на социалната политика, през август 2018-а броят на принудително преселените от Крим е бил 33,5 хиляди - и то толкова са само официално регистрираните, иначе вероятно са най-малко 40 хиляди. Притокът на руснаци, пристигащи в Крим, е толкова голям, че компенсира негативните демографски тенденции на полуострова. От статистическите данни се вижда, че в първите три месеца на 2019-а смъртността е превишавала раждаемостта 1,6 пъти. Но въпреки високата смъртност и десетките хиляди хора, които напускат полуострова, статистическите данни сочат, че за петте години от анексирането насам, населението на полуострова се е увеличило със 70 хиляди души. По думите на ръководителката на Кримския статистически комитет Олга Балдина, новопристигащите са най-вече от Москва, Московска област, Санкт-Петербург и Краснодар.", "date": "2019.10.20", "title": "Как Русия насажда руска идентичност на Крим"}
{"url": "http://www.classa.bg/%D1%81%D0%B2%D1%8F%D1%82/item/401019-%D0%B7%D0%B0%D1%89%D0%BE-%D0%BF%D0%B0%D1%80%D0%B8%D0%B6-%D0%B1%D0%BB%D0%BE%D0%BA%D0%B8%D1%80%D0%B0-%D1%81%D0%BA%D0%BE%D0%BF%D0%B8%D0%B5-%D0%B8-%D1%82%D0%B8%D1%80%D0%B0%D0%BD%D0%B0", "text": "Френският президент Макрон попречи на започването на преговори за европейското членство на Албания и Северна Македония. Това е сериозна грешка, от която произтича криза на доверието - на Балканите и в Брюксел.   Разочарованието в Северна Македония и в Албания е голямо. Според Европейската комисия, Европейския парламент и председателя на Европейския съвет Доналд Туск, двете държави от Западните Балкани са изпълнили всички условия за започването на присъединителни преговори с ЕС. Те, както и останалите балкански държави, имат перспектива за европейско членство от 2003 г. насам. Северна Македония вече е била изпълнила формалните критерии още през 2009-а, от миналата година това важи и за Албания. След като Северна Македония успя да разреши спора с Гърция за името на държавата, в Скопие се надяваха, че най-сетне ще получат зелена светлина от срещата на върха на ЕС. Само един държавен ръководител - френският президент Еманюел Макрон, бе категорично против. Той каза \"не\" на кандидатите и \"не\" изобщо за започването на присъединителни преговори. Двама други - нидерландският премиер и датската министър-председателка, се възползваха от изразената позиция и отхвърлиха разговорите с Албания. От необяснимото вето на Макрон произтична двойна криза на доверието в Европейския съюз - и на Балканите, и в Брюксел. Колко струват обещанията на ЕС, щом въпреки приложените реформи и всички усилия в крайна сметка кандидатите не получават нищо? Какъв е смисълът от дългогодишните проверки, извършвани от Европейската комисия, при положение, че едно \"не\" от Париж стига, за да обезсмислят всички изписани страници с констатирани резултати? Новата председателка на Европейската комисия Урсула фон дер Лайен, която е поддръжничка на приемането на балканските държави, ще срещне трудности покрай френския отпор. И в това отношение няма да й помогне обстоятелството, че Макрон първо й осигури поста, а сега е обиден, че френската кандидатката за ЕК пропадна. Макрон е ядосан на Брюксел. Не помогнаха дори и благоприятните изказвания на федералната канцлерка Ангела Меркел, която държи на разширяването. Слаби аргументи Доверието в ЕС и последиците в балканските държави, а именно разочарованието и спадът във волята за реформи, очевидно не са толкова важни за френския президент, колкото вътрешнополитическите аргументи, които поставя на преден план. Дяснопопулистката опозиция, която е против притока на мигранти към Франция и принципно е против ЕС, не може да не го притеснява. Но пък заради това да погребеш общата европейска политика? И в Германия десните популисти критикуват курса на разширяване, но това до момента не е впечатлило канцлерката. Аргументът на Макрон, че Албания не би могла да започне присъединителни преговори, понеже твърде много албанци търсят убежище във Франция, също е кухо. През 2018-а година във Франция е било предоставено убежище на точно 74-ма албанци. Останалите 8 000 кандидати са по-скоро икономически мигранти и могат да бъдат върнати обратно. Въпросът е по-скоро защо икономическата ситуация в Албания е толкова тежка, че подтиква мнозина да напуснат страната. Присъединителният процес, който със сигурност би траял десет и повече години, би могъл да бъде използван за подобряване на положението и за въвеждането на европейските стандарти. Тъй като е невъзможно Албания и Северна Македония да се присъединят от днес за утре и незабавно да се възползват от свободата на движение на работниците. Ще стане по-скоро обратното. Европейският съюз определено се е поучил от грешките си при присъединителните процедури с България, Румъния и Турция. Днес процедурите са много по-сложни и строги. Но следващи нагаждания към изискванията, каквито френският президент с право би могъл да поиска, могат да се случат по време на преговорите, а не преди това. Процедурата на присъединяване не е била и не е налагане на твърди критерии, а процес, в рамките на който се реагира на развитието в присъединяващите се страни. Най-добрият пример за това са водените от 14 години насам присъединителни преговори с Турция, които са практически замразени заради автократичните пристъпи на президента Реджеп Тайип Ердоган. Без перспективата един ден да станат част от ЕС, мирът между балканските държави попада под заплаха. Влиянието на Русия, на Китай, както и на Турция би могло да нарасне. Което френският президент надали иска сериозно. Аргументите на Франция са слаби. Еманюел Макрон би трябвало да преосмисли ветото си, освен ако не иска самият той да изглежда като популист. Следващият шанс е срещата на върха на ЕС през декември.", "date": "2019.10.20", "title": "Защо Париж блокира Скопие и Тирана"}
{"url": "http://www.classa.bg/%D1%81%D0%B2%D1%8F%D1%82/item/401020-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B8%D0%BC%D0%B0-%D1%88%D0%B0%D0%BD%D1%81-%D0%BD%D0%BE-%D0%BD%D0%B8%D1%89%D0%BE-%D0%BD%D0%B5-%D0%B5-%D1%81%D0%B8%D0%B3%D1%83%D1%80%D0%BD%D0%BE", "text": "Няма да е лесно, но след като някои опозиционни депутати декларираха, че ще подкрепят сделката за Брекзит на Борис Джонсън, той може и да спечели гласуването в Долната камара на британския парламент.       \"Няма по-добър резултат\" от този, който бе постигнат в Брюксел, подчерта британският премиер Борис Джонсън. И допълни: \"Ако сделката бъде одобрена от британския парламент, след това вече бих могъл да се заема с други неща и да оставя тази неприятна тема\". Този аргумент определено му носи точки в очите на обществеността. И наистина съответства на нагласите на британците, както сочат проучванията. Повечето депутати в Долната камара знаят, че след Брекзит тепърва ще започнат истинските преговори с ЕС. Някои от позициите в Долната камара са ясни, тъй като опозицията, включваща Лейбъристката партия, Шотландската национална партия и либералите ще бъде против - заради опасенията от негативни последствия за работниците, околната среда и потребителите.     \"Не\" възнамерява да каже и северноирландската Демократична юнионистка партия, разочарована от това, че премиерът пожертва нейното неприкосновено единство с Великобритания. Борис Джонсън може да разчита на 260 сигурни гласа по линия на консерваторите, но за мнозинство му трябват 320. Ако иска да спечели, трябва сега да получи гласовете на всички онези 20 депутати-тори, които изхвърли от партията. Някои от тях вече се произнесоха по сделката, други облаче биха я подкрепили само ако Джонсън даде още уверения, че няма да допусне твърд Брекзит. Математика и процедурни трикове \"По-добре тази сделка, отколкото никаква\", смятат десетина лейбъристки депутати, които възнамеряват да подкрепят постигнатото споразумение - защото, например, представляват избирателни райони, гласували предимно за излизането от ЕС. Ако междувременно не настъпят някакви много големи промени и прогнозите се окажат верни, при гласуването е вероятно да се получи минимално мнозинство от един или два гласа. Но нищо не е сигурно. До последния момент продължават и опитите премиерът да бъде подтикнат към поредно отлагане на крайното решение. Консервативният депутат Оливър Летуин настоява за  \"гаранции, че проблемите трябва да бъдат решени единствено и само при наличието на договор с ЕС\". Немалко негови колеги-депутати са на мнението, че срокът трябва да бъде удължен, преди вратата с Брекзит да бъде затворена. Опозиционната Лейбъристка партия поддържа това становище, на базата на което шансовете за ново удължаване и предсрочни избори растат. Брюксел е против удължаването - ако се съди по изявленията на ирландския премиер Лео Варадкар и на френския президент Еманюел Макрон на приключилата среща на върха. Но ако Долната камара в Лондон гласува за предсрочни избори или за втори референдум, на правителствените ръководители от ЕС ще им се наложи да гласуват за удължаване.", "date": "2019.10.20", "title": "Сделката за Брекзит има шанс. Но нищо не е сигурно"}
{"url": "http://www.classa.bg/%D1%81%D0%B2%D1%8F%D1%82/item/401012-%D0%B7%D0%B0%D0%BF%D0%BE%D1%87%D0%BD%D0%B0-%D0%BD%D0%B0%D0%B9-%D0%B4%D1%8A%D0%BB%D0%B3%D0%B8%D1%8F%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BF%D0%BE%D0%BB%D0%B5%D1%82-%D0%B2-%D1%81%D0%B2%D0%B5%D1%82%D0%B0", "text": "Австралийската авиокомпания Qantas стартира в петък, 18 октомври, най-дългия търговски полет в света, за да узнае границите, до които могат да издържат както пътниците, така и екипажът и пилотите. За първи път самолет ще покрие маршрута между САЩ и Австралия без никакво междинно кацане, съобщиха от компанията. Самолетът е новопроизведен Boeing 787 Dreamliner, който пътува със само 50 души на борда, включително екипажа, за да спести тегло и да разшири обхвата си. Целта на този тест е да се проведе научно изследване на здравословното състояние на пътниците, да се сведе до минимум влиянието на смяната на времето и да се идентифицират оптималните периоди на почивка и работа на екипажа. Специалистите ще се опитат да „излъжат телесно\" пътниците, така че те да бъдат поставени в графика на Сидни, който при излитане бе събота на обяд. Първите шест часа светлините на кабината ще останат интензивни, а пътниците ще носят устройства на китките си, за да контролират съня и движенията им. В допълнение, те ще получат пикантна храна, предназначена да активизира тялото и да ги поддържа будни толкова дълго, колкото е необходимо. След това, когато слънцето избледнява на местоназначението, светлините на кабината също ще угаснат и менюто ще се състои от богати на въглехидрати ястия за насърчаване на съня. Полетът, който се нарича „Kookaburra\", излетя от летището Джон Ф. Кенеди в Ню Йорк в 21 ч. (местно време) и ще кацне в Сидни след около 20 часа. Никога досега нито една търговска авиокомпания не е предприемала непрекъснат полет от 16 200 километра, каквото е разстоянието между тези два града. Самолетът лети с товар от бензин над 100 000 килограма, достатъчен за кацане, с известен излишък, който би му позволил да лети още 90 минути. Почти половината от теглото на самолета в момента на излитане бе гориво. Експериментът е част от проекта Sunrise, който ще започне да функционира от 2022 г. Планираните маршрути ще свържат Сидни, Мелбърн и Бризбейн, с Ню Йорк и Лондон. Qantas обяви два допълнителни тестови полета, които ще се проведат през ноември и декември.", "date": "2019.10.20", "title": "Започна най-дългият търговски  полет в света"}
{"url": "http://www.classa.bg/%D1%81%D0%B2%D1%8F%D1%82/item/401013-%D1%82%D1%80%D1%8A%D0%BC%D0%BF-%D1%81%D0%B5-%D0%BE%D0%B1%D0%B0%D0%B4%D0%B8-%D0%BD%D0%B0-%D0%BA%D0%BE%D1%81%D0%BC%D0%BE%D0%BD%D0%B0%D0%B2%D1%82%D0%BA%D0%B8%D1%82%D0%B5-%D0%BD%D0%B0-%D0%BC%D0%BA%D1%81-%D1%81%D0%BB%D0%B5%D0%B4-%D0%BF%D1%8A%D1%80%D0%B2%D0%B0%D1%82%D0%B0-%D0%B8%D0%B7%D1%86%D1%8F%D0%BB%D0%BE-%D0%B6%D0%B5%D0%BD%D1%81%D0%BA%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B0", "text": "Доналд Тръмп се обади в Международната космическа станция в петък, за да поздрави американските астронавтки Кристина Кох и Джесика Мейр за участието в първата изцяло женска космическа разходка в света. Кох и Майр излязоха в открития космос, за да заменят външна част на станцията, един счупен енергиен контролер Жените изчакаха около десет секунди, докато връзката с президента се установи. \"Просто искам да ви поздравя. Това, което правите, е невероятно, вие сте много смели хора. Трябва да ви кажа, че не мисля, че искам да направя същото, но вие сте прекрасни хора\", каза Тръмп. \"Милиони и милиони хора ви гледат в момента, но ще ви кажа, че това, което правите, наистина е нещо много специално. Така че първо Луната и след това отиваме на Марс\", заключи президентът. Докато това беше първата в историята изцяло женска космическа разходка, това не бе първият път, когато жена е излязла в открития космос. Пионер бе руската космонавтка Светлана Савицкая, която излезе в космоса заедно с космонавта Владимир Джанибеков през 1984 г. и прекара 3 часа и 35 минути извън космическия кораб.", "date": "2019.10.20", "title": "Тръмп се обади на космонавтките на МКС след първата изцяло женска космическа разходка"}
{"url": "http://www.classa.bg/%D1%81%D0%B2%D1%8F%D1%82/item/401021-%D0%BF%D0%B0%D1%81%D0%B8-%D0%BF%D1%83%D1%82%D0%B8%D0%BD-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD,-%D1%87%D0%B5-%D0%BC%D0%B0%D0%BA%D1%80%D0%BE%D0%BD-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%8A%D1%82%D1%8F-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-%D0%BA%D1%8A%D0%BC-%D0%B5%D1%81-%D0%B8-%D0%BD%D0%B0%D1%82%D0%BE", "text": "Да мислим прагматично и да се опитаме да повлияем на президента Макрон, който блокира на практика пътя на Северна Македония и Албания към Европейския съюз. В състояние да направи пробив е външният министър Екатерина Захариева. В това е убеден Соломон Паси, който в типичния си стил препоръча министърът на външните ни работи да направи опит да промени позицията на френския президент. Тя е в състояние, включително използвайки женския си чар, обясни Соломон Паси в студиото на БТН. Той посочи и друг фактор, който е важен и може да се използва — това че докладчик за Македония е българин — евродепутатът Илхан Кючюк, а изключително рядко се случва докладчик да е човек от съседна страна. Ние не печелим нищо от отлагането на разговорите за членството на двете страни. Все пак Соломон Паси отчете положителния елемент на отлагането, а не безкомпромисното блокиране, след като стана ясно, че по настояване на българската страна е включено изречение, че Европейския съвет ще се върне към обсъждане на темата Разширяване на ЕС преди Срещата на върха ЕС-Западни Балкани през май догодина в Загреб в рамките на Хърватското председателство.     Соломон Паси не е изненадан от позицията на Макрон, като припомни огромните усилия на президента Путин да спре членството на Македония и Албания в НАТО, както и усилията му по отношение на Сърбия да остане в руската орбита на влияние. Въпреки това Паси е убеден, че Македония и Албания ще станат членове на ЕС — въпросът е кога. По отношение на споровете за общата ни история и език, Паси обясни, че дори и да започнат преговори за членство, страната ни разполага с механизми на вето за отваряне на отделните глави при преговори, които може да използва, за да регулира правилно отношенията. Въпросът е да калкулираме ползите от преговорите и бъдещото членство в ЕС на западната ни съседка, настоя бившият ни външен министър, съобщи Нюз бг.  ", "date": "2019.10.20", "title": "Паси: Путин е виновен, че Макрон блокира пътя на Македония и Албания към ЕС и НАТО"}
{"url": "http://www.classa.bg/%D1%81%D0%B2%D1%8F%D1%82/item/401022-%D1%85%D0%B8%D0%BB%D1%8A%D1%80%D0%B8-%D1%81%D0%B5-%D0%B8%D0%B7%D0%BF%D0%BB%D0%B0%D1%88%D0%B8-%D0%BE%D1%82-%D1%82%D1%83%D0%BB%D1%81%D0%B8-%D0%B3%D0%B0%D0%B1%D0%B0%D1%80%D0%B4", "text": "Битката между кандидатите на Демократическата партия за президентските избори в САЩ през 2020 г. се изостри. Очевидно, че Хилъри Клинтън се страхува от младата, лицеприятна и все по-популярна демократка Тулси Габард, член на Камарата на представителите на САЩ от Демократическата партия. И я нападна. Съпругата на Бил Клинтън се изложи. Тя не успя да измисли нищо по-умно от това да повтори рециклираните опорки срещу Доналд Тръмп, но този път срещу своята конкурентка, Тулси Габард.     Хилъри обвини младата изгряваща звезда в Демократическата партия, че е човек на Владимир Путин . На 11 януари 2019 г. Тулси Габард обяви своята кандидатура във вътрешнопартийните избори на демократите за президент на САЩ през 2020 година.  Според Хилъри Клинтън отново е налице „руска връзка“ в новата предстояща президентска кампания в САЩ. Съпругата на Бил Клинтън счита, че Тулси Габард се включва в кампанията по поръчение на Кремъл. Като целта е отново да й се отнеме победата.  Очевидно, че биологията не прощава на никому. Но, само няколко часа след атаката на Хилъри Клинтън Тулси Габард отвърна с тежък вербален ъперкът. Младата демократка написа следния туит:  „Отлично! Благодаря Ви Хилъри Клинтън, Вие, кралицата на подпалвачите на войни, олицетворение на корупцията и гнилостта, които така отвращават хората от Демократическата партия, накрая излязохте пред завесата. От деня, в който аз обявих моята кандидатура , започна съгласувана кампания за унищожаване на репутацията ми. Интересно, кой стои зад нея и защо. Сега вече знаем – това винаги сте били вие, чрез своите прокси и могъщи съюзници в корпоративните медии и военната машина. Страхувате се от заплахата, която аз представлявам. Сега е ясно, че това е първичното звено между вас и мен. Не е необходимо да се криете страхливо зад прокси. Присъединявайте се директно към състезанието.“ Май Хилъри Клинтън си намери майстора в собствената си партия!    ", "date": "2019.10.20", "title": "Хилъри се изплаши от Тулси Габард"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401004-%D0%B3%D0%BE%D0%BB%D0%B0%D1%82%D0%B0-%D0%B4%D0%B5%D0%BC%D0%B8-%D0%BB%D0%BE%D0%B2%D0%B0%D1%82%D0%BE", "text": "Хакери нанесоха тежък удар на американската певица Деми Ловато и наводниха интернет с нейни голи снимки. Кадрите с популярната изпълнителка са били в снапчата й за по-малко от час, но това е било достатъчно, за да се разпространят като страшен пожар. Откровените фотоси се появили в профила й с текст, който обещавал продължение, пише „Метро\".      За по-малко от час снимките са били свалени. Въпреки това те се разпространиха като вирус из цялата мрежа. Скандалните кадри бяха разпространени и от сайта celebjihad.com.        Екипът на изпълнителката започна да сваля неприличните фотоси, но все още не може да овладее ситуацията напълно. Към момента Ловато не е коментирала случилото се. Дори не е ясно дали изобщо е запозната с инцидента. Миналата седмица от свърхдоза почина най-добрият й приятел и Деми все още не може да дойде на себе си.      А преди година самата тя едва не умря заради наркотиците, с които се опитваше да се успокои заради постоянния стрес.      Затова и изплашените й фенове призовават всички, които качват снимки на певицата, да спрат да го правят, притеснявайки се за здравето на любимата си звезда.  ", "date": "2019.10.20", "title": "Голата Деми Ловато"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401005-%D0%BA%D1%80%D0%B8%D1%81%D1%82%D0%B5%D0%BD-%D1%81%D1%82%D1%8E%D0%B0%D1%80%D1%82-%D0%BD%D0%B0%D0%BF%D0%BE%D0%BC%D0%BF", "text": "Преди дни папараци уловиха Кристен на пазар. Тя бе облечена с черен изрязан топ и дънкови къси панталонки, които подчертаваха обемното й дупе. Преди това фигурата на актрисата бе доста незапомняща се.     Предположенията на феновете на актрисата са, че промяната се дължи на желанието й да влезе във форма за снимките на римейка на „Ангелите на Чарли”, в който тя ще изиграе една от главните героини.     В интервюта Кристен признава, че когато е в отлична форма, може да падне за 40 лицеви опори веднага. Тя активно е започнала да се занимава със спорт и дори има персонален инструктор. Като цяло спортът се отразява страхотно на актрисата. Все пак имаше и хора, които решиха, че тя отново си мързелува, а просто ънковите панталонки визуално са добавили обем на задните й части.", "date": "2019.10.20", "title": "Кристен Стюарт напомпа дупе"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401006-%D0%BC%D0%BE%D0%B4%D0%B5%D0%BB%D0%BA%D0%B0-%D0%BF%D0%BE%D0%BB%D1%83%D1%87%D0%B8-%D0%BD%D0%B5%D0%BF%D1%80%D0%B8%D0%BB%D0%B8%D1%87%D0%BD%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5", "text": "25-годишната моделка Мария Лиман руския град Ростов на Дон вече може да се похвали с много успешна кариера в модната индустрия. А наскоро на красавицата ѝ предложиха и силен начален старт в политическата сфера.      Но момичето така и не може да реши, все пак то живее в момента в Лондон и за това си има сериозна причина. Маша успя да стане световно известна миналата година по време на Световното по футбол, когато бе коронована като най-красивата фенка от Русия.            Момичето не се притесняваше да показва своите прелести в чест на руския национален отбор. А и имаше какво да покаже, не случайно Маша е звезда на списанието Playboy Фото Instagram/liman_maria Решавайки да се възползва от своя успех, момичето замина за Лондон, където възнамерява да кандидатства в Кралската академия на изкуствата.      След това обаче красавицата получи предложение от ЛДПР да оглави пресслужбата на кмета на Ростов на Дон. Момичето се съгласи, но сега се чуди как да съчетае всичките си начинания. Фото Instagram/liman_maria Все пак Маша много иска учи, дори не иска да си губи времето с мъже. Какво точно е решила Маша, не е известно - тя мълчи и интригува феновете.", "date": "2019.10.20", "title": "Моделка получи \"неприлично предложение\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401007-%D0%BD%D0%BE%D0%B2-%D0%B3%D0%BE%D1%80%D0%B5%D1%89-%D0%BA%D0%B0%D0%BB%D0%B5%D0%BD%D0%B4%D0%B0%D1%80", "text": "Все повече започваме да се приближаваме към края на годината, а това означава, че идва време и за очакваните календари с красавици, автомобили и аксесоари, пускани от компаниите за радост на автофеновете и почитателите на женската красота. Тези дни се появи автокалендар с момичета и селскостопанска техника, който определено ще ускори пулса на мъжете. Хубавиците в него са адски горещи и могат да накарат всяка машина да изглежда привлекателна. 12 разголени и топлес млади фермерки на фона на качествени трактори и красива природа - всичко това е налично на страниците на немския еротичен календар, наречен Jungbauernträume 2020, който може да бъде преведен като \"Мечтите на младия фермер\". Фермерският календар излиза за поредна година, но темата все още е една и съща - и през 2020 г. професионалният фотограф Франк Латцебек представя мечтите на младия фермер в еротичен селски формат.", "date": "2019.10.20", "title": "Нов горещ календар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401008-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Не ви очакват ярки промени в живота, но и спокойно няма да мине този ден. За себе си ще напомнят не само старите проблеми в работата, но и бивши любими. Някои от тях, ще ви измъчват с обаждания, само за да унищожат новите ви безоблачни отношения. Ще се нуждаете от спартанско спокойствие. Трябва да гледате напред с надежда, дори ако настроението ви е на нулата. Всички лоши неща ще преминат, но нервната система не се възстановява бързо, помислете за това. Финансовите операции днес, първоначално са обречени на неуспех, така че е по-добре да се откажете от тях. Икономисвайте, пресмятайте всичко и така ще имате пари. Живейте в настоящето, но винаги мислете за бъдещето. Тази проста истина, ще спомогне за нормализирането, както на вътрешното ви състояние, така и за планирането на куп дела. Ако имате желана цел, така бързо ще стане реалност. Основното нещо е, да не се отклонявате от пътя. Лесно ще решите финансовите проблеми, ако се акцентирате върху тях.   Ще е добре, да поработите над себе си. Всички планирани дела, трябва да са с приоритет, особено ако финансовото ви положение зависи от тях. Фокусирайте се върху личната сфера, която от дълго време се нуждае от обновяване. Необвързаните, ще имат късмет в любовта, възможна е неочаквана и съдбоносна среща. Бъдете внимателни на пътя! Очакват ви много спешни дела, но те трябва да бъдат съчетани с духовно развитие. Дори и дребните неща, ще станат важни, помислете за това. Романтичните срещи и връзките настрани, няма да дадат този букет от страсти, за който мечтаете. Възможна е носталгия за човек, с когото отдавна не сте общували. Укрепете здравето си със спа процедури. Ще трябва сами да се измъквате от ситуации, които ще се развият във финансовата сфера. Няма на кой да разчитате за помощ, затова бъдете смели. В работата, няма да имате недостиг на упоритост и тактика. Обсебващи идеи и тъжни мисли, очакват семейните. Опитайте се, да се разсеете от тях, занимавайки се с любимото си хоби или пътуване. Възможен в успех по въпроси, свързани с недвижими имоти и финанси. Основното е, да не се подавате на стереотипите, които сте създали. По-малко капризи и претенции, особено към хора, от които зависи съдбата ви. Може да подобрите уменията си, като изграждате и поправяте. Имате всички шансове, да разнообразите живота си. Ще се къпете в любовта, не само на избраника си, но и на близките роднини. Такава топла атмосфера, ще ви помогне да реализирате вашите планове. Пътуването с кола или морски транспорт, ще се развие удачно. Има възможност за напредък в кариерата. Особено, ако сте получи наскоро специално образование.   Препоръчително е да прилагате на практика знанията, които сте получили в училище. Въпреки факта, че времето не стои на едно място, много моменти ще бъдат актуални. Очакват се внезапни печалби, нови срещи и бизнес партньорства. Ако имате собствен бизнес, тук определено ще имате късмет. От любовни приключения, се откажете. Очаква ви интересен ден. Може да поработите плодотворно или да си починете великолепно. Назначете срещи с приятели, отидете на екскурзия сред природата и всичко ще се развива добре. Договорите и бизнес споразуменията, ще се провеждат на най-високо ниво. Не трябва да се притеснявате за пари, защото ще имате достатъчно. Приемайте всички житейски ситуации, с чувство за хумор. Дори и да срещнете на пътя си недоброжелатели и конкуренти, смело им се усмихнете в лицето. Нови проекти, особено творчески, може да се реализират по-късно вечерта. Въпреки, че без подкрепата на влиятелни хора, няма да минете. Възможна е лека простуда или синузит.   Няма нужда да пренебрегвате богатия си опит, дори ако някой от колегите изразява неприязън към него. Предишните ви заслуги не са изчезнали и се виждат с невъоръжено око. Още повече, че началниците ви ценят. Здравето няма да ви безпокои, но не пречи да направите профилактика на хроничните заболявания.", "date": "2019.10.20", "title": "Дневен хороскоп 20 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401009-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D0%BF%D0%BE%D0%BB%D0%BE%D0%BD%D0%B8%D1%8F-%D0%BF%D1%80%D0%B5%D0%B7-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D0%B5%D0%B4%D0%B8%D0%BD-%D0%B3%D0%B5%D1%80%D0%BC%D0%B0%D0%BD%D0%B5%D1%86", "text": "\"Не се чувствам в Созопол нито повече, нито по-малко европеец. Похапвам същата вкусна цаца, пия същата блудкава българска бира и гледам към същото прекрасно море. Стагнацията може би има и добри страни\", пише К. Неринг       В старото рибарско селище Созопол, на Черно море, има малка крайбрежна улица, преминаваща покрай плажни барове и ресторанти. Непосредствено зад старата градска порта, под едно огромно смокиново дърво, има две пейки. В сянката на дървото пред погледа се простира заливът на Созопол, към който се спуска дървена стълба. Преди десет години, през септември 2009-а, присядах на тези пейки за последен път. Тогава, когато България току-що бе приета в Европейския съюз, посетих за първи път празниците на изкуствата \"Аполония\", които се провеждат в първата седмица на септември. Днес, десет години по-късно, отново съм там и размишлявам какво се е променило оттогава. Или пък не. И какво би могло да означава това за идеята Европа. Гръцкият бог и неговото наследство Плаж и културен фестивал - понякога базата за едина добра идея е съвсем проста. Именно от това са се ръководили група български творци, когато през 1984-а, още във времената на Студената война, създават созополския фестивал, наречен на името на гръцкия бог Аполон. Оттогава насам фестивалът обхваща всички форми на изкуството - живопис, танц, театър, филм, класическа музика, джаз, български фолклор. Тази година бяха отбелязани 35 години от началото. Шест от тях под комунистически режим, а последните десет - с гордото членство в ЕС.     Още името насочва - във времена, в които през 80-те години българските комунисти се стараят да се възползват от мобилизиращата сила на етноцентристкия национализъм - към общоевропейското културно наследство на гръцко-римската античност. Гръцко-римско име и съдържание, което трябва да бъде запълнено с българска култура. Не е известно дали основателите са замислили празниците в знак на тих протест срещу политиката на изолация, провеждана в социалистическия лагер, или пък в израз на \"Единството в многобразието\", както гласи днешното мото. Вероятно по малко от всичко. \"Аполония - българският фестивал!\" Под това мото стартира \"Аполония\" през 1984-а, когато Европа все още е разделена от Желязната завеса. Но и тогава туристическите центрове по Черноморието се явяват още от 1960-те години място за среща на цяла Европа. Под чадъра на плажа и на бира, цаца и задължителната шопска салата се събират европейци от Изтока и Запада, от Севера и Юга.     Въпреки това \"Аполония\" бе и е на първо място национален български културен фестивал. И днес, на 35-ия й рожден ден, на сайта на фестивала е изписано: \"Аполония\" - българският фестивал!\". Чуждестранните творци се появяват едва постепенно по сцените, а чуждестранните посетители на повечето прояви могат и до днес да бъдат преброени на пръстите на двете ръци. Езикът на \"Аполония\" е единствено и само български, преводи или субтитри няма. Театърът, белетристиката, филмите и песните се представят изключително от български автори. Сред тях междувременно има известни имена като многократно превеждания писател и драматург Георги Господинов. Чуждестранните гости се изявяват предимно в сферите на музиката и живописта, в т.н. невербалните изкуства. През 2019-а година, например, това бяха аржентинският майстор на тангото Матиас Гонзалес и диксилендът на американската армия в Европа. \"Музика и любов\" Избягнах и двата концерта нарочно - в името на две представления на софийския \"Малък градски театър зад канала\" и на два други концерта (клавирен джаз и виолончело). И двете представления, уви, се оказаха пълно разочарование, което моята съседка в залата описа като \"невдъхновено вулгарно кряскане\". Докато двата концерта, поднесени в очарователната атмосфера на градския археологически музей, бяха истинско удоволствие. В съзвучие с европейския дух на \"Аполония\" джаз-пианистът Живко Петров отвърна с \"Музика и любов\". И макар да има и по-дълбоки размисли във връзка с европейската идея, това все пак бе определено начало. През 2019-а езикът на музиката е в състояние - както за българските, така и за международните гости - да предаде много по-ясно послание от всеки разговор. Точно преди отпътуването ми с автобуса към Бургас, който продължава да струва пет лева, както преди десет години, поседнах още веднъж на същата пейка под същото смокиново дърво. Големи табели изтъкват, че и този район е бил обновен в рамките на европейски проект. И тук един общоевропейски етикет над националното съдържание - и още едно огледало за състоянието на Европа. \"Аполония\" приключи без да мога да намеря специално европейско измерение на този толкова български фестивал и не се чувствам в Созопол нито повече, нито по-малко европеец, отколкото преди десет години. Вероятно това е символ на стагнацията на европейската идея, мисля. След което похапвам същата вкусна цаца, пия същата блудкава българска бира и гледам към същото прекрасно море. Може би стагнацията невинаги представлява непременно катастрофа, а понякога има и своите добри, успокояващи страни. И това е в някакъв смисъл символично за Европа през 2019-а.", "date": "2019.10.20", "title": "Българската \"Аполония\" през погледа на един германец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401010-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D1%80%D1%82%D0%B5%D0%BC%D0%B8%D0%B9", "text": "  След смъртта на император Константин Велики православните християни изтърпели тежко гонение от сина му Констанций, привърженик на ароаните, които отхвърлили истината за божествеността на Спасителя. След това трябвало да изтърпят гонение от друг род. Наследник на Констанций бил неговият роднина Юлиан, който от млади години ненавиждал християнската вяра и тайно се отрекъл от нея и станал наново езичник. Когато се възкачил на престола, той обявил всенародно, че служи на боговете. С всевъзможни средства употребил усилия да възстанови езичеството в цялата империя. Той открито показвал пренебрежение към ония християни, които били с граждански заслуги. Лишавал ги от местата и длъжностите им. Сам извършвал тържествено езически обряди. Принуждавал християните със свои средства да възстановяват разрушените езически храмове.     Много християни, изповедници на правата вяра, загинали мъченически. Като се готвел за война с персите, Юлиан бил известно време в Антиохия. Тук бил силно раздразнен от мъжествената твърдост на християните. Изгоряло езическото капище. Юлиан обвинил християните в запалване на капището и почнал да ги предава на мъчения и смърт. По това време в Автиохия се намирал египетският управител Артемий, известен като славен воин още при Константин Велики. Той бил с Константин, когато на небето се появило чудосното знамение на Христовия кръст. При царуването на Констанций на него било поръчано да пренесе от Ахаия в Цариград мощите на светите апостоли  ,   и  . Ревностен в християнската вяра, той възнегодувал открито срещу императора и смело благовестял истината. Разярен, Юлиан не уважил в него ни предишните заслуги, ни званието му, ни преклонната му възраст. Предал го на жестоки мъчения. След това го осъдил на смърт. Свети Артемий бил посечен с меч в 361 година.", "date": "2019.10.20", "title": "Св. мъченик Артемий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401017-20-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1740 г. - Мария Тереза се възкачва на трона на Австрия. Франция, Прусия, Бавария и Саксония отказват да уважат завещанието на нейния баща Карл VI, император на Свещената римска империя, и започва Войната за австрийското наследство.     • 1827 г. - В Битката при Наварин, обединена турско-египетска флота е победена от британски, френски и руски военноморски сили в последната значителна битка, водена на дървени кораби.     • 1865 г. - Отава става столица на Канада.   • 1876 г. - С примирие приключва Сръбско-турската война.   • 1894 г. - На престола се изкачва последният руски император - Николай II.     • 1912 г. - По време на Балканската война приключва 6-дневната Люлебургаско-Бунархисарска операция, в която българите разбиват главните сили на османската армия в Източна Тракия.   • 1915 г. - В Божурище е открито първото училище за пилоти в България.   • 1923 г. - Осъществен е първият полет на спортния самолет АНТ-1.   • 1932 г. - В Далечния изток на СССР са създадени като административни единици Амурска област и Камчатска област.   • 1941 г. - Втората световна война: Хиляди цивилни са избити от нацистите по време на разстрелите в Кралево и Крагуевац в окупираната Югославия.   • 1944 г. - В Гватемала започва народно въстание срещу диктатурата, което приключва с успех едва през 1954 г.   • 1945 г. - Жените във Франция получават право да гласуват в избори.   • 1951 г. - Издадена е Заповед № 53, с която се сформира Българска национална доброволческа рота № 4093 на НАТО.   • 1955 г. - В София е учреден Съюз на българските журналисти.   • 1961 г. - Съветският съюз извършва първото изстрелване на балистична ракета от подводница, изстрелвайки Р-13 от Подводница проект 629.   • 1968 г. - Бившата първа дама на САЩ Жаклин Кенеди се омъжва за корабния магнат Аристотел Онасис.   • 1971 г. - Канцлерът на ФРГ Вили Бранд е удостоен с Нобелова награда за мир.   • 1973 г. - Английската кралица Елизабет II открива официално прочутата опера в Сидни, Австралия.   • 2004 г. - Излиза първата версия на Ubuntu Linux.   • 2011 г. - В битка за Сирт е убит Муамар Кадафи, либийски лидер.  ", "date": "2019.10.20", "title": "20 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/401011-%D1%84%D0%B1%D1%80-%D0%B7%D0%B0%D0%BA%D0%BB%D1%8E%D1%87%D0%B8,-%D1%87%D0%B5-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%82%D1%80%D0%B8%D0%BC%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%B4%D0%BE%D0%BC%D0%B8%D0%BD%D0%B8%D0%BA%D0%B0%D0%BD%D0%B0-%D0%B5-%D0%BF%D0%BE-%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD%D0%B8-%D0%BF%D1%80%D0%B8%D1%87%D0%B8%D0%BD%D0%B8", "text": "След поредица от мистериозни смъртни случаи на американски туристи в Доминиканската република, резултатите от токсикологичните тестове, представени тази седмица от ФБР, определиха, че три от смъртните случаи се дължат на природни причини. По този начин, поне в тези случаи, теориите на конспирацията, които сочат към напитките, са изключени, според изявления на говорител на Държавния департамент на САЩ, съобщава The New York Times. Изследователите проведоха токсикологични тестове в три случая, които изглеждаха най-подозрителни, включително двойката Натаниел Едуард Холмс и Синтия Ан Ден. Заключението на ФБР беше, че смъртта е настъпила по естествен път и е изключено отравянето с метанол или алкохол. Разкритията на ФБР изглежда подкрепят версията на доминиканските власти, според която са открити доказателства за дихателна недостатъчност при смъртта. Към средата на юли доминиканските криминалисти също потвърдиха, че единадесетият американски турист, починал за по-малко от година в карибската нация, е също поради респираторни проблеми. Изглежда обаче, че представените резултати не са достатъчно задоволителни за семействата на жертвите. Стивън Е. Бълок, адвокат на роднините на починалата двойка, твърди, че смъртта на двамата изисква ново преразглеждане. \"Имаше друга двойка, която умря по същия начин и по същото време, и те казват, че е по естествени причини\", каза саркастично Бълок, като заяви, че е необходимо да продължим да търсим обяснения.", "date": "2019.10.20", "title": "ФБР заключи, че смъртта на трима американски туристи в Доминикана е по естествени причини"}
