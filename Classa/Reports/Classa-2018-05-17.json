{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382072-%D0%BA%D0%B0%D0%BA%D0%B2%D0%BE-%D0%B8%D1%81%D0%BA%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Държавните и правителствените ръководители на страните от ЕС ще провеждат в София среща на високо равнище между Евросъюза и Западните Балкани. Участниците във форума ще обсъдят европейските перспективи пред Сърбия, Черна гора, Албания, Македония, Босна и Херцеговина и автономната област Косово.  Според изявленията на Брюксел, петте държави имат различна степен на готовност за присъединяване към голямото европейско семейство. Брюксел заяви, че Сърбия и Черна гора вече са направили много за членството си в Съюза. Ако обаче погледнем социологическите проучвания в Сърбия, ще видим, че повечето жители на западната ни съседка се обявяват „против“ присъединяването на страната към ЕС.    Освен това, повечето сръбски политици не са доволни от състава на участниците в срещата на върха в българската столица. Става въпрос за Косово, която ще се яви на форума като пълноправен участник. Всеизвестно е, че между Белград и Прищина съществуват сложни отношения.  Нека си припомним думите на френския президент Еманюел Макрон, че „ЕС не е обединен вътре и не е готов за разширяването“.  Какъв тогава е смисълът от това. Отговорът е прост. Членството на тези държави в ЕС в близко бъдеще е много малко вероятно. За ЕС най-изгодната позиция е да държи балканските страни в орбитата на своите интереси само като кандидатки. Това гарантира, че тези държави няма да попаднат под  влиянието на други страни, по-специално на Русия и Китай. А в контекста на неотдавнашните странни действия на Доналд Тръмп, усложняващи отношенията между Европа и Съединените щати, може би САЩ също могат да бъдат добавени към този списък.  Това, разбира се, е изгодно за местните политически елити. На избирателите те дават обещания за един добър живот в ЕС, като срещу това получават определени финансови възнаграждения от Брюксел.  Същото беше положението и с България, която през 2007 г. се присъедини към ЕС. Периодът на запознаването с новата „европейска“ реалност бе белязан от икономически спад, нарастваща безработицата и увеличаване на бедността.  През 2013 г. в България се проведоха мащабни демонстрации, придружени от няколко публични самоубийства на отчаяни хора. В крайна сметка, българите бяха успокоени с нови обещания за едно прекрасно бъдеще, към което все още се взират…", "date": "2018.05.17", "title": "Какво иска Европа на Балканите?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382068-%D0%B1%D1%8A%D1%80%D0%B7%D0%B8%D1%82%D0%B5-%D0%BA%D1%80%D0%B5%D0%B4%D0%B8%D1%82%D0%B8-%D1%80%D0%B0%D1%81%D1%82%D0%B0%D1%82-%D1%81-10-%D0%B3%D0%BE%D0%B4%D0%B8%D1%88%D0%BD%D0%BE", "text": "Към края на март вземанията по кредити на дружествата, специализирани в кредитиране, са достигнали 2,848 млрд. лв. (2,7% от БВП), докато преди година те са били 2,593 млрд. лв. (2,6% от БВП). Това сочи, че кредитите са се увеличили с 9,8% (254,8 млн. лв.) на годишна и с 3,6% (99,6 млн. лв.) на тримесечна база, показват данни на Българската народна банка. Статистиката обхваща основно дейността на дружествата, специализирани в кредитиране, на предприятията, които са ангажирани с факторинг, и на други специализирани финансови корпорации, като например такива с рисков и развоен капитал. Извън обхвата на данните са банковите заеми. Експертите на централната банка отчитат, че върху вземанията по кредити оказват влияние нетните продажби на кредити от дружествата, които за последните 12 месеца са в размер на 107,9 млн. лева. На годишна база продадените кредити са в размер на 147,5 млн. лв. (в т.ч. 28,8 млн. лв. през първото тримесечие на 2018 г.), а закупените – 39,6 млн. лв. (в т.ч. 1,4 млн. лв. от януари до март). В матуритетната структура преобладават кредитите над пет години, които в края на март са 1,124 млрд. лв. Те се увеличават със 17,4% (166,4 млн.лв.) на годишна и с 6,8% (71,2 млн. лв.) на тримесечна база. Относителният дял на тези кредити в общия размер на вземанията по заеми нараства от 36,9% в края на март 2017 г. до 39,5% в края на същия месец на 2018 година. Към 31 март вземанията по заеми с матуритет над 1 до 5 години възлизат на 807,6 млн. лева. На годишна база те нарастват с 10,3% (75,7 млн.лв.) и с 2,5% (19,8 млн.лв.) в сравнение с края на четвъртото тримесечие на миналата година. Вземанията по кредити с матуритет до 1 година в края на март 2018 г. достигат 573,2 млн. лв., като нарастват с 11,4% (58,5 млн.лв.) на годишна база и с 1,5% (8,2 млн. лв.) на тримесечна. Към края на март 2018 г. размерът на необслужваните бързи кредити е 342,8 млн. лева. За една година лошите заеми намаляват с 11,8% (45,8 млн. лева). В сравнение с края на декември 2017 година обаче те се увеличават с 0,1% (0,4 млн. лева) и прекъсват тренда на намаление, който имаха 13 тримесечия – от края на юни 2015 г. В края на март вземанията по заеми от домакинствата и фирмите, които ги обслужват, нарастват на годишна база с 12,3% (252 млн. лв.) до 2,294 млрд. лева. Спрямо края на декември 2017 г. те растат с 3,9% (85,3 млн. лв.). Относителният им дял в общия размер на вземанията по кредити от резиденти нараства от 79,6% в края на март 2017 г. до 81,6% в края на март тази година. Вземанията по заеми от фирмите възлизат на 460,3 млн. лв. към края на първото тримесечие на 2018 година. За една година те намаляват с 0,5% (2,1 млн. лв.), но се увеличават с 3,2% (14,3 млн.лв.) спрямо края на миналата година. Относителният им дял в общия размер на вземанията по кредити от резиденти намалява на годишна база от 18% до 16,4%. В структурата на вземанията по кредити от домакинствата преобладават потребителските кредити, които са 2,151 млрд. лв. в края на първото тримесечие на тази година. На годишна база те растат с 16,4% (302,2 млн.лв.) и с 4,4% (90,5 млн. лв.) спрямо края на декември 2017 година. Относителният им дял в общия размер на вземанията по кредити от сектора се увеличава за година от 90,5% до 93,7%. Размерът на жилищните кредити в края на първото тримесечие на 2018 г. е 43.1 млн. лв. и намалява с 58% (59,4 млн. лв.) в сравнение с края на март 2017 година. Спрямо декември 2017 г. той се понижава с 20% (10,8 млн. лева). Относителният дял на тези заеми в общия размер на вземанията от гражданите в края на първото тримесечие на тази година е 1,9% при 5% в края на март 2017 година. Другите кредити са общо 100,4 млн. лв. в края на март 2018 г., като на годишна база се увеличават с 10% (9,1 млн. лв.) и с 5,9% (5,6 млн. лв.) в сравнение с края на миналата година. Относителният им дял намалява от 4,5% в края на март 2017 г. до 4,4% в края на същия месец на 2018 година. За периода асивите на дружествата, специализирани в кредитиране, са 3,479 млрд. лв. при 3,149 млрд. лв. в края на същия месец на 2017 година. Те нарастват с 10,5% (329,6 млн. лв.) спрямо март 2017 г. и с 4% (133,7 млн. лв.) в сравнение с края на четвъртото тримесечие на 2017 година. В структурата на пасивите преобладават получените заеми, които са 1,644 млрд. лв., като размерът им расте с 3,6% (57,8 млн.лв.) спрямо края на март 2017 г. и с 3,3% (52,8 млн. лв.) в сравнение с края на декември 2017 година.", "date": "2018.05.17", "title": "Бързите кредити растат с 10 % годишно"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382069-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%86%D0%B5%D0%BD%D0%B8-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%BD%D0%B5-%D1%81%D0%B0-%D1%82%D1%80%D0%B0%D0%B9%D0%BD%D0%B8", "text": "Според Организацията на страните производителки на петрол (ОПЕК) ралито на „черното злато\" към стойност от 80 долара за барел представлява краткосрочен скок, предопределян от геополитическата обстановка, а не от недостиг на запаси. Това посочиха четирима представители на организацията, което е знак, че тя не бърза да променя политиката си за съкращаване на добива. Най-големият производител в картела – Саудитска Арабия, смята, че всеки кратък, тласкан от спекулации, скок в цените не е достатъчна основа за стимулиране на производството, съобщава източник на ОПЕК, запознат с позицията на кралството пред Ройтерс, цитиран от Investor.bg. Според него подобно решение може да бъде взето, след като ръстът е бил тласкан от данни, сочещи за отражение върху резервите. Четиримата представители на картела посочват, че последното увеличение в цените е дошло по-скоро от притесненията за американските санкции срещу Иран и напрежението в Близкия изток, отколкото от внезапно свиване на баланса между предлагането на петрол и търсенето му. „Цените са високи просто заради напрежението\", заяви един от източниците, пожелал анонимност. От миналата година насам стойността на петрола отбелязва повишение благодарение на споразумението между ОПЕК и други страни производителки, включително Русия, за съкращаване на добива. От началото на споразумението през януари 2017 г. цените са нараснали с 40%. Международният бенчмарк Брент достигна във вторник цена за барел от 79,47 долара – най-високата от ноември 2014 г., преди отново да се понижи до 78 долара за барел. Според някои експерти от ОПЕК цените може да нараснат още повече, преди да се понижат. Стойността на „черното злато\" може да „превиши 80 долара и след това да се смъкне\", посочва един от източниците. Според други стойността все още не е достатъчно висока, за да буди притеснения. Миналия месец американският президент Доналд Тръмп обвини ОПЕК в „изкуствено\" увеличаване на цените, засилвайки натиска върху производителите за успокояване на пазара. Картелът и неговите съюзници съкращават производството на петрол с 1,8 млн. барела дневно, което представлява почти 2% от световното производство, като програмата им ще продължи до края на 2018 г. Министрите на петрола от групата ще се срещнат отново на 22-23 юни, за да направят актуална оценка на политиката си. Към момента страните от ОПЕК не са се обединили около една конкретна цена за петрола. Саудитска Арабия през последната година беше една от страните, подкрепящи по-високите цени. Кралството се надява на цена за барел от 80 или дори 100 долара, посочват източници на Ройтерс. Иран от своя страна иска по-ниски цени от тези на Рияд, като вече заяви, че износителите трябва да се стремят към цена от 60 долара за барел, за да могат да ограничат увеличения американски добив.", "date": "2018.05.17", "title": "Високите цени на петрола не са трайни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382070-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%B4%D0%B6%D0%B8%D0%BD%D0%B0-%D1%85%D0%B0%D1%81%D0%BF%D1%8A%D0%BB-%D0%B7%D0%B0-%D1%88%D0%B5%D1%84-%D0%BD%D0%B0-%D1%86%D1%80%D1%83", "text": "Сенатска комисия одобри номинацията на Джина Хаспъл за директор на ЦРУ, информира „Ройтерс\", цитирана от другите агенции. 10 срещу 5 сенатори в Комисията по разузнаване към Сената на САЩ гласуваха в подкрепа на издигнатата от президента Доналд Тръмп кандидатура. Гласуването се проведе при закрити врата. Резултатът от гласуването беше очакван, тъй като двама (заместник-председателят Марк Уорнър и Джо Манчин) от седемте демократи в комисията обявиха, че ще се присъединят към осемте републиканци в подкрепа на Хаспъл. Номинацията на Хаспъл се очаква да бъде потвърдена на гласуване в Сената най-рано през следващата седмица.", "date": "2018.05.17", "title": "Одобриха Джина Хаспъл за шеф на ЦРУ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382071-%D0%BD%D1%8F%D0%BC%D0%B0-%D1%80%D0%B8%D1%81%D0%BA-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%BE%D1%82-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "Рискът за Европа е нула от интеграцията на Западните Балкани. Ако не си прегърнем и обгрижим Западните Балкани, не им помогнем /много от тях не са готови, имат още да наваксват/, тогава няма защо да се сърдим, че влиянието на САЩ, Русия, Турция, Китай, Саудитска Арабия ще бъде много по-голямо, отколкото на Европа. Позицията си премиерът Бойко Борисов обяви пред медиите в резиденция „Бояна\" преди срещата на лидерите от ЕНП днес, предаде БТА. Разговорите предшестват утрешната среща на върха ЕС – Западни Балкани. Българският премиер силно се надява тук, в София, президентите Тачи и Вучич да си подадат ръка и да покажат на своите народи и елити, че Балканите могат да бъдат не по-малко цивилизовани, европейски, отколкото двете Кореи. Не съм вярвал, подчерта Борисов, че след 15 години затишие след Солун ще можем да сложим темата за Балканите отново на масата. Той отчита, че българското европредседателство е избрало „най-трудното, което имаше в Европа. Не само че сме в този регион, но и защото в него само в близките 20 години са се генерирали много огромни проблеми, много смърт, разрушения\". По думите на Борисов общо шестте балкански държави имат население над 17 млн. души. Днес говорим дали да прегърнем, присъединим този регион с БВП общо колкото Словакия и по-малък като население от Румъния, добави той. Има шестима премиери, правителства, по-сложно е, но рискът е никакъв, в противен случай заради конфликт, какъвто беше в Косово, Мостар с хилядите жертви и още ненамерени гробове, дали е по-добре за Европа, пита българският министър-председател. Той оценява обаче като по-сложен, като истински голям проблем, въпроса какво правителство ще бъде сформирано в Италия, дали ще се стигне до излизане от еврозоната, и напомни за Брекзит, по който утре ще разговаря на двустранна среща с премиера Тереза Мей, но е песимист за някакъв напредък. Разтревожени сме от излизането на САЩ от ядрената програма с Иран, и съответно, търговското споразумение, каза още Бойко Борисов. По думите му не вещае нормализиране на отношенията в Близкия Изток и напрежението в Йерусалим. Нашият премиер подчерта, че на срещата в София не става дума за ляво и дясно, за политически партии. Той благодари на всички лидери от всички политически партии от целия ЕС, включително и на шестимата от Западните Балкани, че са приели поканата за срещата. Това е успех на България, на българския народ, заяви Борисов. Той се извини на гражданите на София заради причинените неудобства през тези два дни. В края на изявлението си министър-председателят съобщи, че ЕК е върнала текстове по линия на транспортните фирми. Някои ни удовлетворят, други – не, в момента министър Ивайло Московски и екипът му пишат опровержение по точките, надявам се да имаме съответната подкрепа, обобщи Бойко Борисов.", "date": "2018.05.17", "title": "Няма риск за Европа от интеграцията на Западните Балкани"}
{"url": "http://www.classa.bg/%D1%81%D0%B2%D1%8F%D1%82/item/382064-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%B8%D0%BC%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B2%D1%81%D0%B5%D0%BA%D0%B8,-%D0%BA%D0%BE%D0%B9%D1%82%D0%BE-%D0%BF%D1%80%D0%B0%D0%B2%D0%B8-%D1%81%D0%BD%D0%B8%D0%BC%D0%BA%D0%B8-%D0%B8%D0%BB%D0%B8-%D0%B2%D0%B8%D0%B4%D0%B5%D0%BE%D0%BA%D0%BB%D0%B8%D0%BF%D0%BE%D0%B2%D0%B5-%D0%BD%D0%B0-%D0%B6%D0%B5%D0%BD%D0%B8-%D0%B1%D0%B5%D0%B7-%D1%82%D1%8F%D1%85%D0%BD%D0%BE%D1%82%D0%BE-%D1%81%D1%8A%D0%B3%D0%BB%D0%B0%D1%81%D0%B8%D0%B5", "text": "Мексико Сити току-що одобри нов регламент, който ще наказва онези, които филмират или правят снимки със сексуален характер на други хора без тяхно съгласие, с присъди от една до три години затвор. Ще бъде утежняващо обстоятелство, ако между двамата има работни, преподавателски или домашни отношения, съобщава SDP Noticias.   Наказанието ще се увеличи и ако се извършва на обществени пътища, съоръжения или в градски транспорт, в този град, чийто транспорт се смята за вторият най-опасен за жените в света.   Реформата на членове 17а и 179 от Наказателния кодекс на федералния окръг отговаря на факта, че всеки ден по 3 жени съобщават, че им правят снимки или видеоклипове без тяхното съгласие. Реформата счита \"за нежелано поведение от сексуално естество\" искане на сексуални услуги за себе си или за трета страна, правене, отпечатване, записване, транспортиране, продаване, възпроизвеждане или разпространяване по всякакъв начин, на снимки, книги, списания, текстове, фотографии , плакати и видеозаписи със сексуално съдържание.", "date": "2018.05.17", "title": "Мексико: Ще има затвор за всеки, който прави снимки или видеоклипове на жени без тяхното съгласие"}
{"url": "http://www.classa.bg/%D1%81%D0%B2%D1%8F%D1%82/item/382065-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BD%D0%B0%D1%80%D1%8A%D1%87%D0%BD%D0%B8%D0%BA-%D0%BD%D0%B0-afa-%D0%BA%D0%B0%D0%BA-%D0%B4%D0%B0-%D1%81%D0%B2%D0%B0%D0%BB%D0%B8%D0%BC-%D1%80%D1%83%D1%81%D0%BA%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE", "text": "Футболната асоциация на Аржентина (AFA) е попаднала в окото на бурята, след противоречивите й съвети за завладяване на руските жени по време на Световното първенство по футбол.   \"Какво да се направи, за да имате шанс с руските момичета\" гласи заглавието на една глава от ръководството \"Език и руска култура\", разпространено във вторник. То е част от курса на обучение на AFA за журналисти, мениджъри, техници и футболисти, които планират да пътуват до Русия за Световната купа.   Авторите на ръководството подчертават, че \"руските момичета мразят скучните мъже и отделят специално внимание, ако вие сте чисти, миришете добре и сте добре облечени.\" \"Не бъдете негативен. Да не се отправят типичните въпроси, бъдете оригинален\", са част от съветите.   Една от най-скандалните точки обяснява, че руските момичета \"не обичат да ги считат за обекти.\" \"Много мъже, защото руските жени са красиви, просто искат да ги вкарат в леглото. Може би те желаят това, но има хора, които искат да се чувстват важни и уникални. Съветът е да се отнасяте към жената, която стои пред вас, като стойностен човек, със своите идеи и желания \", гласи текстът.   Някои участници споделиха в чат част от спорния наръчник в социалните мрежи и интернет реакцията не закъсня.   Много потребители разкритикуваха съветите като \"женомразки, остарели и мачистки\", а други не се поколебаха да пуснат и вицове за това. Според няколко аржентински медии, усещайки скандала, причинен от съветите, организаторите на курса са иззели наръчника от присъстващите, за премахване на въпросните страници.", "date": "2018.05.17", "title": "Скандал с наръчник на AFA как да \"свалим руско момиче\" на Световното"}
{"url": "http://www.classa.bg/%D1%81%D0%B2%D1%8F%D1%82/item/382066-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D0%B5-%D0%BC%D0%B8%D1%81%D0%BB%D0%B8%D0%BB-%D0%B7%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5", "text": "Папата Франсиск призна, че е мислил за възможността \"да каже сбогом\" като лидер на католическата църква. Това той разкри във вторник, 15 май.   В това отношение папата припомни начина, по който Свети Павел помислил, че трябва да повери своето стадо на грижите на другите и каза, че всички епископи трябва да вземат това решение.   \"Когато прочетох това, мислих за себе си, защото аз съм епископ и ще трябва да кажа сбогом\", признава Франсиско. Обаче Ватиканският офис за комуникация не публикува пълния текст на размишленията на папата.   Папа Франциск, 81-годишен, припомни също, че с оставката си, неговият предшественик, Папа Бенедикт XVI, \"е отворил вратата\" за лидерите на Ватикана да могат да напуснат седалището на Римската църква.   Настоящият папа също каза, че не планира дълъг понтификат, но не каза изрично, че ще подаде оставка.   Папа Франсиск ще се срещне с чилийски епископи във Ватикана, за да обсъди случаите на злоупотреба с непълнолетни в тази латиноамериканска страна, съобщиха говорители на Епископската конференция на Чили.", "date": "2018.05.17", "title": "Папа Франсиск е мислил за оттегляне"}
{"url": "http://www.classa.bg/%D1%81%D0%B2%D1%8F%D1%82/item/382067-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%B0%D0%BD%D1%83%D0%BB%D0%B8%D1%80%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D1%81%D1%8A%D1%81-%D1%81%D0%B0%D1%89", "text": "В сряда властите в Северна Корея съобщиха, че срещата на високо равнище между президента Ким Чен-ун и неговия американски колега Доналд Тръмп е изложена на риск. Освен това, според южнокорейската агенция Yonhap, те са отменили диалога на високо равнище между Кореите.   Мярката беше приета заради военните учения „Макс Тъндър\" на военновъздушните сили на Южна Корея и САЩ, които са репетиция за нахлуването на север и в този контекст се считат за \"провокация\".   Срещата между делегации от двете Кореи е трябвало да се проведе в южното село Панминджон, където се състоя първата среща между държавните глави преди по-малко от месец.   \"Тези учения, насочени срещу Севера и провеждани в Южна Корея са грубо нарушение на Декларацията от Панминджон и умишлена военна провокация, което противоречи на положителното развитие на Корейския полуостров\", съобщи KCNA, като уточнява, че Пхенян \" няма друг избор освен да прекрати преговорите на високо равнище между Севера и Юга при тази заплашителна ситуация.\"   \"Ние ще наблюдаваме отблизо бъдещото поведение на органите на САЩ и Южна Корея\", каза KCNA, обяснявайки, че \"има ограничение за размера на добрата воля и на възможностите\".   Новините от сряда имат глобално въздействие. Срещата на върха между Ким Чон-ун и президента на Южна Корея, Moon Jae-in, на 27 април беше безпрецедентно събитие в съвременната история. Това беше третата среща между лидерите на двете страни за седем десетилетия. Тя също така бе първата от южната страна на границата, тъй като предишните са били проведени в столицата на Северна Корея. След тази среща започна да се говори за среща между севернокорейския лидер и Тръмп. Дори е бил възприет Сингапур за домакин. Въпреки това, след съобщението в сряда, бъдещето на срещата е висящо.", "date": "2018.05.17", "title": "Северна Корея заплашва да анулира срещата на върха със САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382063-%D1%88%D0%B0%D0%BD%D1%81%D0%BE%D0%B2%D0%B5%D1%82%D0%B5-%D0%BA%D0%B8%D1%82%D0%B0%D0%B9-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%D0%B0%D0%B5%D1%86-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "На този въпрос ще ни помогне да си отговорим актуална инфографика, направена и публикувана от руската информационна агенция РИАНОВОСТИ, на която се виждат размерите на инвестициите на Китай в страните от ЕС, от 2000-та до 2016-та години, включително,         Става ли по-ясно, на къде ги влече китайците да си инвестират парите, в милиони евро, за целия 16 годишен период, а НЕ на година? И сега си представете, че в 2018-та г. китайците изведнъж решават да променят рязко посоката на интересите си и да изсипят в тъмната Балканска държава над 10 000 милиона евро (над 10 милиарда евро)? А ако е истина слухът, пуснат вчера от доносника на ДС агент Хабов (Иван Хиновски), в една “българска национална телевизия”, че китайците искали да построят у нас не 2, а 4 блока това ще ни изстреля на ВТОРО място по привлекателност за парите им в ЕС?   И нека утопията, че китайска компания някога ще построи АЕЦ у нас, започне СЕГА!   ЖОКЕР! Въпреки лъжите на същия доносник Хабов, чи китайската инвестиция у нас ще бъде частна, въпросната компания CNNC е 100% държавна собственост на правителството на КНР.  ", "date": "2018.05.17", "title": "Шансовете Китай да построи АЕЦ в България"}
{"url": "http://www.classa.bg/%D1%81%D0%B2%D1%8F%D1%82/item/382062-%D0%B5%D1%81-%D0%B8-%D0%B8%D1%80%D0%B0%D0%BD-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B4%D0%B0-%D0%B7%D0%B0%D1%81%D0%B8%D0%BB%D1%8F%D1%82-%D0%B4%D0%B8%D0%B0%D0%BB%D0%BE%D0%B3%D0%B0-%D1%81%D0%B8-%D0%B7%D0%B0-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "ЕС и Иран се договориха да засилят диалога си, за да запазят многонационалното ядрено споразумение след напускането на Съединените щати. Това бе обявено от върховния представител на ЕС по въпросите на външните работи Федерика Могерини в края на среща на външните министри на Германия, Франция, Обединеното кралство и Иран в Брюксел.   От своя страна иранският външен министър Мохамад Явад Зариф нарече преговорите с ЕС \"добър старт\" за спасяването на ядреното споразумение, съобщава АФП.   Могерини обяви, че във вторник са проведени първите консултативни срещи между експерти от ЕС и Иран с цел разработване на практически мерки през следващите седмици.", "date": "2018.05.17", "title": "ЕС и Иран се договориха да засилят диалога си за запазване на ядреното споразумение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382061-%D1%81%D0%B8%D0%B4%D0%B5%D1%80%D0%BE%D0%B2%D0%B8%D1%8F%D1%82-%D0%BA%D0%B0%D1%82%D0%B0%D1%80%D0%B7%D0%B8%D1%81-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B7%D0%B5%D0%BC%D1%8F", "text": "През 2013-та година „Атака“ се бори със зъби, нокти и патетични слова за удължаване на мораториума за продажба на земя на чужденци. Днес министърът, чрез който Волен Сидеров официално е във властта, предлага тъкмо обратното   Датата е 22 октомври, 2013-та година, мястото е Народното събрание…       Автор на тези пламенни слова, извадени  , е лидерът на „Атака“ Волен Сидеров. Преди минути той се е качил на трибуната, за да представи пред колегите си 42-рия парламент проекторешението, внесено от партията му, което предвижда удължаването на мораториума за продажба на земя на чужденци, който трябва да приключи в края на годината.   На власт в момента са БСП и ДПС, а „Атака“ изпълнява ролята на „златен пръст“ и осигурява кворума, за да може парламентът да работи. Но в този ден Сидеров и хората му са в негласна коалиция с ГЕРБ – националистите водят своята битка за удължаване на мораториума, а Бойко Борисов и хората му искат да използват момента, да натрупат червени точки в очите на електората и не на последно място – да натрият носа на управляващите.   , пита в началото на дебатите Цвета Караянчева от ГЕРБ, която днес е председател на парламента. И отговаря:    , продължава с патос Цвета Караянчева и добавя също така, че  .   На трибуната се качва вторият човек в „Атака“ Десислав Чуколов, който обвинява Караянчева, че… не е вложила достатъчно плам в изказването си!  , гневи се Чуколов, но няма защо – ГЕРБ ще подкрепи „Атака“, а мораториумът ще бъде подкрепен.   Изказвания в подкрепа на решението правят още няколко депутати от ГЕРБ, залата е напрегната, затова спомага и куриозното разпределение на депутатските места – ДПС и БСП имат точно 120 депутати, колкото имат общо ГЕРБ и „Атака“. В залата пристигат депутати с патерици, само и само да се осигурят повече гласове. Няколко дни след успешното приемане на мораториума, след остра реакция от Брюксел, Бойко Борисов ще обяви, че депутатите му са се „подвели от всеобщата лудост“ и решението ще бъде отменено. Но все още е 22 октомври, 2013 година, а на трибуната отново се качва Волен Сидеров, който влага най-доброто от своя патос:       Малко по-късно решението е прието, групата на „Атака“ е на крака, обзета от бурна радост – това е може би първото голямо предложение на националистите, което се приема в парламента. Депутатите вдигат юмруци, скандират „Атака“, прегръщат се и се поздравяват. Радостта е кратка, но след завоя на Борисов и ГЕРБ и отмяната на взетото решение, Волен Сидеров контрира със стартиране на  .   ,   на 11 ноември същата година пред симпатизанти в Ботевград.  .   Подписката е стартирана, но без обяснения новините за нея просто изчезват. По закон срокът за събирането е три месеца. След изтичането му така и не става ясно колко подписа са събрани и какво ще се случи с тях. Нищо не е внесено, темата просто потъва. Пред „Барикада“ бивши партийци разкриват, че събраните подписи са останали под необходимата бройка за разглеждане поне от Народното събрание, а в партията е спуснат „декрет“ темата да не се повдига заради провала. Времето си минава, изнизва се един междинен парламент, а в третото правителство на ГЕРБ Волен Сидеров е официално на власт като коалиционен партньор.   Датата е 11 май, 2018-та година, мястото отново е Народното събрание…     Автор на   е  „министърът на „Атака“ Емил Караниколов“  – министър на икономиката в кабинета на Бойко Борисов, който управлява в коалиция с Волен Сидеров. Караниколов е в парламента и отчита пред депутатите успехите, постигнати от управлението в третия мандат на Борисов. Въпросните успехи конкретно на този министър редовно греят от страниците на партийния вестник „Атака“, а заглавието почти винаги не оставя на читателите място за съмнене чии министър е Караниколов: на „Атака“.   „Правителството се готви  да отслаби ограниченията върху продажбата на българска земеделска земя  на чужденци. Министерството на икономиката и  планира законодателни промени , с които да се разреши на компании от Европейския съюз, получили сертификати за инвеститор от родната агенция по инвестициите, да купуват ниви. Условието е предварително да дадат съгласието си, че могат да ги изгубят, ако не изпълнят поетите инвестиционни ангажименти в 3-годишен срок“,   от въпросно изслушване на Караниколов в парламента. Новината е отразена широко от още  , но поне засега… не и от вестник „Атака“.       Продажбата на земя е една от мерките, които според Караниколов ще засилят интереса на чуждестранните инвеститори към нашата страна, уточнява „Сега“ и цитира Караниколов:  , заявява министърът и обещава, че законодателството ще бъде изготвено съвсем скоро.   Засега липсва повече конкретика и какво точно визира министърът, макар намекът за „безплатно“ даване на земя от някои държави да е повече от любопитен. Така или иначе, след падането на мораториума и безшумния провал на подписката за референдум по темата, продажбата на земя не е забранена. Най-вероятно става дума за допълнителни облекчения, но какви точно – ще стане ясно при публикуването на обещаните от  министъра на „Атака“ предложения. Едно е ясно – това е хронологията на поредния катарзис в българската политика. Днес, тук и сега, въпросът е…   Къде е Волен Сидеров? И колко ще бъдат онези, които отново ще му се вържат?     Партийният вестник на „Атака“ се старае да няма съмнение относно принадлежността на Емил Караниколов.    Колаж: „Барикада“ Николай Драганов", "date": "2018.05.17", "title": "Сидеровият катарзис за продажбата на земя"}
{"url": "http://www.classa.bg/%D1%81%D0%B2%D1%8F%D1%82/item/382060-%D1%80%D1%83%D1%81%D0%B8%D1%8F-%D1%89%D0%B5-%D0%BF%D1%83%D1%81%D0%BD%D0%B5-%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D1%83%D0%B1%D0%B8%D0%B9%D1%86%D0%B8-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D0%B8", "text": "Руските ВВС ще получат нови оръжия за нападение от октомври тази година -модернизираните стратегически бомбардировачи Ту-22M3M, оборудвани със свръхзвукови ракети J-32, съобщи източник от руската отбранителна индустрия.   \"Съгласно съществуващия план, първият Tu-22M3M с новата мощна круизна ракета J-32, ще бъде пуснат в експлоатация в далечно авиационно летище през октомври\", каза източникът.   Става дума за дълбока промяна на Ту-22М3, самолет, замислен през Студената война с цел да атакува групи от вражески самолетоносачи Модификацията включва нова авиационна техника и радиоелектроника, ново оборудване за навигация и насочване, както и модерни турбореактивни двигатели NK-25 с пълна мощност.   Като цяло, се планира да се модернизират двадесет до тридесет Ту-22M3, които от своя страна са актуализация на Ту-22М, съветски свръхзвуков бомбардировач с ракети. Тези самолети са предназначени да атакуват сухопътни и морски цели от големи, средни и малки височини.   J-32 са свръхзвукови круизни ракети, проектирани да удрят вражеските кораби. J-32, чиито тестове са започнали през 2013 г., има нова система за насочване с инерционни радари, защитена от радиосмущения. Освен това има по-мощен двигател, резервоари за гориво с по-голям капацитет и спецификации с ядрена бойна глава.   Скоростта от Mach 5 я прави практически неуязвима за системите за противовъздушна отбрана. Тя може да достигне целта си на разстояние до 1000 километра, което прави превозвача на тези ракети по-малко достъпен за авиацията на врага.", "date": "2018.05.17", "title": "Русия ще пусне новите си \"убийци на самолетоносачи\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382057-%D1%87%D0%B5%D1%82%D0%B8%D1%80%D0%B8-%D0%B4%D0%BD%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D0%BA%D0%B2%D0%BE-%D1%89%D1%8F%D1%85-%D0%B4%D0%B0-%D0%B7%D0%B0%D0%BF%D0%BE%D0%BC%D0%BD%D1%8F,-%D0%B0%D0%BA%D0%BE-%D0%B1%D1%8F%D1%85-%D1%87%D1%83%D0%B6%D0%B4%D0%B5%D0%BD%D0%B5%D1%86", "text": "Стотици журналисти ще отразяват срещата на ЕС за Западните Балкани в София. Малко преди нея Александър Андреев посети България и експериментално описва видяното през погледа на един средностатистически западен журналист.             В самолетите за София само допреди година-две публиката се поделяше на няколко различими с просто око категории: студенти във ваканция, сезонни работници, успели или неуспели кандидати за работа и за социални помощи, куфарни търговци, малко бизнесмени, малко туристи. Мнозинството бяха българи, естествено. Днес, особено в полетите на нискотарифните превозвачи към края на седмицата, преобладават чуждестранните туристи: млади двойки, аматьорски футболни отбори, абитуриентски класове, ловджии, дружества на нумизмати и филателисти, женски групички, образовани семейства на средна или пенсионна възраст.      Пъстра и разнородна публика с пъстри и разнородни интереси. Едни отиват просто за уикенда и заради изгодните условия. Други - за да обиколят софийските клубове и барове. Трети - защото са научили, че в България има какво да се види. Четвърти пък - защото покрай европредседателството за пръв път са открили нова туристическа дестинация с вкусна храна и отлично вино. Ще ги видиш навсякъде из софийските улици. За половин час, прекаран на масата пред някое кафене в центъра, край теб задължително ще преминат: трима немскоезични представители на новата прослойка \"експерти\", дузина весели скандинавци с бири в ръце, италианско семейство с луксозни пликове от софийски бутици.   ***   Но не е само София. Един малък и изграден с вкус спа-комплекс в Югозападна България прелива от туристи, които плащат високи европейски цени за гледката, минералните води, процедурите, вкусната храна и доброто обслужване. На паркинга ще видите автомобили с гръцка и холандска регистрация, бургаски Хамър последен модел, Мазерати с митнически номера. Независимо от отблъскващата парвенющина на част от гостите, персоналът е повече от доволен: целогодишен трудов договор, отлично заплащане, европейски условия на труд. Казват, че за местните хора никога през последните години не е имало толкова работа: в овощните градини и новозасадените лозя, във винарските изби, животновъдството и мандрите, в строителството, в туризма, в активния бизнес-обмен със съседна Гърция. А и европейските пари си личат навсякъде - както в инфраструктурата, така и в селското стопанство.   ***   Процъфтяващият капитализъм си има обаче и обратна страна. В магазин за конфекция продавачът е готов на всичко, само за да продаде избрания костюм: \"Ще ушием нов панталон, ще поправим сакото, всичко експресно, в неделя можете да си го вземете.\" В неделя? Презадоволените общества на благоденствието в Западна Европа не гледат с добро око на извънредния труд и работата в неделя, докато в София човек има чувството, че всичко работи 24/7. През 19-ти век на това са му казвали \"безмилостна експлоатация\". Да, хората печелят добре, но нямат време за нищо друго - нито за децата си, нито за почивка или някакви културни занимания. Неслучайно често ще чуеш българите да се оплакват от простотията в училищата, от вулгарния вкус на младите, от галопиращата бездуховност. Разбира се, и от корупцията, но това е друга тема. Още повече, че оплакващите се често пъти сами участват във всекидневната \"малка\" корупция, защото \"нямало друг начин\", както ще чуеш от дребни бизнесмени.   ***   Дребни бизнесмени, които в България фалират на конвейер. \"Зарязах си сигурната държавна работа и подхванах бизнес\", въздиша шофьорът на такси. \"Преди парите бяха малко, но поне бях осигурен. А бизнесът ми се провали за месеци - и ето ме сега, въртя волана за чорбаджията...\" Млада софиянка пък разказва за тъжната \"игра\", която играела със сина си: \"Обзалагаме се на по един сладолед колко ще издържи новоткритият ресторант или новото магазинче в квартала\".   ***   България в светлини и сенки. Както, впрочем, всяка друга страна по света. Покрай срещата на ЕС за Западните Балкани стотиците чуждестранни журналисти ще видят Рилския манастир и Пловдив, ще опитат великолепната българска кухня и отличните вина, но ще научат и за забатачената съдебна реформа, за олигарсите, за превзетите медии и за репресираното гражданско общество. И сигурно ще напишат за всичко това. Малко от птичи поглед. Както по-горните редове.", "date": "2018.05.17", "title": "Четири дни в България: какво щях да запомня, ако бях чужденец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382058-%D0%BA%D0%B0%D0%BA%D0%B2%D0%BE-%D1%8F%D0%B4%D0%BE%D1%81%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8", "text": "София вероятно ще заприлича на един гигантски автопарк за камиони и автобуси в четвъртък, когато превозвачи от цялата страна окупират столицата със своя мирен протест. Причина за него е недоволството им от планираните законови промени в Европейския съюз, които според тях ще доведат до фалити на български фирми.   Протестът няма за цел да привлече вниманието на гражданите, нито дори на българското правителство, което вече ясно разбра, че превозвачите са недоволни.   \"Публиката\", към която мащабната проява е насочена, са лидерите на държавите от Европейския съюз, които ще се срещнат в София със свои колеги от Западните Балкани в опит да кроят бъдещето на региона.   Но преди изпълнението на тези дългосрочни и големи планове, те ще трябва да решат да правят и с недоволните превозвачи - не само у нас, но и в няколко други страни отдалечени от пазарите в Европа.   Къде ще протестират?   Мирният протест ще обхване няколко града в страната като най-многоброен ще бъде в столицата. Очаква се около 200 камиона и автобуси да бъдат разположени в София. Тяхното шествие ще започне в 10:00 ч. и ще продължи до 17 ч. Разминаването с пиковите часове преди и след края на работния ден може и да не доведе до значителни тапи из София, но със сигурност проявата ще затрудни допълнително движението в столицата. В града вече са в сила  заради самата среща на лидерите на ЕС и балканските държави.   Шествието на тежкотоварните камиони и автобусите ще премине по булевард \"Цариградско шосе\" при отбивката към булевард \"Брюксел\" в лентите в посока София. При 4-ти км ще бъдат паркирани товарни автомобили, а след отбивката за квартал \"Дървеница\" до отбивката за булевард\"Ситняково\" ще бъде наредена протестна колона от автобуси.   От 13 ч. до 17 ч. ще бъде проведено протестно шествие на превозвачите. То ще е със сборен пункт площад \"Македония\", ще премине по маршрута от улица \"Алабин\" към Съдебната палата, вдясно по булевард \"Витоша\" и до парковото пространство пред НДК.   Очаква се като част от протеста прояви да има и в други градове – Пловдив, Благоевград, Видин, Враца, Петрич, Сандански и др.   Протестно шествие ще има и на пътя Пловдив-Асеновград – един от най-натоварените участъци в страната. То ще започне в 10 ч. от отсечката за село Крумово към Пловдив и ще продължи до 14 ч. Ще има временна организация на движението, но то няма да бъде спирано.   Какво поражда недоволството на превозвачите?   Проблем се явяват предстоящите законодателни промени в областта на товарния автомобилен транспорт в Европейския съюз. Членовете на сдруженията и синдикатите в сектор \"Автомобилен транспорт\" в страната не са съгласни с много от промените, залегнали в сегашния вариант на т.нар. Пакет за мобилност I на Европейската комисия (ЕК).   Промени, които от Европейската комисия промотират като насочени към благото на шофьорите, гарантиране на тяхното заплащане и почивка, както и \"нови възможности за превозвачите\". Те обаче се превърнаха в конфликтна точка между различни европейски страни, заради притеснения, че може да навредят на единния пазар и да дискриминират превозвачите от Централна и Източна Европа.   На това мнение са и представителите на сектора у нас, според които промените ще се отразят негативно на икономиката на България.   \"Последващ ефект от готвените рестрикции е нова емигрантска вълна, при която наши транспортни работници ще бъдат принудени да търсят препитание в чужбина\", пише в официалната позиция на сдруженията и синдикатите в сектора.   Според тях промените ще доведат до \"разделяне на Европа на \"две скорости\", както и до \"унищожението на транспортния сектор в отделни държави членки за сметка на просперитета му в други\". Облагодетелствани според тях ще са държави като Германия, Франция и Австрия, а България ще е сред ощетените.   Срещу кое конкретно са против българските превозвачи:   Първата проблемна тема е свързана с  предложението водачите на камиони да са длъжни да се прибират в родната си страна на всеки 3 или 4 седмици . Тук разположението на България в периферията на континента поставя страната ни в неизгодна позиция, защото на шофьорите ще им отнема много време да се върнат до България.   Позицията, която българското правителство ще защитава, е \"превозвачите да дават възможност за почивка на определен период на своите водачи, а те сами да избират къде и как да прекарат времето, когато не са на работа\". Вторият спорен въпрос –  как ще се заплащат командировките на водачите . В сегашния проект на Пакета за мобилност се предлага това да става по законодателството на страната, която посреща товара, след 3-ия ден на престой на шофьора там. От българското транспортно министерство посочват, че има \"неясноти и няма методика за изчисляването на тези ставки\".   Тези правила ще важат и за трети страни, извън Европейския съюз. ЕС обаче няма как да контролира дали превозвачите в тези държави спазват това изискване, т.е. тези външни на съюза фирми ще са облагодетелствани от неспазването на новите разпоредби и ще се стигне до нелоялна конкуренция.   Превозвачите посочват друг проблем – че ще се стигне до дискриминация на шофьори, работещи за една и съща фирма. \"Те ще получават различни възнаграждения в зависимост от държавата, в която товарят или разтоварват стоки\", пишат от сдруженията и синдикатите. Т.е. тези шофьори, които пътуват до Франция или Испания ще получават в пъти повече пари от изпълняващите курсове в Румъния или Хърватия.   Третият проблем е предложението  да се въведе забрана седмичната почивка да се извършва в кабините на камионите .   И тук според българското транспортно министерство има \"неясноти\" в предложените от ЕК текстове. Изискването на застрахователите товарите и камионите да не се остават без надзор поставя шофьорите в неизгодна позиция – те нито могат да спят в камиона (за да го пазят), нито да спрат в хотел, освен ако той няма охраняем паркинг. Превозвачите се оплакват и от липсата на адекватна политика за бежанците, защото те се промъквали в камионите и повреждали стоката.   Стана ясно, че от българското правителство ще се съгласят на тази промяна, когато в цяла Европа вече има изградени паркинг зони с охрана и необходими условия за шофьорите в цяла Европа. От ЕК планират подобно нещо, но не е ясно кога идеята ще бъде реализирана.   Четвъртият повод за недоволство е  срещу предвидените ограничения при каботажни превози . Каботаж е ситуация, при която шофьор/камион извършва вътрешни превози на стоки в страна от ЕС веднага след като е направил международен курс. До момента се позволяваха по 3 каботажни операции в рамките на 7 дни след международния превоз. Новите правила предвиждат да ограничението за брой на операциите да отпадне, но в рамките само на 5 дни.   Например – български шофьор прави курс до Франция, след което извършва няколко последователни превоза на стоки вътре в самата държава. Според сегашното ограничение той няма да е ограничен в броя превози, но ще има с 2 дни по-малко за това. След това не е задължително да се връща до България, но трябва да направи друг международен курс.   Това е единствената тема, по която правителството е готово на отстъпки след поредните консултации с превозвачите. Според българските превозвачи в този си вид Пакетът за мобилност I е дискриминационен и ще \"унищожи българския транспортен бизнес\". Те посочват, че в момента сектора осигурява над 120 хиляди работни места в България, както и 15% от брутния вътрешен продукт (БВП) на страната. Според транспортното министерство цифрата е дори по-голяма – 17%.   Недоволството на превозвачите у нас се споделя и от техни колеги в Унгария и Полша, които също ще бъдат засегнати негативно от промените. Според всички тях географската отдалеченост на Централна и Източна Европа от западните пазари ще доведе до множество фалити на транспортни фирми там.   Според транспортния министър Ивайло Московски заради определени текстове в Пакета за мобилност \"над 3000 български камиони ще излязат от европейския пазар\".   Какво направи правителството?   От кабинета \"Борисов 3\" се опитаха да намерят начин да откажат превозвачите от идеите им за протест, макар според някои мерките им да са закъснели. Седмица преди европейските лидери да пристигнат в София премиерът Бойко Борисов \"повдигна въпроса\" при свои разговори с германския канцлер Ангела Меркел и с френския президент Еманюел Макрон. Това обаче не доведе до някакви конкретни ангажименти за промяна в текстовете на Пакета за мобилност.   Така в понеделник, дни преди пристигането на лидерите на ЕС и Западните Балкани у нас, стана ясно, че кабинетът заедно с екипа на еврокомисаря по транспорта Виолета Булц ще изготви \"промени в конкретни детайли и текстове по Пакета за мобилност, за да станат те приемливи за българските превозвачи\". Те ще бъдат внесени в Европейската комисия.   Проблемът е, че подготвянето на \"промени\" не означава приемането им, а лобирането на Борисов пред европейските лидери може да не доведе до нищо съществено. Така въпреки обещаните \"максимални усилия\", накрая може да се окаже, че Пакетът за мобилност ще бъде приет в сегашния му вид.   В сряда председателят на групата на ЕНП в Европейския парламент Манфред Вебер коментира, че всичките 219 депутати ще подкрепят предложенията на ГЕРБ по Пакета за мобилност и че не трябва да се използват мерки, които ще \"наказват българските превозвачи\".   Политическите сили у нас обърнаха и този казус в повод за размяна на критики едни срещу други. ГЕРБ заеха позицията на защитници на правата на превозвачите, които ще търсят решаване на проблема. В същото време според БСП правителството е пропиляло цяла година и не е създало коалиция от държави, които да се противопоставят на предложените промени.   Ивайло Московски дори декларира готовност в знак на протест да напусне Съвета на министрите по транспорта, ако се приемат \"тези силово наложени рестриктивни мерки от ЕК\".   Подобен ход едва ли ще повлияе сериозно на решаването на казуса, в който страни от двете половини на Европа очевидно влизат в противоречие заради интересите на собствените си транспортни браншове.", "date": "2018.05.17", "title": "Какво ядоса българските превозвачи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382059-%D0%B1%D0%B5%D0%B4%D0%BDo%D1%81%D1%82%D1%82%D0%B0-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%B2%D1%80%D0%B5%D0%B4%D0%B8-%D0%BD%D0%B0-%D0%BC%D0%BE%D0%B7%D1%8A%D0%BA%D0%B0", "text": "Когато говорим по темата за финансовите проблеми, често свързваме нещата с житейските избори, които човекът е направил - \"Защо еди-кой си не завърши университет?\", \"Защо не си е избрал/ избрала по-добре платена работа?\", \"Защо има толкова много деца като не може да си ги гледа...\" и т.н.   И безспорно, на едно чисто рационално ниво връзката между изборите, които правим в живота си и социално-икономическия статус, който имаме, е ясно видима. Въпросът обаче е дали обратното също е валидно - влияе ли финансовото ни положение на начина, по който мислим и взимаме решения?   Според последните научни изследвания обаче предполагат, че малкото пари в портфейла всъщност може да засегнат способността на човешкия мозък да мисли и да помни.    В най-новата от тези научни статии учените откриват връзка между това човек да стои на по-ниските стъпала на социално-икономическата стълба и промените в мозъка.   За това проучване, публикувано в Сборника на Националната академия на науките, изследователи в Центъра за жизнено дълголетие към Тексаския университет в Далас са изследвали мозъците на 304 души на възраст между 20 и 89 години.   Изследователите следели за две основни неща: 1) колко сива материя субектите имат в мозъка си; и 2) как са организирани техните мозъчни мрежи.   В мозъка областите, които имат сходни функции, често показват и идентична активност. Така например онези области, които контролират речта, могат да взаимодействат помежду си повече, отколкото с онези, участващи в различни телесни функции. Обикновено се смята, че е добре мозъчните мрежи да бъдат \"сегрегирани\" по този начин.   След това учените сравнили данните за мозъците на субектите със завършеното образование, което имат, както и с професионалната им история - иначе казано със социо-икономическия статус на изследваните хора.   Оказва се, че сред хората на средна възраст (на възраст между 35 и 64 години) участниците с по-висок статус имат повече сива материя в мозъка си и по-явна \"сегрегация\" в мозъчните си мрежи. И двете мерки са свързани с по-добра памет и се приемат за защита срещу деменция и други признаци на стареене на мозъка.   Тази теза се изчистила още повече, след като били взети под внимание и всички допълнителни фактори като ментално и психическо здраве, когнитивни способности и дори техния социо-икономически статус в детството, а не в зряла възраст.   Така се стига до извода, че да израснеш в богато или бедно семейство няма особено значение за развитието на мозъка ти, но когато си в по-богата или по-бедна среда в зряла възраст, ефектът върху мозъка вече се забелязва.   Какви може да са причините за това?    Учените разглеждат един по-обобщен профил на хората с нисък социален статус. По-ниско платените позиции като цяло предполагат и един по-нездравословен начин на живот - хранят се с по-вредни храни, нямат достъп до по-качествено здравеопазване (особено в страните на Запад, където здравеопазването е свързано с лични вноски на модела на застраховките). Също така учените отчитат фактори като това, че работническите квартали с по-ниски наеми често са и с по-замърсен въздух.   Допълнително с това хората с по-ниско платен труд в много случаи може да се каже, че водят и интелектуално нестимулиращ живот. Стресът от това да \"свързваш двата края\" също оказва своя дан тук като хормоните на стреса нанасящ щети по цялото тяло на човек, включително и мозъка.   \"Започваме да научаваме повече за въздействието както на стреса, така и на непрекъснатото учене върху мозъка\", казва Гаган Уиг, невролог от Тексаския университет и ръководител на екипа, извършващ изследването. \"Това е в съответствие с идеята, че житейският опит може да се повлияе на здравето на мозъка.\"   Предишни изследвания също така показват, че ниското социално-икономическо положение може да повлияе на начина, по който мислим. Доклад от 2013 г. в сп. Science установява, че \"когнитивната функция на даден човек намалява от постоянните и всевъзможни усилия да се справи с непосредствените последици от това, че разполага с малко пари\" - плащането на сметките, изникването на извънредни разходи и т.н.   Това изследване открива, че когнитивната цена на бедността, която може да се натрупа за ден, е равносилна на това човек да будува цяла нощ.    Друго подобно проучване от 2017 г. установява, че хората, които са живели в бедност, се представят по-зле от тези, които никога не са били бедни, на тестове за словесна памет, скорост на мислене и обработка на информация.   Така, ако разглеждаме бедността като допълнително напрежение за мозъка, тя има капацитета да нанесе трайни щети върху мозъка. Разбира се, тук не говорим за фатален развой или за тежки травми, които да пречат на основната работа на мозъка, а по-скоро за амтортизация - по-бавна работа, по-намалени възможности от предварително зададеното.   Интересното в случая е, че изследванията не важат за всички възрастови групи. Хората под 30-35-годишна възраст, както и тези над 64 години не се вписват толкова в тези зависимости.    Причините за това може да са две - или само най-здравите хора сред групите с нисък социално-икономически статус са оцелели до старост, или в това, че след като хората надхвърлят определена възраст, социалните и икономическите детерминанти са по-малко важни за здравето на мозъка отколкото чисто биологичното стареене.   Колкото до по-младите, там биологичният фактор е на преден план и успешно попълва липсите, създадени от допълнителните натоварвания върху мозъка.   Общата линия на тези изследвания все още не е достатъчна за генерални заключения, но тя все пак дава определени изводи и един от тях е, че финансовите проблеми действително могат да доведат до щети за човешкия мозък.    Така вече може да се запитаме - ако досега виняхме за бедността лошите житейски избори, то не си ли струва да обмислим и другия вариант - бедността да е в основата на всички тези глупави решения?", "date": "2018.05.17", "title": "Беднoстта наистина вреди на мозъка"}
{"url": "http://www.classa.bg/%D1%81%D0%B2%D1%8F%D1%82/item/382053-%D0%B8%D1%82%D0%B0%D0%BB%D0%B8%D1%8F-%D0%BD%D0%B0%D0%BF%D1%83%D1%81%D0%BA%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Излизане от еврозоната, предоговаряне на европейските договори, анулиране на италиански дълг от 250 милиарда евро от Европейската централна банка (ЕЦБ) са сред мерките в проект на “договор за създаване на правителство” между крайнодясната “Лига” и популисткото Движение “Пет звезди” в Италия. Документът е публикуван във в. Huffington Post.     Информацията е “преувеличена” и “доста изменена”, се казва в комюнике на двете формации, които продължават официалните си преговори за съставяне на правителство от антисистемни партии.   Сред многобройните мерки, представени в този документ от 39 страници, е въвеждането на “технически мерки от икономическо и юридическо естество, които ще позволят на страните членки да излязат от европейския Икономически и паричен съюз и по този начин да преоткрият своята валутна независимост”.   В друг пасаж изниква възможността да се поиска от ЕЦБ, ръководена от италианеца Марио Драги, да премахне 250 милиона от италианския дълг, държани под формата на държавни ценни книжа от институцията във Франкфурт.   Текстът предизвика лавина от коментари в пресата, веднага след като беше публикуван, като журналисти и експерти критикуват най-вече неговата “наивност”.   Финансовите пазари също не го оцениха – Миланската борса отвори днес със спад от 0,75 процента.     Движение “Пет звезди” и “Лигата” се опитаха да успокоят духовете, обяснявайки, че версията върху която работят, не отговаря “на тази, която е публикувана”.", "date": "2018.05.17", "title": "Италия напуска Еврозоната?"}
{"url": "http://www.classa.bg/%D1%81%D0%B2%D1%8F%D1%82/item/382054-%D1%82%D1%83%D1%80%D1%86%D0%B8%D1%8F-%D0%B8%D0%B7%D0%B3%D0%BE%D0%BD%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB", "text": "Турция изгони посланика на Израел заради вчерашните кръвопролития на границата на Ивицата Газа с еврейската държава, съобщава “Дейли сабах”. По последни данни при размириците са загинали 61 палестинци, а над 2 хиляди са ранени.     Министерството на външните работи на Турция е поискало от посланика на Израел да напусне страната за неопределен срок.   Турският президент Реджеп Тайип Ердоган каза вчера, че Анкара отзовава своите посланици от Вашингтон и Тел Авив за консултации. Той добави, че от 15 май Турция обявява тридневен национален траур в солидарност с “палестинските братя”.   По-рано днес Анкара призова мюсюлманския свят да преразгледа връзките си с Израел. Турция поиска извънредна среща на Организацията за ислямско сътрудничество.   Турция и Израел възстановиха дипломатическите си отношения преди по-малко от две години. В края на 2016 г. израелският посланик се върна в Анкара.     Отношенията между Анкара и Тел Авив се обтегнаха през 2010 г., когато при акция на израелската морска пехота срещу кораби, изпратени да пробият блокадата на Газа и да доставят на Палестинската автономия храни и лекарства, бяха убити десетима турски граждани. Двете държави изтеглиха посланиците си за няколко години заради възникналата през 2010 г. криза.", "date": "2018.05.17", "title": "Турция изгони посланика на Израел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382055-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BD%D0%B4%D1%80%D0%BE%D0%BD%D0%B8%D0%BA-%D0%B8-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%BF%D0%BE%D0%BC%D0%BE%D1%89%D0%BD%D0%B8%D1%86%D0%B0-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%8E%D0%BD%D0%B8%D1%8F", "text": "    Свети апостол Андроник принадлежи към лика на седемдесетте апостоли. Той повярвал в Христа по-рано от свети апостол Павел, на когото се падал роднина, както свидетелства апостол Павел в Посланието до Римляни:   ).   Свети Андроник бил епископ в Панония; Панония била една от големите южнодунавски области на Римската империя. Границите й били разположени: на запад - до Алпите, на юг - по река Сава, на изток и на север - по река Дунав. В историята на християнската Църква Панония е известна като място на проповедническата дейност на Славянските първоучители - светите равноапостоли Кирил и Методий, но той не бил проповедник и учител само в един град или само в една страна, а благовествувал по целия свят. Пътешествувал по различни страни, като навсякъде проповядвал Христовото учение и изкоренявал бесовските заблуди. Помощница в проповедническата дейност му била преславната Юния.     Андроник, заедно с Юния, умрял за света заради Христа, за да доведе мнозина до познаване на истинния Бог. И наистина, той разрушил чрез проповедта си много идолски храмове и издигнал на местата им християнски църкви, изгонвал нечистите духове от хората и лекувал недъзите на немощните и болните.    Когато дошло време да преминат във вечността, Андроник и Юния били удостоени от Господ с венеца на апостолството и на мъченическия подвиг, тъй като пострадали много от езичниците. Честните им мощи били намерени заедно с мощите на много други свети мъченици в Евгения. На християните е било известено за тези мощи чрез особено Божие откровение, както това е описано подробно при датата 22 февруари (Виж  ).", "date": "2018.05.17", "title": "Св. апостол Андроник и неговата помощница мъченица Юния"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382056-17-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1395 г. обединени унгаро-влашки войски нанасят поражение на османската армия при Ровине, Влашко.    През 1498 г. корабите на Васко да Гама достигат до Индия.    През 1555 г. в София мюсюлмански фанатици убиват с камъни Никола Мартинов, решил да се върне към християнската вяра.    През 1792 г. е създадена Нюйоркската фондова борса.    През 1846 г. саксофонът е патентован от Адолф Сакс.    През 1860 г. е основаван германският футболен клуб „Мюнхен 1860\".    През 1867 г. четата на Филип Тотю със знаменосец Васил Левски преминава в България при Свищов.    През 1876 г. четата на Таньо войвода слиза на български бряг.    През 1913 г. в Лондон е подписан мирен договор между държавите от Балканския съюз (България, Сърбия, Гърция и Черна гора) и Османската империя, с който се слага край на Балканската война (1912-1913).    През 1930 г. френският министър на външните работи Аристид Бриан се обръща с призив за създаване на Европейски федерален съюз.    През 1956 г. България е приета за член на ЮНЕСКО.    През 1991 г. официалната рождена дата на интернет. Тим Бернърс Ли представя продукта си в научна комисия в Европейския център за ядрени изследвания (CERN).    През 1995 г. след като 18 години е кмет на Париж, Жак Ширак встъпва в длъжност президент на Франция.    През 2006 г. Баташките мъченици са канонизирани за светци от Българската старостилна православна църква.  ", "date": "2018.05.17", "title": "17 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/382052-%D0%BA%D1%80%D0%B8%D0%BC%D1%81%D0%BA%D0%B8%D1%8F%D1%82-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA", "text": "Ултраскъпият мост от Краснодарския край до Кримския полуостров бе открит на 15 май. Руският бюджет похарчи за целта 228 милиарда рубли, без да се прецени икономическата ефективност на подобна инвестиция.   Президентът Владимир Путин взе участие в откриването на Кримския мост - пръв мина с камион по него, а в сряда автомобилното движение бе открито официално. В церемонията се включи и милиардерът Аркадий Ротенберг, участвал в контрола върху хода на строежа.   Скъсването на украинско-руските отношения и присъединяването на Крим към Русия, изострили икономическата криза, парадоксално дадоха живот на твърде мащабни инфраструктурни проекти. На първо място ще споменем прокарването на енергиен мост от Русия към Крим, на жп линия заобикаляща Украйна, а сега и на транспортен мост през Керченския проток.   И трите проекта изискваха колосални инжекции от бюджета. Икономическата целесъобразност не бе предмет на дискусии - на преден план излязоха политическите мотиви. Първо приключи работата по енергийния мост - през май 2016 г. Спешна нужда от такъв се очерта, след като Украйна наложи енергийна блокада на полуострова. През 2014-2016 г. редовно бе изключвано енергоподаването за Крим. Общата стойност на енергийния мост възлезе по официални данни на 47 милиарда рубли; с повечето средства бяха изградени далекопроводи от Ростовската АЕЦ до Таманския полуостров. За подсигуряване на захранване бе ускорено въвеждането в строя на Трети енергоблок от атомната централа. През Керченския проток бяха прехвърлени кабелно-въздушни линии - по въздуха, с поддържащи опори, и по морското дъно. Построена бе и подстанция, също и необходимата инфраструктура.   От съветско време насам част от жп линията в посока на юг от Москва минаваше през крайгранична територия на Украйна в Луганска област. След събитията от 2014 г. този момент доби стратегическо значение: руските власти сметнаха, че Киев може да блокира жп превозите по това трасе. Съответно втора стъпка бе прокарването на нови релси с дължина 137 км, заобикалящи Украйна, в руските Воронежка и Ростовска област. Това бе осъществено със силите на жп войски. Работата приключи през август 2017 г.; разходите достигнаха близо 55 милиарда рубли. Кримският мост надмина по цена всички реализирани преди проекти - 228 милиарда рубли. Конструкцията се нареди сред най-сложните технически съоръжения, изградени след разпадането на Съветския съюз - автомобилният и жп мост с дължина 18 км бе построен в доста трудни геоложки условия с цената на голям брой екологични и политически рискове.   Основен вътрешнополитически избор бе изборът на основен изпълнител за строежа. Това бе компанията “Стройгазмонтаж”, собственост на Аркадий Ротенберг, един от старите приятели на Путин. Което естествено породи недоволство и разнообразни подозрения, че проектът крие корупционна съставка, че е неефективен, а олигархът се обогатява за сметка на държавния бюджет.   Държавата обаче имаше различна логика: тя не откри други компании, които да разполагат с подходящ опит, финанси и технически възможности за изграждане на подобен обект. Неочакваното присъединяване на Крим и съвсем очакваната му блокада, засегнала 2,3-милионното население, принудиха руските власти да действат бързо и нестандартно. За други мегапроекти от путинската епоха като възстановяването на Грозни, тръбопровода Източен Сибир - Тихи океан, реновирането на Владивосток за срещата на върха на организацията за Азиатско-тихоокеанско сътрудничество (АТИС), включително прехвърляне на мост до остров Руски, и за строежа на обектите за олимпиадата в Сочи имаше достатъчно време - но в случая сроковете наистина притискаха.   Щом полуостровът бе откъснат от жп комуникациите, а Украйна започна строго да контролира автодвижението от континента, от всички начини за снабдяване и връзка с Крим останаха само фериботите и авиацията. За Кремъл бе принципно важно да покаже и докаже, че може да осигури свободен достъп до новата си територия.   Инфраструктурните проекти от този род често минават без конкурс, защото нивото на трудност и оперативните нужди налагат да се действа незабавно. Когато например САЩ окупираха Ирак, поръчки за мащабни възстановителни дейности на стойност милиарди долари получиха “Халибъртън” и “Бехтел Груп”, свързани с републиканците (вицепрезидентът Дик Чейни оглавяваше първата, преди да бъде избран), и то понякога без търг - с мотива за форсмажорни обстоятелства.   Това обаче неизменно поражда съблазън от незаконно обогатяване - прехвърляните средства са огромни, а контролът върху тях намален. Нека припомним тук едрата руска компания “Мостовик”, укрепнала с поръчки от този вид: тя построи между другото и моста към остров Руски. Веднага след олимпиадата в Сочи от 2014 г. фирмата обяви фалит, а ръководството на “Мостовик” бе арестувано. Тъй че обществените подозрения може да не са безпочвени, налага се внимателно да бъдат проверени и препроверени. С това безспорно ще се залови Алексей Кудрин, оглавил наскоро Сметната палата.   Железопътното натоварване на моста не е пресметнато - има ли нужда Крим от толкова влакове и дали ще са рентабилни те? Курортният сезон е отделна работа; на полуострова обаче той продължава към четири месеца. А никъде по света летовниците вече не се превозват с далечномагистрални композиции.   Тунелът под Ламанша примерно е икономически оправдан, защото оттам минават скоростни влакове, гарантиращи бързи превози между Лондон и Париж. Но ето че пътуващите през тунела Сейкан в Япония между Хокайдо и Хоншу все повече намаляват, защото със самолет се стига по-бързо. А на остров Хокайдо живеят над два пъти повече хора, отколкото в Крим. От трите моста през Босфора само един е комбиниран - автомобилно-железопътен.   Главната поука от Кримския мост е, че поиска ли държавата сериозно да постигне нещо, ще положи всички усилия за целта. Автомобилното движение бе открито половин година предсрочно. След празниците обаче често усещаме махмурлук, понякога твърде горчив.", "date": "2018.05.17", "title": "Кримският махмурлук"}
{"url": "http://www.classa.bg/%D1%81%D0%B2%D1%8F%D1%82/item/382050-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%BA%D1%80%D0%B0%D1%81%D0%B5%D0%BD-%D1%81%D0%B2%D1%8F%D1%82-%D0%BD%D0%B0-%D0%BE%D1%80%D0%B1%D0%B0%D0%BD", "text": "В европейската политика Виктор Орбан се изявява като пълна противоположност на Еманюел Макрон. Унгарецът иска да спечели източноевропейците на своя страна и заедно с тях да обяви война на Брюксел. Реалистично ли е това?             Когато изнася важна реч, унгарският премиер Виктор Орбан често прибягва до провокации и иронични забележки, търсени от него умишлено. След преизбирането си през 2014 година, например, той обяви края на „ерата на политическите дебати\" в Унгария и прокламира началото на „времето за действие\". Същата година той оповести, как Унгария поемала курс към \"работническа, нелиберална държава\". В програмната си реч миналото лято пък Орбан нарече ЕК „инквизиция\" и обяви Унгария за \"бастион на християнска Европа\".   Този път речта му пред парламента в Будапеща при полагането на клетва преди новия му премиерски мандат беше не чак дотам агресивна. Той говори като опитен държавник, който не търси непременно провокацията и иронията. Но колкото и помирителен да изглеждаше тонът му, по същество Орбан си беше същият, какъвто го познаваме - твърд и непреклонен.   Такъв свят иска Орбан   Вътрешнополитически той обяви без да увърта, че възнамерява да управлява поне до 2030 година. Дотогава Унгария трябва да се нареди сред петте най-добри и най-приятни за живеене страни в ЕС. Орбан, който е убеден в краха на либералната демокрация, дори вече не вижда „нелибералната държава\" като нейна алтернатива, а залага на християндемокрацията. С това той изпраща ясен знак към Европейската народна партия (ЕНП), в която се води остър вътрешен спор за това дали да не изключат от редиците си партията на Орбан - Фидес.   Що се отнася до външната политика, посланията на Орбан не съдържаха много нови неща, но бяха обичайно за него ясни и твърди: Унгария щяла да остане в западния съюз, но, по повод на сегашните напрежения между Берлин, Москва и Истанбул, страната му щяла да преследва своите собствени геополитически интереси и нямало да „изнася\" демокрация или пък да се кланя на някакви други идеологии.   Двете ключови външнополитически послания на Орбан гласяха: той отхвърля проекта за Съединени европейски щати, който Орбан нарече „трескав кошмар\" - според унгарския премиер ЕС трябва да бъде много повече от един „съюз от свободни нации\"; и в същото време Орбан предложи на страните от „Карпатския басейн\" интензивно сътрудничество с цел превръщането им в „най-сигурното, най-бързо развиващото се единно икономическо, търговско и транспортно пространство\". Орбан - източноевропейският Макрон?   По този начин Виктор Орбан се позиционира в европейската политика като пълната противоположност на френския президент Еманюел Макрон. Орбан е наясно, че - от гледна точка на размерите и икономическата мощ на Унгария - той няма да бъде приет сериозно, ако реши да действа сам. Затова унгарският лидер отдавна се опитва да изкове съюз между източните страни-членки на ЕС и да привлече в него и страните от Западните Балкани, които са кандидатки за членство в общността. Този съюз трябва да отстоява в Брюксел идеята за \"Европа на нациите\", тоест до един вид икономически Европейски съюз, а въпросите за функционирането на демокрацията и правовата държава да останат в правомощията на отделните национални държави.   Сред приятели: Виктор Орбан с лидерите на страните от Вишеградската група - Матеуш Моравецки, Роберт Фицо и Андрей Бабиш   В тази светлина трябва да разглеждаме и първата му официална задгранична визита след преизбирането му на поста, която го отведе във Варшава за разговори с полския президент Ярослав Качински. Преди това Орбан беше и в Словения, където се включи в предизборната кампания на националноконсервативния бивш премиер Янес Янша, чиято партия също членува в ЕНП. Унгарският лидер поддържа добри отношения и с другите политически лидери в региона - с бившия словашки премиер Роберт Фицо, с председателя румънските социалдемократи Ливиу Драгня, с българския премиер Бойко Борисов, с бившия македонски премиер Никола Груевски, както и с националноконсервативния президент на Сърбия Александър Вучич. Авторитарният, непрозрачен и основаващ се на корупцията властови модел на Орбан изглежда привлекателен за много от тези политици. Досега обаче източноевропейските страни-членки много рядко са действали сплотено. Особено по въпроса за квотното разпределение на бежанците. Източна Европа не е единна   По всичко изглежда, че засега трудно може да бъде изкован един източен съюз срещу Брюксел - прекалено различни интереси преследват отделните страни и прекалено пъстра е политическата картина на управленията в тях. Полша и Румъния не харесват проруския курс на Виктор Орбан и Роберт Фицо; Чехия и България са разединени по този въпрос; различна е и оценката в отделните столици за събитията в Украйна. Сложни са и отношенията в момента между Унгария и Хърватия - въпреки сходните идеологически виждания.   Освен това никой от другите източноевропейски лидери не държи в ръцете си толкова много власт, колкото Виктор Орбан. Нищо чудно накрая да се окаже, че унгарският премиер ще си остане само със собственото право на вето като лост за оказване на натиск, с което той вече заплаши. Така например по повод на идеята за обвързването на европейското финансиране със спазването на принципите на правовата държава, Орбан заяви: „Спокойно. Без Унгария не може да има европейски бюджет.\"", "date": "2018.05.17", "title": "Новият прекрасен свят на Орбан"}
{"url": "http://www.classa.bg/%D1%81%D0%B2%D1%8F%D1%82/item/382051-%D1%81-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%BA%D0%B0%D1%82%D0%BE-%D1%82%D1%80%D1%8A%D0%BC%D0%BF-%D0%BD%D0%B5-%D0%BD%D0%B8-%D1%82%D1%80%D1%8F%D0%B1%D0%B2%D0%B0%D1%82-%D0%B2%D1%80%D0%B0%D0%B3%D0%BE%D0%B2%D0%B5", "text": "Председателят на Европейския съвет Доналд Туск подложи на сериозни критики действията на американския президент Доналд Тръмп заради оттеглянето му от ядреното споразумение с Иран и заплахата да наложи извънредни мита на алуминия и стоманата, внос от Европа.   \"Като гледаме последните решения на Тръмп, някой дори би си помислил: С такива приятели на кого са му притрябвали врагове?\", каза бившият полски министър-председател по време на пресконференция в София във връзка със срещата на върха ЕС-Западни Балкани.   Той посочи, че САЩ и Европейският съюз продължават да са приятели и партньори, но облагането с мита не може да се оправдае на базата на притеснения за националната сигурност.   \"Абсурдно е дори да си помислиш, че Европа може да е заплаха за САЩ. Трябва да върнем реалността в този диалог\", каза още Туск.   Председателят на Съвета призова ЕС да се обедини икономически, политически и военно както никога преди, изправен пред предизвикателства като възхода на Китай, агресивната позиция на Русия и \"новия феномен - капризната твърдост на американската администрация\".   \"Нямам съмнения, че в новата глобална игра Европа ще бъде или голям играч, или пионка\", каза Туск. \"Европа трябва да направи всичко по силите си да защити - въпреки временните настроения - трансатлантическата връзка. Но в определен момент трябва да се подготвим за сценарии, в които ще се наложи да действаме сами. Трябва да имаме достатъчен потенциал да се справим с предизвикателството. Няма нито една обективна причина, поради която Европа да има комплекси спрямо някой друг. Да бъдеш европеец, е повод за гордост\".   Доналд Туск подчерта, че Европа трябва да проведе дебат не само за бъдещето на разширяването, но и за забавянето на съюза спрямо останалите големи икономики по отношение на иновациите.   \"Иновациите ще влияят върху живота ни с все по-растящо темпо през следващите години, което повдига не само надежди, но и етични въпроси. Европа трябва да играе активна роля в тази трансформация, защото тя ще се превърне в реалност за всички европейци. Затова ще попитам европейските лидери два въпроса: Какво искат да се направи на ниво ЕС за ускоряване на фундаменталните иновации? И как си представят ЕС да се превърне в основен играч в сферата на Big Data\", каза Туск.", "date": "2018.05.17", "title": "\"С приятели като Тръмп не ни трябват врагове\""}
{"url": "http://www.classa.bg/%D1%81%D0%B2%D1%8F%D1%82/item/382046-%D0%BF%D0%BE%D0%BD%D1%8F%D0%BA%D0%BE%D0%B3%D0%B0-%D1%81%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC-%D0%BA%D0%B0%D0%BA-%D0%BD%D1%8F%D0%BA%D0%BE%D0%B9-%D0%BC%D0%B8-%D0%B7%D0%B0%D0%B4%D0%B0%D0%B2%D0%B0-%D0%B2%D1%8A%D0%BF%D1%80%D0%BE%D1%81-%D0%BE%D1%82-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%B5%D1%81%D1%82%D0%B5%D1%81%D1%82%D0%B2%D0%BE", "text": "Навремето Ане Франк е облепила две от страниците в дневника си с кафява хартия. Вероятно се е срамувала от написаното. Сега обаче учени успяха да разкрият съдържанието им: вицове, пасажи  за сексуалността и проституцията.               Дълго време специалистите се опитваха да разчетат скритите текстове на 78 и 79 страница от дневника на Ане Франк. Навремето момичето облепило въпросните страници плътно с кафява хартия. Вероятно защото се е срамувала от това, което е написала там. Сега обаче учените успяха: с помощта на нова дигитална технология, която не е увредила целостта на дневника. Вчера амстердамската фондация \"Ане Франк\" разкри съдържанието.   \"Подобни шеги са били типични за войната\"   На 28 септември 1942 година 13-годишната Ане Франк записва в своя дневник няколко мръсни вица. На 78 страница момичето например пише: \"Знаете ли за какво служат германските момичета на Вермахта в Холандия? Те са матраци за войниците.\" Подобни шеги са били типични за войната, казва историкът Петер де Брюн. \"Ане Франк може да е чула този виц по радиото или пък от баща си Ото\", добавя той.   Една част от написаното на 78 и 79 страница в карирания тефтер на еврейското момиче е посветена на сексуалността и проституцията. \"Представям си, че някой може да ми зададе въпроси от сексуално естество. Какво ще му отговоря тогава?\", пише Ане Франк. Следва отговор до въображаем слушател. В него тя използва фрази като \"ритмични движения\", с които се опитва да опише секса, и \"вътрешно лекарство\" по адрес на контрацептивите. На тези две страници Ане Франк се спира и на менструацията като \"знак за това, че жената е узряла\", както и на темата \"проституция\". \"В Париж имат големи къщи за това\", посочва 13-годишното момиче.     \"Написаното не ни казва нищо ново за нея\", посочва директорът на фондация \"Ане Франк\" Роналд Леополд. \"Тя е била просто едно 13-годишно момиче в пубертета\", казва той.   Ане Франк се спира на сексуалността и на други места в своя дневник. Стилът ѝ на писане издава много за първите ѝ стъпки като писателка. А тя е искала да стане именно такава и го записва и в дневника си. Ане Франк е смятала да напише роман със заглавие \"Задната къща\", а дневникът е трябвало да служи за основа. Затова по-късно Ане е редактирала голяма част от текстовете, а други е написала наново. Смята се, че сама е прикрила съдържанието на въпросните страници, защото се е срамувала от написаното. \"Вероятно се е страхувала, че някой ще ги прочете\", предполага Роналд Леополд.   Тя умира само на 15 години   Ане Франк е родена във Франкфурт на Майн през 1929. През 1933 година еврейското момиче и семействотото ѝ напускат родния ѝ град. Ане и сестра ѝ се установяват първоначално в Аахен, а родителите бягат в Холандия. Малко по-късно двете момичета отиват до родителите си. В Амстердам бащата Ото Франк създава и ръководи фирмата \"Опекта\". От 1942 година нататък семейството се укрива в една задна постройка към сградата на фирмата.   През август 1944 обаче те са издадени от Антон Алерс, с който Ото Франк е бил сприятелен. Алерс се оказва агент на Гестапо. Семейството е депортирано в концлагера \"Берген-Белзен\". Ане Франк умира там на 15-годишна възраст - през 1945. Единствено баща ѝ оцелява. След края на войната Ото Франк публикува текстовете от дневника на дъщеря си.   Днес дневникът на момичето е преведен на повече от 60 езика. От фондация \"Ане Франк\" дълго се колебали дали да разкрият съдържанието на новоразчетените страници. \"Днес Ане Франк е икона\", казва директорът на фондацията. \"Дневникът ѝ е част от културното наследство на ЮНЕСКО. Преценихме, че всички текстове в него трябва да бъдат документирани\", подчертава Роналд Леополд.   Точно затова 78 и 79 страница ще бъдат включени в новото издание на дневника, което ще бъде публкикувано през 2019. В карирания тефтер обаче те ще си останат покрити с кафява хартия - така, както е искала Ане.", "date": "2018.05.17", "title": "\"Понякога си представям как някой ми задава въпрос от сексуално естество\""}
{"url": "http://www.classa.bg/%D1%81%D0%B2%D1%8F%D1%82/item/382047-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B5%D1%81-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%BD%D0%B8%D1%89%D0%BE", "text": "Три неща може да направи ЕС по отношение на Близкия изток. Но и трите няма да доведат до никакъв резултат. Бернд Ригерт за трите невъзможни опции за Близкия изток.             И американците, и европейците се опитваха преди да посредничат в Близкия изток за постигането на решение на принципа на двете държави - Израел и Палестина. САЩ и ЕС дори участваха в т.нар. Близкоизточна четворка. Всичко това приключи с влизането на Доналд Тръмп в Белия дом. Сегашният американски президент не се интересува нито от участието на Европа в близкоизточната политика, нито от поведението на ЕС - Тръмп застана твърдо на страната на хардлайнерите в Израел. Той подпалва фитилите на бурето с барут, засилва напреженията и косвено подклажда насилието между заслепените палестинци и израелските сили за сигурност. Три невъзможни опции   Какво може, и какво изобщо иска, да стори ЕС в Близкия изток, след като винаги е бил в сянката на САЩ? ЕС бимогъл например да застане на страната на грубата дипломация на Доналд Тръмп. Това би радикализирало палестинците още повече. В такъв случай положението няма да се успокои, а мирният процес ще ес окаже невъзможен за дълги години напред.   ЕС би могъл обаче да застане и на страната на умерените палестинци и да сложи край на техните връзки с Израел. Това също няма да увеличи изгледите за прекратяване на насилието. Освен това подобна стъпка би ускорила края на традиционното трансатлантическо приятелство и би довела до пряка конфронтация с Доналд Тръмп.   ЕС също така би могъл да се изтегли изцяло от Близкия изток и да остави инициативата изцяло в ръцете на хардлайнерите. Това би се харесало на националпопулистите от Полша до Италия, които крещят: \"Моята страна над всичко. Другите не ме интересуват\".   И трите опции не са особено умни, особено като имаме предвид, че ЕС никога не е действал единно в Близкия изток. Едни страни-членки симпатизират на палестинците, други са твърдо на страната на Израел. Така като единствено възможен остава само средният път на неутралитета, по който можеше да бъде постигнат консенсус преди появата на Тръмп. Сега европейците нямат друг избор, освен да полагат усилия за постигане на някакъв баланс. Все в същия дух?   С други думи: ЕС ще продължи да прави това, което прави от десетилетия - ще продължи да плаща. Най-голямата част от финансовите помощи за палестинците в и извън окупираните територии идва от касите на ЕС, или от страните-членки. ЕС не извършва тези плащания от чисто милосърдие, а ги използва като средство за натиск в шахматната игра в Близкия изток.    Палестинският президент твърди, че няма да се остави да бъде изнудван с парични помощи. Но тези милиарди все пак оказват влияние. Без тях ивицата Газа и Западният бряг биха колабирали много бързо. Затова и Израел има интерес ЕС да продължи да играе ролята на мълчалив, и не особено шумен, донор. Без парите от Европа и от ООН, Израел, като окупационна сила, ще трябва да се грижи за благосъстоянието на окупираните палестинци.   Доналд Тръмп също използва парите като лост за натиск. Той прекрати всички американски помощи за палестинците и нагло разчита, че европейците няма да ги оставят да умрат от глад.     Опитите на ЕС да се откъсне от САЩ по отношение на близкоизточната политика идват късно, дори прекалено късно с оглед на пълната каша. Ако ЕС застане на страната на Иран по отношение на ядреното споразумение, автоматично застава срещу САЩ и Израел. По този начин ЕС никога няма да поеме политическа роля в близкоизточния конфликт. Ако Доналд Тръмп продължи да подклажда напрежения със своята безотговорна политика, ще засегне непосредствено интересите на европейците по въпросите на сигурността. Още една война в Близкия и Среден изток, или още една интифада ще доведат със сигурност до нови терористични атентати в Европа и до нова бежанска вълна. Европа е безсилна   ЕС може да стане самостоятелен и независим от САЩ играч в Близкия изток само ако е единен и притежава политическата воля и съответната военна мощ. Защото в крайна сметка авторитет печели този, който е готов да наложи условията си - ако трябва и с военна сила. Затова САЩ са така незаменими в Близкия изток - защото притежават потенциала да се намесват, когато това е необходимо. А не защото напълно безконцептуалният гняв на Доналд Тръмп е толкова убедителен.   Докато ЕС си спечели подобен авторитет и се въоръжи достатъчно, ще минат години, може би дори десетилетия. Да оставим настрана, че между 28-те страни членки и до ден днешен не съществува консенсус за подобна политика на силата. Така ни остава само едно - да чакаме. Което не е много обнадеждаващо.", "date": "2018.05.17", "title": "Какво може да направи ЕС в Близкия изток? Нищо."}
{"url": "http://www.classa.bg/%D1%81%D0%B2%D1%8F%D1%82/item/382048-%D0%B5%D1%81-%D0%BD%D1%8F%D0%BC%D0%B0-%D0%B2%D0%BE%D0%BB%D1%8F%D1%82%D0%B0-%D0%B4%D0%B0-%D1%81%D0%BF%D0%B0%D1%81%D1%8F%D0%B2%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%B8%D1%80%D0%B0%D0%BD", "text": "Всички участници в срещата, посветена на ядреното споразумение с Иран, се опитват да я представят за успех. Европейците обаче нямат волята да спасят сделката с Ислямската република             Европейците могат също и да се противопоставят на САЩ. Куба е такъв пример: преди 22 години САЩ искаха със санкции да поставят острова на колене. Но европейците предпочетоха да правят бизнес с Куба. Брюксел дори отиде толкова далеч, че с нарочна директива забрани на европейските фирми да спазват американските санкции. Спрямо тогава и днес обаче има една съществена разлика: тогава в Белия дом беше Бил Клинтън - един предвидим и добронамерен към европейците американски президент. А днес... Е, вече знаем!   ЕС би могъл също да защити своите фирми от американските санкции, с които заплашва Вашингтон, като им компенсира възникналите загуби. Друга възможност са публичните инвестиции или държавните помощи за частните инвеститори. Тоест, ЕС разполага с инструменти, за да се противопоставя ефикасно на конфронтационния курс на Доналд Тръмп. Само така европейските фирми могат да бъдат убедени, че трябва да продължат да правят бизнес с една страна, взета на прицел от САЩ.   Европейската дилема   Сега всичко се върти около въпроса дали европейските лидери изобщо са готови да се качат на боксовия ринг и да се бият за сделката с Иран. Всеки целенасочен европейски удар по САЩ може да доведе до ескалация с големи икономически вреди. Затова опитните и предпазливи политици, като Ангела Меркел, няма да тръгнат по този път. Ето защо на срещата в Брюксел, освен сдържания оптимизъм, нищо не подсказа, че европейците са готови да тръгнат по този път.   Мениджърите на мултинационалните концерни, като Сименс, са изправени пред дилемата или да прекратят бизнеса си с Иран, или да продължат да инвестират и да си навлекат гнева на американците. Възможно е някои шефове на компании да изберат първата опция, защото бизнесът им със САЩ е много по-важен. Така например за Сименс САЩ са най-големият пазар. Но и ЕС е изправен пред дилема: той има нужда от частните предприемачи, за да осигури на иранците така нужните им инвестиции. Но ЕС не може да принуди концерните да сключват сделки с Иран.     Остават другите подписали иранската сделка. Те биха могли да се опитат да запълнят празнината. Но и тук има проблеми: Русия, например, която настоява за стриктно спазване на споразумението, е пряк конкурент на Иран в икономическо отношение. И двете страни разчитат основно на износа на изкопаеми горива. Китай пък сигурно си има по-важни задачи от това да се конфронтира със САЩ и по тази тема. В момента китайците се опитват да предотвратят търговска война с американците. Затова и ядреното споразумение с Иран за тях е от второстепенно значение.   Всичко сега зависи от Техеран   Какво им остава на европейците тогава? Да предприемат плахи опити да убедят концерните да продължат бизнеса си с Иран, да отпускат държавни средства и да убедят останалите си партньори да сторят същото? Нищо от това няма да спаси споразумението. За тях ще бъде истински успех, ако намерят начин да държат сделката с Иран в състояние на будна кома, докато стане време американците да гласуват отново за президент.   Иран обаче със сигурност вече няма да толкова привлекателен за правене на бизнес, колкото се смяташе досега. И съдбата на споразумението със Запада ще зависи вече само от волята на режима в Техеран да не възобнови ядрената си програма.", "date": "2018.05.17", "title": "ЕС няма волята да спасява сделката с Иран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382049-%D0%B5%D0%B4%D0%BD%D0%B0-%D0%B3%D1%80%D0%BE%D0%B7%D0%BD%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "България се провали: и до ден днешен държавата не предлага адекватна политика за лечение и превенция на наркозависимостта. Вместо това наркоманите се превръщат в престъпници.  Хронология на една загубена битка.             В България войната с наркотиците през последните години се възприема буквално: наркомани извършват убийства или пък стават жертва на убийства.   Само в Русе тази година има вече четири случая, в които наркозависими убиха свои близки. Последната жертва е 81-годишен дядо, намушкан 20 пъти от внука си. Подобни случаи има и във Варна, в София, в Пловдив. Те гръмват като страховити заглавия в медиите и после отшумяват.   Наркозависимите обаче стават и жертви. Миналата есен в Пловдив баща застреля хладнокръвно сина си, който е бил наркоман. Съдът не постанови дори арест, понеже прие начина на живот, на който бащата е бил подложен, за облекчаващо вината обстоятелство. Обществото одобри. То одобри и убийството на наркоман, тръгнал да обира мазета, извършено преди няколко години от иконописец. Хората се вдигнаха в защита на убиеца и морално го оправдаха, макар че той все пак лежа в затвора. Медиите не обърнаха внимание на факта, че след убийството на момчето неговата приятелка се самоуби от мъка. И тя дълго време е взимала наркотици, но в онзи момент вече е била чиста - след мъчително лечение.   Това е оголеното грозно лице на проблема, който в началото на 1990-те заля България като цунами. Още тогава специалисти от Скотланд ярд предупредиха властите в България за опасността от наркотиците, но думите им сякаш останаха нечути. Хероинът, който открай време преминаваше от Турция към Западна Европа през българската граница, в онези години започна да се разпространява и в страната. Никой не беше подготвен за това. Тази първа вълна отнесе много млади животи, чийто брой и до днес остава неясен. Жертвите влизаха в статистиката само ако биваха открити на улицата.   Какво направи държавата?   Дълго време и престъпленията, свързани с употребата на наркотични вещества, отсъстваха от статистиките. А когато влязоха в тях, се видя, че в началото ставаше дума най-вече за кражби, обиране на чужди мазета, в най-тежкия случай - късане на златни верижки от вратовете на жени по улиците. Криминалната хроника постепенно набъбна. Но държавата изглеждаше изненадана. И безпомощна.   Създадоха се първите кабинети за консултации, но те се брояха на пръсти. Обичайното лечение беше домашен детокс и субституираща терапия. Обществото в лицето на пострадалите семейства започна да се буди, създадоха се няколко родителски сдружения. Но все още никой не знаеше какво точно и как да се прави. Единствено болницата в Суходол приемаше пациенти за лечение, но капацитетът ѝ не бе голям. Някои лекари започнаха да изпращат наркозависими за лечение в представителства на испанската асоциация РЕТО. Първо в Италия, после в Испания. По тази линия в тези страни замина цяло едно поколение. Някои се оправиха, други не.   През годините България създаде все пак няколко институции като Националния център за наркомании и Националния съвет за наркотични вещества. Финансирането им обаче беше символично. Беше създадена и Национална стратегия за борба с наркотиците, която бе пълна с добри пожелания, но после бързо потъна в папките.   Само в Пловдив наркотиците отнемат живота на поне десет души годишно   Метадонът - единственото решение?   След 2000-та година в докладите се отбелязваха по около десет смъртни случая годишно в цялата страна. Реалността обаче беше друга. Само в Пловдив поне десет души умираха годишно вследствие на свръхдози. През 2006 след кратка популистка кампания депутатите инкриминираха еднократната доза - въпреки че родителските сдружения и специалистите бяха против. От онзи момент нататък всеки наркозависим, заловен с марихуана или една доза хероин, не само рискуваше свободата си, но не смееше и да се подложи на лечение. Защото само това вече беше достатъчно, за да мине за криминално проявен.   Постепенно голяма част от създадените с много усилия отделения за детокс бяха закрити. Те бяха първата стъпка към едно по-сериозно лечение. Държавата реши да заложи на метадоновите програми. Така метадонът се превърна в единственото решение, а това не се е променило и до днес. По този начин вече официално бе отворена и вратата към големите пари - освен малкото държавни програми, бяха създадени и много частни.    На теория те трябваше да поддържат наркозависимия с намаляващи във времето дози до пълното спиране на наркотика, както и да го подкрепят с психологическа помощ. На практика обаче повечето се превърнаха в центрове за продажба на метадон, който отиваше и продължава да отива директно на черния пазар. Метадоновите наркомани започнаха да умират вече не от свръхдоза, а от миокардит и сепсис. Повечето се влачат с години в подобни програми. Но по този въпрос се мълчи. Друг тип достъпно лечение така и не беше предложено. В няколкото държавни психиатрии, където се лекуват наркозависими, условията са зловещи.   Наркокартата на България   През годините в наркокартата на България се открояваха различни интересни подробности. Хероинът заливаше почти всички големи градове, освен Сливен - защото там се произвеждаха и употребяваха метамфетамини. Постепенно те се промъкнаха и към Асеновград, а в последните години завзеха и Плевен, Ловеч, Габрово, Русе.   Днес модата на хероина е отминала. Най-употребяваните вещества от няколко години са амфетамините. Тенденция, която важи за цяла Източна Европа, според Европейския доклад на центъра за мониторинг на наркотиците и наркозависимостите в Лисабон. Доста популярни са и дизайнерските дроги, които биват рекламирани и по интернет. А какво прави държавата? Тя все така продължава да се изненадва, че е застигната от това зло. На практика държавна политика в тази сфера няма. Развлекателният бизнес обаче реагира - почти няма ново заведение без стъклена полица в тоалетните.   Новата мода: дизайнерски дроги и амфетамини   \"С амфетамините ще дойде и вълна от тежки престъпления\", предупредиха експерти още преди години. И не сгрешиха. Амфетамини, метамфетамини, дизайнерски дроги носят като последица тежки психотични епизоди, в които наркозависимите са буквално невменяеми, чуват гласове, имат халюцинации, агресивни са и нападат. Нападат най-близките си, защото те са около тях. Ако имат шанса да възстановят психиката си, съжаляват. Много съжаляват. Наистина. Ако попаднат в редова психиатрия, задължително им слагат доживотната диагноза параноидна шизофрения.    Изход няма. Семействата са оставени без грам подкрепа и се мъчат да оцелеят. Ако все пак получат помощ, близкият им бива настанен на принудително лечение. В много случаи обаче наркозависимите са още деца. А места за лечение на деца, пострадали от наркотици, няма. В единственото стационарно детско психиатрично отделение в Александровска болница в София не приемат такива случаи. И тогава?   През 2016 година ООН обяви в рамките на Междунардна конференция по темата, че войната с наркотиците, водена под формата \"преследване на дилъри и наказание за наркоманите\" се е провалила. Затова от организацията издигнаха като нов приоритет лечението на зависимите и превенцията. Но в България сякаш никой не е чувал за това. Всеки да се спасява сам   Днес в България все още се налагат наказания вместо лечение. Един наркоман, хванат два пъти с по една доза, рискува затвор. Затворите са пълни с наркозависими, но търговията с наркотици процъфтява и зад решетките. А спасение? Всеки го търси сам.   Крехката система на държавната помощ, създадена в началото на 1990-те, се разпада. Последната новина от тази сфера е неясното бъдеще на Националния център по наркомании, който остава без сграда заради изтекъл договор. Никъде не го искат. Но него и без това се канеха да го закриват, така че едва ли някой ще забележи.   Нарковойната в България продължава. В най-драстичния си вид. Наркомани убиват близките си, родители убиват наркозависимите си деца. Дори малкото средства, замислени за превенция и лечение, идващи като процент от акцизите за алкохол и хазарт, потъват в неясни инициативи на едни и същи избрани лица или пък изобщо не се отпускат. Последният министър на здравеопазването дори не се беше сетил да поиска средствата от акциза на алкохол и цигари. Отказът от държавна политика в тази сфера продължава.", "date": "2018.05.17", "title": "Една грозна истина за България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382043-%D0%B5%D0%B9%D0%B1%D1%80%D0%B0%D1%85%D0%B0%D0%BC-%D1%81%D0%B8-%D0%BF%D0%BE%D0%BA%D0%B0%D0%B7%D0%B0", "text": "Вече почти никой не вярва, че когато някоя звезда си покаже части от тялото, които би трябвало да са покрити, това е случаен инцидент. Такава е случката и с риалити звездата Фара Ейбрахам, която се появи на филмовия фестивал в Кан, без да е ясно какво точно прави там, съобщава „Мирър\". Въпреки това Фара, която изгря в риалити шоуто „Тийн майка\", дефилира по червения килим с изкусителна рокля. Облеклото на 26-годишната дама беше в телесен цвят и почти прозрачно. Въпреки това тя показа още плът на червения килим и събра погледите на присъстващите. Уж неволно дългата пола на Фара се разтвори и интимните ѝ части лъснаха на показ. Случката може би щеше да мине за инцидент, ако точно в този момент ръката ѝ не беше върху плата. \r\n   \r\n    Освен това Фара изглежда твърде спокойна в конфузната ситуация. А след това, вместо да се извини, тя сподели със своите близо 200 хил. последователи в Туитър кадри от сцената. Миналата година Фара превърна в риалити шоу подлагането си на много специфична операция. Тя легна под ножа на хирурзите, които ѝ направиха „дизайнерска вагина\".  \r\n   \r\n   \r\n   \r\n   \r\n   Тунинговането на най-милото ѝ бе излъчвано онлайн. След подмладяването Фара, която има дъщеря на 9, заяви: „Сякаш отново съм на 16\". \r\n  ", "date": "2018.05.17", "title": "Ейбрахам си показа...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382044-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%BC%D0%B0%D0%B9", "text": "ОВЕН ( 21 март - 20 април ) Съдбата, ще ви принуди да вземете ролята на защитник и лидер. Между другото, не само в работата, но и сред роднините. Може би, ще трябва да направите нещо насила, което не е включено в плановете ви. Но имайте предвид, че ако се откажете от решаването на проблемите на другите, ще може да разчитате само на себе си в бъдеще. ТЕЛЕЦ ( 21 април - 21 май )  Препоръчва се, да водите тих и хармоничен живот. Този ден не е безопасен, както за физическото, така и за моралното ви състояние. Ако може, излезте сред природата или си намерете нещо интересно за правене. Вечерта, може да получите неочаквана покана от приятели, живеещи в чужбина. БЛИЗНАЦИ ( 22 май - 21 Юни ) Днес, ще имате късмет в общуването и работата. Ще бъдете търсени навсякъде, но да помогнете и угодите на всички е малко вероятно да успеете. В любовта, ще трябва да вземете важно решение, особено ако имате постоянни проблеми и те от дълго време ви тревожат.   РАК ( 22 юни - 23 юли ) Колкото по-положително сте настроени днес, толкова по-бързо ще стигнете до желания резултат. С колегите ще се развиват отношения на доверие, което ще има положително въздействие върху сътрудничеството. Бъдете по-малко амбициозни, при общуване с избраника си. Не казвайте всичко, което мислите и доказвайте своите чувства с действия. ЛЪВ ( 24 юли - 23 август ) Ако днес съберете всичките си желания в едно, много от тях до вечерта, ще се реализират. Основното нещо е, да съберете мислите си и да не се отклонявате на дребни неща. В общуването с избраника си, трябва да сте по-отстъпчиви и мека. Разбира се и вие очаквате същото в замяна, нали? ДЕВА ( 24-ти август - 23 септември ) Днес може да получите, неочаквано покровителство и подкрепа от приятели. Но в семейния живот, се очаква напрежение и изясняване на отношенията. Опитайте първо да направите компромис, ако не искате конфликта да се проточи дълго време. Общувайте с повече хора, за да не се чувствате самотни. ВЕЗНИ( 24 септември - 23 октомври) Добър ден, в който, ще успеете да решите много проблеми. Необходимо е да потърсите незабавно допълнителни доходи, както и да се заемете с ежедневните проблеми. Ако през деня вашите ценности и възгледи, за някой неща се променят, ще се озовете много близо до успеха. Вечерта, ще имате възможност да си починете.   СКОРПИОН ( 24 октомври - 22 Ноември ) Не се препоръчва, да започвате деня с конфликт, в противен случай през целия ден, ще се чувствате духовно опустошени. На работното място, може да получите бонус или да ви обещаят нов пост. Вечерта предразполага към романтика или посещение на празнично събитие. Само не забравяйте да купите подарък.   СТРЕЛЕЦ ( 23 Ноември - 21 Декември ) Ако сутринта се събудите в мрачно настроение, то ще ви съпровожда през целия ден. Настройте се положително, обградете се с весели хора, така ще имате късмет във всички начинания. Днес също е необходимо, да се грижите за здравето и нервите си и да не харчите много пари. Не губете енергията си, за празни думи и дела. КОЗИРОГ (22 Декември - 20 януари ) Ако разширите хоризонтите си в работата, скоро ви чака зашеметяваща кариера. Това се отнася не само за тези, заети с практични професии, но и за творческите личности. Денят обещава интересно запознанство, което ще прерасне в дългосрочна връзка. По отношение на финансите, трябва да усмирите желанията си, иначе, ще останете без пари.  ВОДОЛЕЙ ( 21 януари -  19  февруари ) Денят ви обещава, изобилие от романтични срещи и финансови изгоди. Ще сте щедри в подаръците за приятели и роднини, както и може да дарите част от парите за благотворителност. В работата, трябва да избягвате критики към шефовете, особено в присъствието на служители, които от скоро, са започнали работа.   РИБИ ( 20 февруари - 20 март ) По-малко трябва да размишлявате и осмисляте случващото се и повече да действате. Вашите желания, на моменти са твърде големи, така че бъдете реалисти. Денят не е добър, за публични събития, партита и фирмени мероприятия. По-добре си починете в кръга на семейството, разходете се и се погрижете за здравето си.", "date": "2018.05.17", "title": "Дневен хороскоп 17 май"}
{"url": "http://www.classa.bg/%D1%81%D0%B2%D1%8F%D1%82/item/382045-%D1%82%D1%80%D0%B5%D0%B2%D0%BE%D0%B6%D0%BD%D0%BE-%D0%BD%D0%B5%D0%BE%D1%84%D0%B0%D1%88%D0%B8%D0%B7%D0%BC%D1%8A%D1%82-%D1%81%D0%B5-%D0%B2%D1%8A%D0%B7%D1%80%D0%B0%D0%B6%D0%B4%D0%B0-%D0%B2-%D1%85%D1%8A%D1%80%D0%B2%D0%B0%D1%82%D0%B8%D1%8F", "text": "Дори за това не сме единни днес в Европа - че нацистите са били лошите. А някои политици продължават да възхваляват колаборационистите-фашисти. Докато това е така, Европа е в опасност             Хитлеристки поздрави, татуирани пречупени кръстове и фашистки символи на свързаните с нацистите усташи. А също и поздравът \"За родината винаги готов\" - хърватският аналог на \"Зиг хайл!\".   Всичко това можеше да се види миналата събота в град Блайбург в Каринтия, където се бяха събрали 10 хиляди души на възпоменателно тържество за колаборационистите-усташи: през май 1945 година симпатизиращите на нацистите хърватски усташки отряди избягват от бивша Югославия в британската окупационна зона в Каринтия, но са предадени на титовските югославски партизани, които избиват 45 хиляди колаборационисти.   Ако участниците в проявата я определят като \"възпоменателно тържество\", критиците я нарекоха \"най-голямото фашистко сборище в Европа\". Тя беше организирана от хърватската епископска конференция, подкрепяна от австрийската епархия Гурк. На срещата, официално представяна за църковна проява, присъстваха и високопоставени хърватски правителствени представители.    Австрийският канцлер Себастиан Курц реагира както и когато го критикуват заради коалицията му с дясноекстремистката \"Австрийска партия на свободата\" - ако не е възможно да избегне съвсем темата, тогава дава нищонеказващи отговори. Лицемерието си проличава в това, че в последно време бяха предприети енергични мерки срещу политическите прояви на турски националисти и австрийски десни екстремисти. Нищо не може да се направи обаче, когато 10 000 души, предимно католици, си организират голямо фашистко парти. Тревожен сигнал   След оргията на усташите в Блайбург, Съветът на Европа изрази тревогата си от възраждането на неофашизма в Хърватия. Тази тенденция се подсилва от \"възхвалата\" на фашисткия усташки режим, четем в доклад на Комисията срещу расизма на Съвета на Европа /ЕCRI/ за положението в Хърватия. Неговите автори призовават хърватското правителство да предприеме енергични мерки срещу насаждането на омраза и нападения от расистки подбуди срещу представители на малцинствата. Под въпрос е дали управляващата партия в Хърватия обаче ще вземе доклада присърце. Защото много често самата тя сее омраза срещу малцинствата в Хърватия, и най-вече срещу сърби и роми, тоест срещу онези групи, които систематично бяха унищожавани от създадената от Хитлер \"Независима държава Хърватия\".   Еврейските общности в Хърватия от години бойкотират държавните възпоменателни церемонии за освобождаването на концлагера Ясеновац. Защото не искат да имат нищо общо с политици, които са настроени положително към режима на усташите. Представете си например Ангела Меркел да се срещне в Аржентина с представители на тамошното германско малцинство и да похвали това, че много германци са намерили убежище в Аржентина след края на Втората световна война, например хора като масовите убийци Адолф Айхман или Йозеф Менгеле? Трудно е да си го представим, нали.     В памет на избитите през 1945 г. колаборационисти-усташи - хиляди се събраха и тази година в областта Лойбах в Австрия   Хърватската президентка Колинда Грабар-Китарович обаче стори нещо подобно: при едно свое посещение в Аржентина тя похвали всички онези хървати, които са избягали от партизаните на Тито в Аржентина. Тя обаче не спомена, че сред тях има и командири на концлагери, масови убийци и нацистки колаборационисти. Хърватия не е единичен случай   Писателят Данило Киш пише, че национализмът е \"параноя\" и илюзия при същевременна загуба на индивидуалността и усещането за реалност. Тази параноя се базира на идеята, че собствената нация е нещо чисто и невинно. И всеки, който я критикува, е враг с долни мотиви. Затова в очите на хърватските десни усташите са добрите. И всеки, който ги обвинява, че са избили стотици хиляди невинни хора, петни образа на собствената си нация. Затова и участниците в сборището в Блайбург се чувстват като жертви, въпреки че те са тези, които величаят усташкия фашистки режим.   Подобно развитие се наблюдава и в други страни в Източна Европа, където е жив историческият образ за това, че самите те са били жертва на съветската окупация или по време на комунистическия режим. В същото време се омаловажава или отрича, а в най-лошия случай дори се възхвалява колаборационизмът с националсоциалистите.     В Рига, например, всяка година на 16 март хиляди хора се включват в т.нар. \"Марш на легионерите\" в памет на бившите есесовци. Виктор Орбан в Унгария пък определи нацисткия колаборационист Миклош Хорти като \"изключителен държавник\", въпреки че той е съотговорен за депортирането на 600 хиляди евреи в нацистките лагери на смъртта. А в Сърбия се оди дебат за това дали да не бъде реабилитиран нацисткият колаборационист Милан Недич.   Ако ЕС иска да бъде единен, тогава той има нужда не само от едно силно европейско гражданско общество, но и от обща култура на историческата памет. И тази култура трябва да е антифашистка. Ако това общество не може да се обедини около това, че нацистите са били лошите, и ако колаборационистите ще бъдат възхвалявани от някои правителствени ръководители, тогава Европа ще се провали.   Кръсто Лазаревич е роден в Босна и Херцеговина, след което - още като дете - се премества със семейството си в Германия. Днес той живее в Берлин, където работи като журналист и публицист, и пише авторски статии за редица немскоезични медии.", "date": "2018.05.17", "title": "Тревожно: неофашизмът се възражда в Хърватия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382042-%D1%82%D0%B8%D1%82%D0%B0-%D0%B2%D1%8A%D1%80%D1%82%D0%B8-%D0%B3%D1%8E%D0%B1%D0%B5%D1%86%D0%B8-%D0%B8", "text": "Поредна малка дива от \"Х фактор\" вече порасна. Христина, по-известна като Тита, завърши училище. Вчера бе нейното изпращане от силистренското школо \"Пейо Яворов\". Изпълнителката на \"Антилопа\" се е облякла спортно елегантно - заложила е на розов панталон с висока талия и бял топ. На повечето кадри из социалната мрежа Тита е нахлупила абсолвентска шапка и усмихнато позира.     Това обаче не е всичко. Без свян газелата на Криско публикува видео, на което е застанала на стълбите на езиковата гимназия и мята гюбеци до барабани. На ударния инструмент пък е застанал \"Сашо Сводника\", по това съдим от стори на младата звезда.      Под ритъма, зададен от момчето, певицата гърчи тяло, върти се и истински се забавлява, пред слисаните погледи на останалите й съученици.  От всичко става ясно, че, ако реши, ще успее да пробие и в чалгата.     Преди дни пък дивата се похвали, че вече е заснела клип към новия хит, който готви за лятото. Тя призна, че снимките са били в Гърция и всичките й фенове могат да очакват истинска разбиваща песен.  ", "date": "2018.05.17", "title": "Тита върти гюбеци  и...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382040-%D1%83%D0%B4%D0%B8%D0%B2%D0%B8%D1%82%D0%B5%D0%BB%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "През юни той ще навърши 95 години и е най-богатият предприемач в Норвегия. И 198-ият по богатство в света според Forbes. Олав Тон притежава над 450 недвижими имота, сред които 60 хотела, 99 търговски центрове в Норвегия и 11 в Швеция, едно летище, един химически завод и много, ама наистина много жажда за живот и хъс за работа. Ръчно плетената червена шапчица е запазената му марка.    Ако го видите без нея, значи просто не е той и сте се припознали. Олав Тон е може би единственият милионер на тази планета, който твърди, че с радост плаща наложените му данъци от 3,6 миларда крони годишно. Въпреки че е визионер и никога не гледа на миналото с носталгия и възторг, Олав Тон е човек, който втрещява с по старовремски обраните си маниери и архаичния си начин на изказване. Ако не беше почти на сто, със сигурност щяха да му лепнат етикета \"хипстър.\" Вместо това обаче той е еманация на всичко положително и вдъхновяващо, което носи в себе си понятието \"олд скуул\".    Първият си голям търговски \"удар\" Олав Тон прави още в края на 30-те, продавайки кожите от две червени лисици за 600 крони. Използва печалбата за начален капитал, с който да отвори собствена фирма. Дебютът му в предприемаческия бизнес е през 1942-ра година, а няколко години по-късно си купува сграда на главната улица в Осло, Karl Johans gate, за 1,7 милиона крони. През 1970-та Тон инвестира 35 милиона крони в корабостроителната индустрия.    От начинанието обаче излиза на загуба с 50 милиона. Разбирайки, че корабите не са силната му страна, решава да се съсредоточи върху строежа на хотели и молове. И с право! Освен с невероятния си предприемачески нюх Тон е известен с пословичната си пестеливост. Той кара фолксваген, има само един чифт ски и един велосипед. 95-годишният милионер е голям фен на природата и прекарва всяка свобода минута в дървената си хижа в планината, в която дори няма течаща вода. Простият начин на живот е единственото му верую и, водейки се от него, построява над 100 хижи, които да служат за подслон и почивка на любителите на планинските преходи срещу напълно символично заплащане.    Олав Тон не харесва парите. \"И без това не можеш да ги вземеш със себе си в гроба, така че защо ти е да ги трупаш?\" разсъждава той. Когато чорапите му се скъсат, не праща асистента си дa му купи няколко чифта на Paul Smith или Kenzo, a сам си ги закърпва. Всъщност един момент! Той няма дори личен асистент. Защо ли? \"Компанията ми разполага с много малък административен апарат, \" казва Тон. \"Цялата система се крепи на идеята, че всеки върши точно това, за което е назначен. Включително и аз. Няма излишни длъжности. Нито една!\"   Яде месо най-много веднъж месечно и то ако сервират стек на официална среща и му неудобно да откаже. Храни се главно с варени картофи, зеленчуци и риба. Твърди, че физически се чувства на 50. Освен една операция на коляното не е имал други здравословни проблеми. Всички в семейството му са столетници, така че и откъм гени изглежда норвежкият магнат е ударил джакпота. Човекът зад империята Olav Thon Group продължава да работи по десет часа на ден въпреки напредналата си възраст. За невероятното му постоянство и отдаденост на каузите, с които се захваща, говорят не само професионалните му успехи, но и фактът, че през последните 30 години успява успешно да балансира между брака със законната си половинка Йохане и връзката с любовницата Сисел.      Само преди няколко дни обаче съпругата Йохане, която от десетилетия страда от Алцхаймер, почина. Любовта и лоялността към съпругата му подтикват Тон да дари над 50 милиона крони през годините за медицински изследвания на деменцията и Алцхаймер. Милиардерът няма деца нито от Йохане, нито от Сисел, нито пък досега се е появила някоя едрогърда поовехтяла старлетка, която да заяви пред медиите, че 32-годишният й син всъщност е биологично дете на Тон. Това на практика означава, че за момента няма реална личност, която да наследи по право огромното богатство на предприемача.      От години се спекулира къде ще отидат милионите на Тон след смъртта му. \"Много пъти са ме питали дали не съм искал да имам собствени деца, но, честно казано, за мен и Йохане това никога не е било приоритет. Всъщност важността на това да си родител се надценява. Ежедневието ми е изпълнено с интересни неща, имам много свободно време, за да се разхождам из природата и от моя гледна точка изобщо не е глупаво и безсмислено да прекараш живота си, без да си имал деца. А относно това кой ще ме наследи... ...Хм, винаги съм смятал, че най-голямото нещастие в живота е да наследиш изведнъж много пари. А аз нямам желание да разруша ничий живот по този начин.     \" И все пак въпросът остава: Кой ще наследи милионите на Тон? Това обаче не е роман на Дан Браун с много перипетии и неочакван край, който да накара всички да ахнат изненадано. Още през 2013-а година адвокатът на Олав Тон оповести, че той ще остави цялото си богатство в ръцете на ръководството на основаната от него фондация. В завещанието на милиардера е записано, че фондацията е натоварена с отговорността да разпределя парите за две основни цели като по-големият дял (пет премии от по 5 милиона крони годишно) се пада на изследвания в различни научни области.      \"Иска ми се, казва Тон, да ме запомнят не като човека с милионите, а като бедното момче без образование, което някога дойде в големия град Осло и започна от нулата. Като бях млад, исках да уча медицина, но времената бяха такива, че не можах да следвам в университета. Сега обаче мога да дам много пари, за да се построят болници.      Погледнете през прозореца! Този кран на строителната площадка отсреща е мой. Нямате представа колко се радвам да видя, че хората продължват да работят след пет часа вечерта в петък вечер. Предчувствам, че ще стане хубав проект...\"", "date": "2018.05.17", "title": "Удивителна история!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382041-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%BC%D0%B0%D1%81%D1%82%D1%83%D1%80%D0%B1%D0%B0%D1%86%D0%B8%D1%8F%D1%82%D0%B0", "text": "Учените препоръчват мъжете да мастурбират по-често, за да намалят риска от рак на простатата. Според скорошно изследване на учени от университета Хардард, публикувано в списание European Urology, мъжете трябва да еякулират по 21 или повече пъти на месец, за да намалят риска да развият рак на простатата с една трета, пише lifestyle.bg.      Мащабното проучване е проведено сред почти 32 хил. мъже в продължение на 18 години с мъже на възраст от 20 до 29 и от 40 до 49. Резултатите потвърждават намаляване на вероятността от заболяването при тези от тях, които мастурбират по-често.    Предишни изследвания са доказали връзката между редовен сексуален живот и намаляване на риска от рак на простатата, макар самият механизъм на връзката между двете да не е напълно ясен. В България всяка година почти 1500 мъже биват диагностицирани със заболяването, като в 1/3 от случаите то се установява в късен етап. Рискът се покачва главоломно за мъжете над 65 години, като 85 % от случаите са регистрирани в тази възраст.", "date": "2018.05.17", "title": "Положителната страна на мастурбацията"}
