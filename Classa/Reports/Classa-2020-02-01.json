{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406092-%D0%BF%D1%80%D0%BE%D0%BF%D0%B0%D1%81%D1%82-%D0%BC%D0%B5%D0%B6%D0%B4%D1%83-%D0%BB%D0%B5%D0%BA%D0%B0%D1%80%D0%B8-%D0%B8-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%B7%D0%B0-%D0%BC%D0%B5%D0%BD-%D0%B5-%D0%BE%D0%B1%D0%B8%D0%B4%D0%BD%D0%BE-%D0%B4%D0%B0-%D1%82%D1%8A%D1%80%D0%B3%D1%83%D0%B2%D0%B0%D0%BC-%D1%81%D1%8A%D1%81-%D0%B7%D0%B4%D1%80%D0%B0%D0%B2%D0%B5", "text": "2019 г. завърши със сериозно негативно отношение към медиците на България и най-вече към хората, които спасяват децата на страната ни денонощно. След това кампанията срещу тях бе подета сякаш „на едро“ и драгият читател се превърна от зрител на шоуто в участник, а шоуто стана „съдебен процес“, в който изведнъж публиката се превърна в съдия, обвинител и екзекутор.    В началото на новото десетилетие се надявам (не съм оптимист, но се надявам!), че поне част от нас ще могат да се поразбудят и да прогледнат, та – затова си поговорих с проф. Иван Литвиненко по няколко теми, които ще прочетете в серия интервюта. Първото е това. И ще разберете как се гради и как се срива доверие, когато си „играеш“ със страховете и омразата хората, със смъртта на дете и с популистки методи. Също и ще разберем какво се случва с горката педиатрия в България.    - Говори се, че детските отделения в България затварят едно след друго; вярно ли е това и каква е причината? Какво можем да кажем за педиатричната специалност днес в България и за кадровата политика? - От дълги години тази специалност не е атрактивна за студентите и за завършващите медици, защото липсва адекватна политика и Наредбата, осигуряваща специализацията на завършилия лекар, става от лоша по-лоша. Нищо не се променя към добро. Старата Наредба, грубо казано, имаше два механизма: Държавна поръчка и платено обучение. Човек можеше да кандидатства за държавната, където се класираха след конкурс и започва специализацията. За платеното обучение, специализантът  си намира спонсор (имаше такива – обявени), с което си осигурява специализацията. Тоест болницата нямаше ангажимент да заплаща нещо по специализацията.  Държавата или спонсорът финансираха обучението.  В един момент държавата се „разтовари“ от този излишен за нея „товар“ и каза: „оттук нататък това е дело на самата болница , която иска да има специализант“. Само че… повечето болници, които искат да имат специализанти, нямат условията и не са акредитирани да ги обучат. Ние сме университетска болница и притежаваме тази възможност, имаме нужните профилирани отделения и специалисти, които могат да обучават по различните суб-специалности на педиатрията, но какъв е интересът на нашата болница…? Те казват: те работят там, като специализанти, да им се заплащат за този труд. Само че трудът навсякъде в медицината у нас, по ред причини, откакто сме с „пътечната“ медицина, не е добре платен, а най-слабо платени са точно педиатричните заведения. Това не е новост. Ако някъде педиатрите успяват да получат що-годе по-прилични заплати, това е когато са в рамките на болница, която има и други структури – хирургични, кардиологични, за които се знае, че са в пъти по-добре заплатени, те могат да компенсират ниските пътеки на педиатриите. Нашата болница, тъй като е единствената, която е чисто педиатрична, трябва да си покрие разходите, да изкара заплатите на своя персонал… само с педиатрични пътеки, които са адски недофинансирани. Пример: една епилепсия, която до съвсем скоро беше в рамките на 500 лв. следва да покрива – 4 дни престой, плюс изследвания, а  само образното изследване струва повече от пътеката.  Няма шанс ние да си изкараме парите. И от горе на всичко, се оказва, че трябва да поемем на гърба си и човек, на когото да плащаме заплата и да го обучаваме, а той няма да вкара пациенти, няма да носи пари на болницата. Никоя болница няма такъв интерес. Още с излизането на тази Наредба, директорите не бяха склонни да отпускат места за специализанти и тогава излезе едно разпореждане на министъра, в което се казваше, че всеки директор на болница е длъжен до някакъв период от време – 2-3 години, да обърне 5% от щата си за лекар-специализант.     Тоест да осъществи възможността хора да могат да специализират при него. Какво значи това за нашата болница? Ако, грубо – имаме 50 лекари (а ние нямаме и толкова), трябва да имаме 5 места за специализанти. Това е нищо, като бройка, а и са малко и болниците, които могат да го направят. Плюс, че ние осъществяваме обучение не само по педиатрия, а и по всички суб-специалности на педиатрията, които могат да тръгнат като отделна специализация. Това ще рече: детска гастроентерология, детска нефрология, неврология и т.н…. Ние сме повече от тази бройка – 5. Какво да направим и как да дадем шанс на тези завършващи, които са били така наивни, и искат да работят тази специалност в България? Нямат никакъв шанс. Директорът на една болница не може да покрие такъв разход. Какво му остава на този млад човек? Да търси изход на Аерогара София.  Затова съществува изтичането на специалисти. За повечето специалности, но пък в много по-голяма степен важи за педиатрията. От тази година се върна една възможност. Това беше предложение на министерството – да има отново Държавна поръчка за НЯКОИ „дефицитни“ специалности, в които се включва и педиатрията. Тук възникна една колизия обаче с желанията на обучаващите се. Едно време всички бяхме съгласни с това, като учим и държавата ни „плаща“ за обучението, следваше едно разпределение и знаехме, че това трябва да го върнем някак си. Да покрием тези места, където действително има дефицит и нужда. Сега, когато се каже на младите хора, че ще им се даде възможност да специализират, но след това ще трябва да работят на дадено място, известен период, те казват: „ама ние искаме да сме свободни!“ И това не е съвсем редно – държавата да ми плати 4- или 5-годишно обучение и след това аз да си взема куфара и, аз – вече специалист, да замина за чужбина и там да си осъществявам практиката. Няма логика. И пак има разминаване. Не е намерен идеалният модел.  - Няма как да не обърнем внимание на все още неотшумелия скандал със смъртта на 3-годишното дете през ноември миналата година. Обществото е поляризирано. Едни говорят за лекарска небрежност и (едва ли не) умишлено неглежиране на задълженията; други пък говорят за умишлено прехвърляне на отговорността от властта към лекарското съсловие и умишлено настройване на хората едни срещу други, за да замаскират собствените си грешки. Какво е Вашето отношение към конкретния случай; и към всички подобни на него? - Първо: от всеки един случай у нас се прави „капитал“, когато има неблагоприятен изход, особено за дете. Само че, трябва да се знае, че лекарят не е всесилен. Има ситуации, има заболявания, има начин на протичане на нещата, който обективно води към един лош край, дори и при всичките усилия, които полагаме, не можем да върнем назад нещата. Това хората не искат да го разберат.     Да не говорим, че се разстроиха колеги, които не са от вчера тук, да не говорим за младите колеги. Никой от нас не е подготвен и никога няма свикване с това да почине пациент, камо ли дете. И никой не си дава сметка какъв е стресът, който ние изживяваме, до какво води той. А, когато на фона на този стрес се добави и стресът как утре ще те „извадят“ по медиите, как ще пишат по стената ти във Facebook или някъде другаде:  „престъпник“, „убиец“ и т.н. и как ще те гледат твоите деца и роднини … и то без да си виновен в крайна сметка ( ), зачеркват един 50-годишен труд, например, който си положил, за да се изучиш, да работиш, да изградиш име и да помагаш. Това не може да се прави с лека ръка. Не съм съгласен това да се случва и затова няма да спра да говоря, че трябва определени хора да говорят премерено и насочено. А журналистът трябва да е изключително добре запознат, а не да търси сензацията във всеки случай; да не търси задължителната вина във всеки случай – нещо, което си позволи дори и премиерът – да каже, определи, да заклейми, да сложи определението: „ония там да се махат“. Да де… „ония там“ са лекари, които спасяват животи, спасяват деца. Те не са „ония“. Те са лекари, имат лице, имат име.  Отстраниха се директорите на три водещи болници. И? Някой дали попита: и какво произтече от това? Никой не каза, че към този момент прокуратурата вече беше взела документите и ние нямаше какво да крием или да коментираме. Но бяхме обезглавени, нарочени и да не казвам какво е изживяла докторката, която беше в тази ситуация. И някой сетили се да се извини?  Не. След всичко, което се случи, нямаше и едно извинение,  а ние не можем да си възстановим нормалният ритъм на работа в болницата, защото наистина напуснаха хора, които ни бяха абсолютно необходими и нашият инвазивен сектор остана неработещ. И към момента. Това не е единствената беля, защото има няколко клиники, които сме свързани с интензивния сектор, като изискване за работа по Здравна каса. И до ден днешен гастроентерологичното отделение, за което се изисква да има анестезиолог, не работи, като хората, работи по една-две ограничени пътеки и приема по 3-4 деца, вместо десет.  - След въпросния случай се оказа, че специализираната болница по детски болести трябваше да спре спешния прием на пациенти, защото много от специалистите бяха притиснати от обстоятелствата и напуснаха – заради трагичната смърт на детето и започналия веднага след това „лов на вещици“. Какво трябва да се промени в обществената нагласа, чие влияние трябва да бъде спряно или ограничено, за да се спре вредната игра на популизъм?  - Лошото е, че това вече се изгражда като модел – всеки повод във връзка със здраве и деца, да бъде дъвкан и да бъде показван, а има глобални проблеми, които се подминават. Да, всеки от нас си носи бремето, но, ако е доказано, че има пропуски. В крайна сметка, никой не е застрахован от грешки, ние не казваме, че лекарите са непогрешими, но не е в интерес на обществото това да бъде ежедневно акцент и само с това да се занимават медиите. Добре, нека се занимават, но, ако предварително са се подготвили добре. А не да търсят какво ще каже съседът или един минаващ по улицата човек – да определи какво е правилно. Някак си… това е вън от всякаква логика. Здравомислещ човек не може да си позволи да си запълни предаването с такива коментари. Това – освен негативен ефект – друго не прави. Хубаво е по такива въпроси да се викат специалисти.  - Имате ли усещането, че проблемите в здравеопазването и отношенията между лекарите и пациентите; и настроенията на хората към медиците имат по-дълбок от очевидното произход, скрит в някакъв по-голям социален проблем? Може ли да се каже, че сме свидетели на едно умишлено изместване на фокуса от политическата неспособност или липса на желание на управляващите от различни нива на управленската йерархия да се справят с проблемите в здравеопазването? - Всички от тази т.нар. политическа класа са на ясно кои са чувствителните теми за хората. Ако не са „лекарите“, ще е „екологията“, но в никакъв случай няма да е икономиката, международните отношения, договорите или големите далавери, които се случват – там… никой не разисква и не се задълбочава докрай. Подхвърля се някоя от грозно злободневните теми и тогава НЕЯ я подлагат на разтерзаване. Хората не разбират, че биват увличани и подлъгвани – втурват се в надпревара „да мразят“ и да заклеймяват дадена каста. Аз не знам дали друга професия е така коментирана, като медицината. Оказва се, че всеки разбира от медицина, всеки дава съвети, мнение и напътствия. Тук трябва да излезем за малко встрани от въпроса и да отбележим един друг голям проблем… Искам да отбележа нещо много важно: никъде по света медицината не върви по търговски закон. Ние направихме такава реформа, че всички болници са търговски дружества. Какво значи това – да търгуваш със здраве? - Какво е състоянието на професията на медицинската сестра, която някога беше сред мечтаните и престижни? - Да, това е още един проблем в медицината: какво правим с медицинските сестри? Нищо… Утре… ги няма. Този проблем се завърта периодично, но много периферно. Като това, което беше с онзи цирк с палатките пред Министерски съвет. Аз не знам даже кои са и откъде са – някакви чудеса говореха с министър-председателя, но и той им отговаря чудеса, а министърът им обещава… Няма как ти да обещаеш заплата 1000 лв. на медицинската сестра, когато аз – като началник на клиника в университетска болница, професор, получавам 1500 лв. Няма как това да стане. Ако трябва да го правиш, трябва да поемеш изцяло отговорността в този ресор да наредиш така заплатите, че този, които е на последното стъпало, да получава еди-колко-си, сестрата да получава междинното, след тях са лекарят и началникът. От друга страна: ние много добре разбираме всеки един родител, който изпада тази ситуация.  Той няма как да бъде убеден, че точно неговото дете не е могло да бъде спасено. Лошото е, когато това се поеме от медиите. Когато се нагнетява едно негативно отношение. Да, съгласен съм, че някъде се допускат грешки – ако това е доказано във времето, нека се покаже, нека се обясни какъв е проблемът, защо, откъде идва, за да се търси решение. Но когато един случай е „от вчера“ завъртян в медиите, не може от него да се прави капитал, да се насъскват хората и отделни части от гилдията срещу колеги, защото се прави една изкуствена пропаст между лекари и пациенти. А доверието между лекар и пациент е поне половината от лечението на един пациент. Ако няма доверие, то тогава е напразно нашето усилие. Изключително трябва да се внимава, когато се афишират такива случаи, когато се вменява вина на хора, да не говорим… на цели болници и институции. При нас, действително в един момент имаше и отлив на пациенти, защото бяха стресирани. Както казва един колега тук, с дълъг стаж:  за мен е обидно да търгувам със здраве  – тоест аз да се радвам, ако има повече болни или неизлекувани – за да получавам аз заплатата си. Няма такова обръщане в света. Ние сме по търговски закон, без право на печалба. Това обърка дори целия статут на университетските болници, които – от една страна са търговско дружество и трябва някак си да си изкарват парите, от друга страна са елемент от обучението и ставаме подвластни на двама господари… на учебното заведение, в което преподаваме, както и на болницата – и всеки има различен интерес. Аз, като преподавател, имам интерес да имам повече и по-разнообразно болни; а, ако гледам интереса на болницата, трябва да имам такива, които ще ми позволят да си получа достатъчен доход, да си свърша добре работата, като началник на клиника и да си осигуря заплатите на хората. Няма как да съчетаеш двете неща и да бъдеш добър и по двете. Ние сме по търговски закон, по една „пътечна“ медицина, за която никой не е остойностил пътеки – тоест те са дадени „на око“ – затова има огромни диспропорции. Всеки път, когато се каже: „ниски са, затова качваме процента“, какво се случва? Онзи, на с голямата пътека, процентът му носи още по-голям доход, а на онзи – с малкия – не му се отразява по никакъв начин.  Елементарни сметки са това. И бакалинът в най-близката бакалия ги знае. Но никой не го променя.   Не можеш да „дръпнеш“ единия и да кажеш: „на теб ще ти дам еди-какво-си“. Аз веднага ще искам да стана медицинска сестра, а не лекар. Да не говорим, че и на медицинските сестри не се вдигат заплатите, седят до минималната, в един момент заплатите на сестрите се изравняват с тези на санитарките. Те са ми много симпатични, но едно е санитарка, друго е медицинска сестра. Няма желаещи. Ние имаме сестри, които са на по 80 години и работят. Няма кой да дойде. Няма нови сестри. Средната възраст е над 50 г. Както казвам: аз имам още няколко години… и те да изтърпят, колкото могат и… ще дръпнем заедно шалтера. Лятото имаме отделения, които остават с по една сестра. Едно съседно на нашето отделение това лято остана с една сестра, която беше старша, единствена и така… жената е на 68 години. Как да работи, как да покрие график? Как да съществува това отделение? А хората не го виждат.", "date": "2020.02.01", "title": "Пропаст между лекари и пациенти... за мен е обидно да търгувам със здраве!"}
{"url": "http://www.classa.bg/%D1%81%D0%B2%D1%8F%D1%82/item/406093-%D1%81-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0-%D0%B2-%D1%80%D1%83%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0%D1%82-%D0%BD%D0%B5-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B7%D0%B8,-%D0%B0-%D0%BF%D1%81%D0%B8%D1%85%D0%B8%D0%B0%D1%82%D1%80%D0%B8", "text": "Гледам лениво поредния скандал. В който на една рок звезда не са му били дадени пари за игрален филм за него. Въпросът, разбира се, не е в скандалът. Работата е в съвсем друго.  Кой е радикалният, отявлен либерал в Русия? Точка 1. Това в 9 случая от 10 е човек с история на дядо (баща, майка) от НКВД-МГБ-КГБ или в краен случай виден съветски чиновник, сановник или пропагандист.     Точка 2. В 9 от 10 случая този човек се наслаждава на всички предимства на тоталитарния режим по най-безсрамния начин: той седи внимателно близо до бюджета, казва на държавата, като онова момче от романа на Мариенхоф „Циници“: „... дай милион, иначе ще плюя в лицето ти, имам сифилис...” И държавата дава. Най-често дава. Ако не даде, тогава ... Този либерал отива в блога си в \"Ехото на Москва\", или в “Новая газета”, или в “Огоньок”\" (която лежи в тоталитарната държава на всеки ъгъл и във всеки втори самолет) и пише поредната колонка за това, че руснаците, първо, са роби, които трябва да се покаят за кървавите си престъпления и които, забележете, изпитват вродена страст към насилието и лъжата (така пише либералът - внук на дядо си, син на майка си), а след това осъжда „корумпираните” колеги, подписващи всякакви писма до там в подкрепа на анексии и други тоталитарни безумия и получаващи от държавата своите жалки сребърници. (Въпреки факта, че 9 от 10 известни ми родолюбци изобщо не получават нищичко и никога няма да получат). И така, какъв е резултатът? С либерализма в Русия трябва да се занимават политолозите, а психолозите (психиатрите?). Абсолютно съм сериозен. Необходимо е да се събере комисия от професионалисти, която ще вземе тридесет водещи либерални фигури (не самите тях, а техните биографии, анамнеза) и да направи страхотен професионален извод за това, което се крие зад цялото това поведение. Нуждаем се от сериозна, професионална диагноза. В страната имаме милион психолози, хиляди специалисти завършват психологически факултет - може ли най-накрая да се заловят за работа? Нека да потърсим спонсори това - а те дотогава да се подготвят. Всеки офис на психолог, който направи такъв извод, ще получи отлична реклама. Защото зад цялото това либерално поведение, разбира се, се крие нещо повече от копнеж по свобода. Повече от тъга, че животът им е собствен театър, триетажен апартамент в Москва, двеста филмови роли, тлъсти държавни субсидии, книги, публикувани в милиони копия и изложени във всички книжарници на страната, много години присъствие във всички чествания Нова година, свои собствени програми на всички централни канали и т.н., и т.н., и т.н. - дойде в момент на задушаване и бавно разгръщащия се ужас, по пътя на който те толкова безстрашно лежат.  ", "date": "2020.02.01", "title": "С либерализма в Русия трябва да се занимават не политолози, а психиатри"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/406094-%D0%BA%D0%BE%D0%B9-%D0%BE%D1%82-%D0%BA%D0%BE%D0%B3%D0%BE-%D0%B8-%D0%B4%D0%B0%D0%BB%D0%B8-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0", "text": "      Според Платон, за да управляваш е необходимо да притежаваш  , без каквото управлението неизбежно е катастрофа. За Аристотел държавата има две цели –   Във всички случаи обаче трябва да управляват закони. Защото все пак е  Въпреки това в съвременната практика с отделни изключения, в немалко случаи независимо от осъзнаването или не от някои веднъж добрали се по един или друг начин до власт за действителното си състояние на не повече от марионетки, а не знанието представлява основен инструмент, с какъвто правят импровизирани и дори несполучливи опити да управляват различни сфери на живота. Затова и днес не е напълно ясно кое е държавническо и кое – не. Отправеното от главния прокурор искане до Конституционния съд за тълкуване на чл. 103 от Конституцията несъмнено предизвика бурна обществена реакция. Изразяват се различни мнения и становища. А както личи по определени признаци, изглежда предстои тя тепърва да се разгаря и разраства. Не би могло обаче, поне на досегашния етап, да се отрече като преобладаващо впечатлението за свеждане на възникналата и развиваща се дискусия главно и непосредствено до персоните на вносителя и един от онези, за когото то се отнася. За което не би била пресилена констатацията, че със своето поведение повече или по-малко допринасят и самите те. В резултат, макар от едни или други представители на обществото да се споменава и за противопоставяне между институции и дори междуинституционална криза, вместо да бъде концентрирана в позитивна посока за мнозина дискусията в значителна степен поражда внушение за наличие на конфликт, независимо от позициите и мотивацията на противостоящите в т. ч. неявни, на личностна основа. А ангажирането и употребата на институции в такъв конфликт не води до нищо друго освен до подриване на основите, ако не рушене на държавността.     Очевидно актът на сезиране на Конституционния съд в конкретния случай, ако не непознаване въобще на конституционното право демонстрира явно намерение за несъобразяване с действащата Конституция както относно неговия статут и правомощия, така и относно особения статут на субектите, за които той се отнася. Респ. с характера и естеството на тяхната отговорност, както и специалния ред за нейната реализация. Впрочем, доколкото никой не е съвършен, дали се касае за недостатъчно познаване на тази материя, на каквото предположение навеждат вкл. мотивите към искането, или за обусловено от лични подбуди преднамерено предприето в резултат на взето самостоятелно решение, или пък за посредствено извършителство под въздействие на други лица извън представляваната от неговия вносител институция на фактически действие в преследване на определена цел, е отделен въпрос. На който поради възможността на всеки съобразно информираността и способността си да прозре действителните намерения и цел не намирам смисъл да се спирам. Несъмнено обаче вносителят на искането или не е счел за необходимо да съобрази пълния текст от разпоредбите в Конституцията, относими към темата, или за вникване в диалектическата обусловеност на вложената в тях логика, разчитайки на тяхното непознаване или неспособност на гражданското общество за такова познание. А с оглед и съобразно обхвата и постигнато свое ниво на специализация да се ограничи единствено в търсене по субективни съображения или по поръчка дали и по какви начини биха могли да бъдат упражнени предоставените на ръководената от него институция правомощия спрямо президента и/или вицепрезидента. Обсъжданата изява на ръководителя на прокуратурата все пак има и позитивно измерение de lege ferenda, пораждайки идеята дали не би било удачно в една очевидно наложителна бъдеща конституционна уредба, който и да е той, ако не изобщо, поне относно предоставеното на главния прокурор правомощие за сезиране на Конституционния съд да бъде изключено като действие единоначалието, като условие за легитимиране относно такова сезиране е наличието на решение от Общо събрание на съответната колегия от институцията, както е за всички останали оправомощени за това съгл. чл. 150, ал. 1 от Конституцията. Рационални основания за такова условие освен принципът за равнопоставеност като фундамент на правото е и елиминиране на възможността за злоупотреба с право. Защото едва ли е разумно оправдано за инициатива да сезират Конституционния съд да имат право съответна квота от представителите в Народното събрание, Министерския съвет, Върховния касационен съд и Върховния административен съд като колективни органи, съобразно взети от които решения за това от тяхно име ръководителите им като представляващи ги да сезират Конституционния съд, а единствено на главния прокурор да бъде предоставено упражняването еднолично на това право. Съответно , въпреки че според Конституцията:  , в противоречие с така прогласеното отделни граждани да не могат не само индивидуално, но и колективно да сезират Конституционния съд. А на някой само поради това, че заема ръководна длъжност на институция, която не се легитимира единствено чрез него, да бъде позволено еднолично упражняване на такова право. При това конституционно неконтролируем, което поражда основателният въпрос: що за фигура е в цялостната държавническа уредба, която еднолично по свое усмотрение и прищявка или в резултат на влияние и под въздействие на чужди заинтересовани лица за прокарване на техни намерения за постигане на свои цели, може, ако не да предизвика нейния разпад да провокира деформации, които в крайна сметка могат да доведат до делегитимирането на държавата като реален правен субект, в най-добрия случай съществуването на какъвто да е само формално?! Допълнителен аргумент е и неоспоримия факт, че резултатът от такова сезиране не е ограничен по своето действие само до неговия едноличен автор или посредством него до други действителни инициатори, които и да са те, а както за всеки от ангажираните с дейността на съответната институция, която представлява въпросният индивид, но и не само за тях, а за цялата институционална система и обществото, доколкото става въпрос за официално тълкуване със задължителна сила. В тази връзка би следвало да се добави що се отнася до президента, на когото също е предоставено правото да сезира Конституционния съд, че по силата на Конституцията той ex lege самият е институция. И като такъв съгласно конституционната уредба няма с кого другиго да решава дали и в какви случаи да сезира Конституционния съд или не. Затова неговата отговорност като пряко избран от суверена държавен глава, олицетворяващ единството на нацията, представляващ Републиката в международните отношения и върховен главнокомандващ на въоръжените сили, по степен е най-голяма. Поради това съобразно неговата легитимност и възложени му правомощия и функции за изпълнение, на него е предоставено правото да сезира Конституционния съд, като същевремененно според действащата Конституция той се подпомага в своята дейност единствено от вицепрезидент, който няма право и на когото при това не може да делегира правомощието за такова сезиране. Затова и за да може да изпълнява службата си и своите функции на президента по изключение като пряко избран от суверена consensu omnium е възложено ex officio правомощието за сезиране на Конституционния съд. Във връзка с обсъжданото искане на главния прокурор за тълкуване от Конституционния съд на чл. 103 от Конституцията е наложително преди всичко да се изтъкне, че само по себе си то е действие уронващо престижа на Република България, без значение кои за даден период от време персонално са президент, респ. вицепрезидент. Тъй като негов обект е конституционно установен орган от политическата система на държавата и конституционния статут на субектите, чрез които този орган се легитимира. Този статут именно обуславя и специфичния характер на тяхната отговорност, както и особения ред за нейната реализация. Правният анализ на тази част от разглежданата материя на конституционното право, вкл. отнасящ се до техните правомощия и възложените им за изпълнение функции е предопределен от конституционния статут на тези субекти. Поради това тяхната отговорност е ограничена с предоставен имунитет. Касае се за специфична форма – политическа като самостоятелен вид юридическа отговорност, с различно съдържание на елементите, функциите и последиците на тази отговорност. Затова и не другаде, напр. НК, НПК, ЗСВ, вкл. Инструкции на главния прокурор и министъра на вътрешните работи за предварителни проверки и др. под, а в Конституцията е регламентирано за какво, от кого могат да бъдат повдигани обвинения и кой е компетентният орган да се произнася във връзка с тази отговорност. Специалната, изключителна компетентност на конституционно установените органи и процедурата, посредством които тя се реализира, е обвързана с конституционно установения статут и предоставения имунитет на президента и вицепрезидента, без значение темпорално кои конкретно като лица са в това качество за даден период. Следователно искането на главния прокурор по същество не е нищо повече и не цели друго, освен обезсилване на конституционно установения имунитет на президента и вицепрезидента. Но това не може да бъде осъществено посредством тълкуване от Конституционния съд, а единствено чрез евентуална промяна на Конституцията. Тъй като Конституционния съд не е легитимиран и не му е делегирано от Конституцията правото на позитивен законодател, който да създава липсваща правна уредба. В тази връзка следва да се добави, че Конституционният съд не е оправомощен по пътя на тълкуване и да дава конкретни указания на който и да е от конституционно определените държавни органи, вкл. на Народното събрание, каквато индиция по същество се съдържа в аргументацията към искането на главния прокурор, дори той самият или друг да му е внушил, че е назначен a Deo et Rege. Тъй като е недопустимо чрез тълкуване да се търси или постига заобикаляне, подмяна или нарушаване на конституционно установени правомощия. Задължителното тълкуване от Конституционния съд не може да се извършва и в отговор  на доктринерен спор, а е допустимо и необходимо  само тогава, когато  зададеният въпрос се отнася до реално съществуващ конкретно обоснован проблем, произтичащ от твърдяна неяснота  на конституционна разпоредба, чрез решаването на какъвто се постига не каква да е, а конституционно значима цел. Защото подлагането на тълкуване разпоредба с ясно и недвусмислено съдържание деформира нейното съдържание и би могло да резултира във влагане на смисъл, различен от инкорпорирания в нея от учредителната власт. При липса на необходимост от такова изясняване и непосочване в искането на различни възможни тълкувания на разпоредбата, съществува риск Конституционният съд да подмени учредителната власт, като “допише“ или дори „пренапише“ конституционния текст, по какъвто начин от тълкувател на Конституцията да се превърне в законодател, каквато функция не му е отредена от нея. Затова Конституционният съд не е оправомощен и със законодателна инициатива. Съображенията свързани с евентуални,  хипотетични юридически проблеми, които биха могли да възникнат при приложението на дадена конституционна разпоредба, не са основание, което автоматично да води до задължително тълкуване. В своята практика Конституционният съд нееднократно и трайно e приел, че не може да допълва или дописва Конституцията посредством упражняването на неговото тълкувателно правомощие. И въпреки цитираното в искането на главния прокурор решение от тази практика на Конституционния съд, според което  ,  под предлог неидентитет на искането с казуса, по който е постановено решението, от което е цитирания пасаж, в опит за постигане на своята или възложена му цел, от главния прокурор се претендира ново тълкуване. Тук не считам за необходимо, поради което се въздържам от разглеждане подробно на процедурата, по която се реализира отговорността на президента и вицепрезидента, която на вносителя на искането ipso facto от висотата на заемания от него служебен пост би трябвало да е известна. Считам за достатъчно в тази връзка подчертаването, че ако Република България действително е правова държава, която се управлява според Конституцията и законите на страната, едва след осъществяването на фактическия и юридически състав с ясно дефиниран резултат от такава процедура, който да съставлява юридически факт като предпоставка, за който и да е прокурор в йерархията според конкретния казус би била открита възможността за пълноценна изява на неговите способности, процедирайки в съответствие с компетенциите си, предоставените му правомощия и придобита от него професионална квалификация. Освен като посегателство срещу външнополитическия имиджа на България, въпросното искане няма друга стойност и потенциален ефект, освен евентуално на опит за сплашване. Ако и доколкото има кой да се страхува.  ” (Софокъл). Що се отнася до употребата с искането на Конституционен съд, спрямо който както изглежда главният прокурор не демонстрира по-голямо уважение отколкото към президентската институция, ако не пренебрежение и незаинтересованост за неговия престиж, опитвайки се да строи неговия състав най-малкото в начална позиция за спринт или маратон, остава публиката да стане свидетел дали, колко и кои от съдиите ще откажат да припкат по предварително очертана писта, или след и според сигнала на оня, дето надува свирката, биха стартирали. И в случай, че мнозинството приеме формално за допустимо искането, с какво как ще финишират. Нека всеки да знае и помни, че никой не е над Конституцията и е длъжен да пази срещу всякакви посегателства от когото и да е държавата! Защото суверенът съди според резултата.  ", "date": "2020.02.01", "title": "Кой от кого и дали се страхува?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406095-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%BB%D0%B0%D1%82%D0%B5%D0%BA%D1%81%D0%B0", "text": "След като излиза от окопите на фетиш клубовете облеклото от латекс оказва огромно въздействие върху модните подиуми и червените килими.     И ако високите токчета, корсетите и кожата са станали част от ежедневието, латексът не оставя никого безразличен. По-рано тази година модели в дрехи от каучук се разходиха по есенно-зимните подиуми на Gucci, Вивиан Уестууд, Balmain, Тиери Мюглер и Раф Симсънс, а Ким Кардашиян и Рейчъл Вайс събраха погледите на червените килими на Met Gala и \"Оскарите\" и бяха с най-обсъжданите тоалети за 2019 г. Джиджи Хадид, Кайли Дженър, Карди Б, Кейти Пери, Ариана Гранде и Ники Минаж също си падат по дрехи от тази секси материя.     Латексът изигра главна роля в някои от най-важните моменти на поп-културата на десетилетието, след като Риана се облече с такъв в прословутото й музикално видео на песента й S&M, от Майли Сайръс на противоречивото й изпълнение на видеонаградите на MTV през 2013 г. и от Лейди Гага, когато се срещна с британската кралица Елизабет II. Безбройните заглавия около тези случаи доказват, че комбинацията от латекс и знаменитост все още се счита за достойна за новинарско отразяване. Латексът, отдавна разглеждан като нещо, което изисква цензура, сега се радва на показност. 200 години от създаването му, той изминава дълъг път от бразилските тропически гори, през потайни подземия до централно място на сцената и медиен ренесанс. Въпреки че естественият каучук се свързва с футуризъм и технологии, неговият произход е древен и органичен. Латексът е млечна течност, която изтича от над 20 000 растителни вида след увреждане на тъканите. Подобното на смола вещество, което се коагулира и втвърдява, образувайки еластична и водоустойчива маса, се събира, като се правят внимателни разрези с малки остриета.     Нюйоркската дизайнерка на латекс, известна като Баронесата, казва, че хората често бъркат латекса с PVC и \" го мислят за лъскав, стегнат, секси и евтин\". Но латексът от естествен каучук \" е напълно веган, устойчив, крехък и труден за работа\". Използването на естествен каучук датира от 1600 г. пр.н.е. в Мезоамерика и присъства в културата на маите, ацтеките и олмеките (олмек означава \"гумени хора\"). Южна Америка остава основният източник на латекс до 1876 г., когато пътешественикът изследовател Хенри Уикъм прави ботаническа контрабанда - взима 70 000 семена от амазонско дърво в Бразилия и ги носи в Англия. Тези разсади в крайна сметка си проправят път към по-съвместим климат в Индия, Шри Ланка, Индонезия и Малайзия - страни, които днес се нареждат сред най-големите производители на естествен каучук. По време на индустриалната революция латексът се превръща в изключително ценен колониален ресурс. За да се възползват от тези огромни резерви, се налагат ужасно насилствени техники над принудително работещи в Амазонската гора в Бразилия и в Конго по времето на крал Леополд, а неизпълнението на невъзможни квоти се наказва с осакатяване, понякога и със смърт. Уникалните качества на каучука го правят идеален за използване като защитно облекло, особено в медицината и отбраната. Фиона Джардин от Художествената школа в Глазгоу, която се занимава с история на модата, обяснява за употребата му през 19-ти век. \"Съчетан с други тъкани, каучукът подобрява функционалността на палта, шапки, гети и протектори за рокли\", разказва тя. Допълва, че по онова време материалът се е използвал за път, за обществени събрания и в градския живот и става все по-разпространен на Запад. Тъй като популярността на латексовото облекло нараства, някои от хората, които го носят, откриват, че е едновременно прагматично и се усеща приятно. \"Това е най-чувствената материя, защото има уникален вид, мирис, вкус, звук и усещане\", казва дизайнерката Баронесата. Изобретяването на дъждобрана Mackintosh през 1824 г. привлича много любители на каучука. Изпратените многобройни писма, които изразяват ентусиазъм от еротичната тръпка от носенето му, са публикувани в изданието \"London Life\" през 1920 г. Тогава се заражда и една от първите фетишистки организации в Англия - The Mackintosh Society. С нарастване броя на членовете в такива кръгове и определянето им като \" извратени\", носенето на латексовите дрехи за обществото се превръща в табу. След Втората световна война вълна от социален консерватизъм принуждава фетишистите да правят сбирките си в мазета и подземия. След години укриване, латексовата мода се появява отново в края на 50-те години на миналия век, благодарение на британския дизайнер Джон Сътклиф, който създава първия в света костюм - прототип на дреха, използвана от фетишистите. Първоначалното му намерение за марката AtomAge е да бъдат облекла, устойчиви на атмосферни влияния за мотористи, но дизайните му са желани повече за лична, вместо за обществена употреба. Британската шпионска поредица The Avengers от 60-те години на миналия век e монументална за достигането на латексовите дрехи до масите. Феминистката героиня Ема Пийл (изиграна от Даяна Риг) е облечена в стилен латексов костюм, вдъхновен от Сътклиф. С Пийл като медиен архетип латексът е не просто секси, а направо нечовешки. ATOMAGE magazine  Сътклиф се възползва от манията по своите продукти и основава списание AtomAge през 1972 г. Периодичното издание, изпълнено с изкусни и еротични образи, оковани във вериги и колани, избухва сред фетишистите и отваря ниша за прогресивната модна сцена в Лондон. Това \"шокиращо\" списание привлича вниманието на пънк пионерите Вивиан Уестууд и Малкълм Макларън, които по онова време притежават бутика Let it Rock. Прословутият им магазин е преименуван на SEX през 1974 г., като името е изобразено на гигантски знак от розов каучук. Латексът се превръща в облекло не само за установената тълпа от фетишисти, но и за процъфтяващата субкултура на младежите. С помощта на пънкарите и водени от антагонистичната мода на Уестууд, масите свалят стилистичните норми и надвиват социалната стигма за носенето на латекс. Валъри Стийл цитира дизайнерката в книгата си \"Фетиш: Мода, секс и власт\" от 1996 г.: \"Тези дрехи изглеждат сякаш те ограничават, но когато ги носиш, ти дават усещане за свобода\". След като са популяризирани от пънкари, латексовите дрехи намират новия си дом в края на 80-те години и сред изпълнители. Те са идеално сценично облекло за иконите на епохата като Сиукси Сиукс, а по-късно се появяват във музикалните клипове на хитови песни като \"White Wedding\" на Били Айдъл и \"Relax\" на Frankie Goes To Hollywood. По това време Тереза Кобърн започва да проектира дрехи от латекс за популярния магазин \"BOY\" на Кингс Роуд и поръчва парчета за гот-изпълнителя Johnny Slut от Specimen. \"Бях очарована от Джон Сътклиф и AtomAge, но исках да използвам каучука не по фетишистки начин. Исках да го направя [подходящ] за ежедневно облекло\", споделя Кобърн. Тя разказва, че е намирала латекс само в мръсни секс магазини и желанието й било да измъкне от подземията този материал и да го разходи по улиците. Доста радикална идея по това време. \"Но това бе време на пост пънк и предизвиквахме нещата. Ние се опитвахме да шокираме широката публика и да оспорим възприятията й\", казва тя. 90-те години събуждат отново интереса към Ема Пийл от \"The Avengers\". Подобия на костюма й обличат редица жени в екшън филми като \"Батман се завръща\", \"Tomb Raider\", \"Матрицата\" и \"Ангелите на Чарли\". А също и в музикалните клипове и концерти на живо на поп икони като Мадона, Джанет Джексън, Spice Girls и Бритни Спиърс. Следващото десетилетие латексът украсява подиумите на Марк Джейкъбс, Шанел, Долче и Габана, Валентино, Анна Суи, Жан-Пол Готие, Кристиан Лакроа и Алая и много други. Подривните конотации на каучукови дрехи все повече се заменят от асоциации с овластяване на жените и трансформация след 2000 г. \"Веднага щом го пробвах, се почувствах като супер жена и разбрах, че искам да използвам тази материя за дрехи, тъй като смятах, че и други жени могат да получат същото усещане\", казва Атсуко Кудо, японско-британска модна дизайнерка, обличала Лейди Гага, Майли Сайръс и Рейчъл Вайс. На въпроса какво искат да кажат на света знаменитостите, когато носят латекс, Баронесата вдига среден пръст и отговаря, че \"латексът казва: \"Това съм аз! Правя каквото си искам. Приемам това, което съм, и му се наслаждавам\". И въпреки възхода, латексовото облекло има да измине дълъг път, докато стане ежедневно. Но най-важното е, че повсеместната му употреба във висшата мода и поп културата не е нарушила способността на материала да задържа вниманието. Латексът вече е по сцени, подиуми и церемонии, обгърнат от блясък. И макар вече да не е табу, все още успява да шокира.", "date": "2020.02.01", "title": "Възходът на латекса"}
{"url": "http://www.classa.bg/%D1%81%D0%B2%D1%8F%D1%82/item/406096-%D0%BD%D0%B0%D0%B7%D0%B4%D1%80%D0%B0%D0%B2%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "\"Радост - ти дете на Рая, ти, божествен ясен плам!\" Одата на Радостта, химнът на Европейския съюз (ЕС) трябва да звучи днес ясно и силно. В деня за раздяла с Великобритания това изглежда повече от подходящо. Ако не друго, Брекзит успя да направи това, което европейските лидери и Брюксел не успяха повече от десетилетие - британският референдум за излизане от ЕС и най-вече целият хаос след това при изковаването на сделката за напускане успяха да ударят сериозен, разбуждащ шамар на европейските държави за това защо всъщност искаме да сме част от Европейския съюз. Брекзит убеди и най-големите евроскептици (извън Великобритания), че Обединена Европа е по-добрият план. Разбира се, сега те имат свое виждане за това как трябва да изглежда тази Обединена Европа, но това вече е друга тема. Референдумът във Великобритания за напускането на ЕС дойде в един момент, в който Съюзът беше подложен на атака - къде от националисти, къде от руски тролове, къде от проевропейски критици, които виждаха, че Брюксел е изпаднал в един доволен коловоз на отричането на всякаква промяна. Спомняте си добре всички фалшиви новини от съмнителни сайтове, посветени на „прогнилия ЕС, който се разпада“... И гласуването за излизане беше звучен шамар. Една голяма червена лампа, която да подскаже, че колкото и да си повтаряме, че всичко е наред, нещата не са съвсем наред. И има нужда от промяна в това как гледаме на идеята за Европа. Разбира се, евроскептиците по целия континент отвориха шампанското и започнаха да предричат края на омразния им ЕС с цялата му бюрокрация и ценности. Заговори се за Фрекзит, Грекзит, Итскейп, Портлийв и т.н. Само година по-късно всички тези жлъчни гласове, пиещи весело край неизкопания гроб на Обединена Европа, се бяха снижили значително. Защото едно е да пропагандираш напускането на Съюза, а съвсем друго е да го направиш на практика и да оцениш какво всъщност ще ти коства това. Защото ЕС в ролята си на европейска търговска общност е създал една своеобразна взаимозависимост. И откъсването на която и да е държава от него ще предизвика трус - както в ЕС, така и два пъти по-голям в самата държава. И ако при гласуването за излизане човек е склонен да пренебрегне експертите, които му обясняват точно това, при вече взетото решение осмислянето на последиците може да се окаже доста отрезвяващо. Особено, ако гледаш целия сеир отстрани. Така евроскептиците се спретнаха и запяха нова песен - тази за преобразяването на Обединена Европа по техен образи и подобие. И това може би наистина спаси европейската идея. Да, тя ще трябва да се промени. Бюрокрацията не е нещо, което може да те вдъхнови, но пък се връзва чудесно в ролята на злодей, ако на някой популист му е нужен такъв. И не, не е нужно промяната да е именно тази, за която говорят различните националистически формации в момента. Просто Европа има нуждата да се преоткрие като идея и послание. Ако щете даже и като форма - какво точно ще представлява ЕС в бъдеще. Първата крачка в тази посока ще са преговорите с Великобритания за бъдещите икономически и политически отношения между Лондон и Брюксел. Ако досега се обсъждаше кога точно ще е подписването на развода, тепърва предстои частта с уточняването на бъдещите взаимоотношения. А това ще е сложна работа, която ще изисква обединената позиция на всички държави членки. Брекзит обаче вече е факт. И то не успя да разруши ЕС. Напротив - дори даде шанс общността да стане по-силна и по-жизнеспособна. Така че да не приемаме това като откъсване на жизнена част от Европа. Да го приемем просто като подрязване на клонки от общото дърво, което само ще засили плода. Така че наздраве за Лондон! И честит Брекзит!", "date": "2020.02.01", "title": "Наздраве за Брекзит!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406097-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D1%80%D0%B0%D0%B7%D0%BA%D1%80%D0%B8-%D1%89%D0%B5-%D1%83%D1%81%D0%BF%D0%B5%D0%B5-%D0%BB%D0%B8-%D0%B0%D0%BC%D0%B1%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B3%D0%B5%D1%88%D0%B5%D0%B2-%D0%B4%D0%B0-%D0%BB%D0%BE%D0%B2%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8", "text": "Активизацията на прокуратура довежда до някакво съживяване, макар и плахо. Моето лично усещане е, че обществото ще хареса такива действия.Това коментира политологът Първан Симеонов от агенция \"Галъп\". Пред БНТ той подчерта нагласата на новия главен прокурор Иван Гешев да бъде активен и да решава проблемите. Напомни, че преди него с такива действия са се откроявали Бойко Борисов и Цветан Цветанов - едният като главен секретар на МВР, другият - като вътрешен министър. \"Протестите срещу г-н Гешев, някак си, зад тях, стоеше, либералната прозападна общност. По-скоро г-н Гешев обаче изглежда като вестители на Запада. За Запада е важно да сме стабилни. За пръв път България е по-скоро важна. Май по-скоро американците са заинтригувани от България, вместо Европа. Прокуратурата трябва да продължи с еднакъв аршин. Общественото мнение се нуждае от повече време\", обясни Симеонов.    Първан Симеонов, БНТ   Първан Симеонов коментира актуалната тема около напрежнието по оста Гешев-Радев. По думите му засега президентът не е изгубил доверието на хората във връзка с изтеклите записи, от които се разбира, че държавният глава говори с шефа на Военновъздушните сили за договори на жена му Десислава Радева. Последва и разктие, че от президентството са изпратили смс на Гешев с искане за среща. Според Симеонов има хора, които не искат втори мандат на Радев. И посочи, че предстоящите президентски избори ще са трудни за ГЕРБ. По отношение на Борисов и правителството, Първан Симеонов коментира, че премиерът е направил голям пробив в отношенията България - САЩ. \"След онази среща между Борисов и Тръмп, струва ми се, че тя разтопи леда между двамата\", коментира анализаторът. И подчерта, че Борисов има желание да балансира между САЩ и Русия. Първан Симеонов подчертава, че има пръвърженици на ГЕРБ, които обаче стоят в опозиция. Според него ГЕРБ е белязала безспорно големи успехи, но не е направил сериозни реформи. Като голяма криза за правителството анализаторът открои безводието в Перник. И Симеонов смята, че проблемите възникват там, където не са очаквани, а Борисов работи с \"пожарогасителен стил\" - да тушира напрежението ден за ден.", "date": "2020.02.01", "title": "Политолог разкри ще успее ли амбицията на Гешев да лови престъпници"}
{"url": "http://www.classa.bg/%D1%81%D0%B2%D1%8F%D1%82/item/406098-%D0%B1%D1%80%D0%B5%D0%BA%D0%B7%D0%B8%D1%82-%E2%80%93-%D0%B8%D0%B7%D1%80%D0%BE%D0%B4-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%B8-%D1%82%D0%B5%D1%80%D0%BE%D1%80", "text": "Не се заблуждавайте, Брекзит не е волята на британците. Брекзит е уродливото творение на враговете на Европа, подготвяно дълго време и сервирано благодарение на алчността и продажността на британските консервативни свине и малодушието, страха, необразоваността и откровената тъпота на пошлата, расистка, некадърна, безсмислена мека маса от безмозъчни плужеци, които искат „Британия велика отново!“    UKIP (предишната партия на Фараж) дори си позволи да намекне, че Европейският съюз щял да им… махне кралицата и кралското семейство…  Лъгаха ги, че по 300 милиона на седмица щели да влизат в здравеопазването, а после си признаха, че… абе не било баш така, ама… Оказа се, че бизнесите се изтеглят един след друг от Острова, инвеститорите си отиват, специалисти се изнасят, здравната им система се задъхва от липса на кадри и т.н, и т.н.  ЕДИНСТВЕНОТО, което ги поблазни, нека сме откровени, е шансът да угодят на расизма на тълпата , като ѝ обещаят да няма повече имигранти. Това е! Престъпленията на расова основа скочиха в пъти в Англия.  Разпадът е подготвен, сценарият е написан, проектът е направен с архитектурна точност. Европа има врагове, проумейте го. Врагове, които искат Европа да е слаба, защото е конкурент – в търговията, в отбраната, в геополитическото влияние и разпределение на влияния. Във всичко тя е конкурент. Враговете са и от Изток, и от Запад. С тази разлика, че тези от Изток на няколко пъти се издаваха, че участват в разпада. Един от най-кресливите „за“ Брекзит е Найджъл Фараж, който се оказа „почерпен“ с руски пари.  Връзката: дори оставяме настрана разследването за членове на партията му, които имат връзки със сенчести структури от Източна Европа… нека говорим само за самия Фараж – миналата година Newsweek излезе с материал, в който се говори за това, че Фараж и негови кампании, сред които и пътуването му до САЩ за среща с   и речта му пред Републиканската национална конвенция, са финансирани от Арон Банкс. Според разследване на Channel 4 News в Англия, Банкс, който финансово е двигателят зад кампанията за напускане на ЕС, е и финансовият спонсор на самия Фараж. Според Sunday Times пък Банкс е имал неколкократни срещи с руския посланик на Острова през юни 2018 г., с който му е обещал „сладка сделка“ с руски златни мини. Една от въпросните срещи е организирана от заподозрян за шпионаж руски служител на службите. Другият абсурден глас на Брекзит – самият премиер   –  тепърва трябва да отговаря пред съгражданите си и историята за даренията от руски бизнесмени. В материал на Business Insider (сред много други медии) се говори за дарения, надхвърлящи милион долара… само за последните 2 години. Главният политически съветник на Джонсън и мъж, сочен за архитект на Брекзит – Доминик Къмингс – е споменат в доклад на източници на Sky News, в който се говори за „странни връзки“ на Къмингс с руски служби и бизнесмени още от времето, когато работи в Русия през деветдесетте.  Консервативната партия, подстрекател и изпълнител на Брекзит от край до край , все още не желае да разкрие подробности около скандала, които вече месеци се вихри около даренията от руски бизнесмени. Скандала, известен с простичкото… „Руските пари“. Става дума, разбира се, за руско влияние върху референдума за напускане. Защо Русия се интересува от Британия и Брекзит? Иван и Наташа не се интересуват нито от Британия, нито от британците, нито от Брекзит. Те жив британец не са виждали, Русия обаче се интересува от това да отслабва геополитическите си опоненти. Брекзит е първата крачка от това, което те си представят като разпадането на ЕС.  Съвсем основателно очакват след Брекзит и другите им терористични клетки в ЕС да се задействат и да започнат да работят за това да убеждават обществата да напускат ЕС. Тоест – очакват и други „политици“ да заговорят за напускане на Евросъюза. И са прави – за това са си платили, очакват си го. През 2015 г. Националният съюз на  Марин Льо Пен във Франция получи заем от 9 млн. евро от банка, близка на Кремъл. Марин Льо Пен иска да изведе Франция от Европейския съюз.  Националистът Матео Салвини, лидер на популистите  от италианската Лига, който се обявява против политиките на ЕС, беше „изловен по долни гащи“ от журналистическо разследване на L’Espresso, което разкри, че има сделка между италианска държавна компания и руска държавна компания за покупка на дизелово гориво с „отстъпка“ в цената. Разликата от тази отстъпка отива в касите на националистите от Лигата за финансиране на предизборната им кампания…  Всички, които се противопоставят на Европейския съюз, миришат на рубли, това е. От другата страна на Океана,   – самият той разследван за руски връзки и руска намеса в изборите за президент – приглася на радостта от Брекзит.  Всеки един враг на Европа се радва за Брекзит.  Само това, само по себе си, е достатъчна причина ние – европейците да сме против Брекзит и да не позволяваме разпространението на тази чума! Чудите се защо по-горе в текста използвах думите „терористични клетки“ по отношение на политиците и партиите в Европа, които се обявяват против ЕС и за приятелството с Путин? Какво е терористът? Извършител на акт, който цели да всее страх (терор) в населението и да развали създадения мирен ред на живота, да всее раздор, паника и така да развали живота ви, да попречи на свободата ви, да ви накара да живеете по насилствено различен начин, да се озлобите, да започнете да мразите ближния, вместо да живеете добре заедно.  Ще ме питате ли пак защо ги наричам „терористични клетки“?  Хилядолетието започна с 11 септември, който промени съвременния свят. Днес – новото десетилетие започва с един негов еквивалент – Брекзит. Много по-добре подготвен, много по-добре изпълнен, с много по-отвратителни последици, ако ги оставим да си разиграват глупостите.  Оттук насетне е много важно какви ще бъдат следващите стъпки на ЕС. Колкото и да ми е жал за Британия, не мога да се правя на сляп за факта, че ако „им се размине“, ще е отвратителен прецедент, който може да повлече крак.  Ако решението им не бъде наказано и им се даде „сладка сделка“ по отношение на свободната търговия, други популисти ще го използват и ще кажат: я, вижте бе!, не било толкова страшно, дайте и ние да се махнем; хем ще си печелим, както досега, хем няма да им плащаме задължения и няма да ни казват какво да правим! А това е опасно!  Нека не позволяваме да си играят с чувството ни за вина. Изборът си е техен, знаеха какви са последствията. Да, те ще кажат:  И, ако ние се размекнем и „разчувстваме“ и си кажем:  … … тогава… Следващата стъпка на същите тези популисти ще е да се обърнат към лумпените в собствените си държави и да кажат:  Заложено е бъдещето ни!", "date": "2020.02.01", "title": "Брекзит – изрод на политическата мафия и терор"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406099-%D0%B4%D0%B0-%D1%81%D0%BF%D0%B8%D1%88-%D1%81-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B8-%D0%BC%D0%B0%D1%84%D0%B8%D0%BE%D1%82%D0%B8", "text": "Пазарът за т.нар. мрачен туризъм преживява истински бум в последните години. Все повече пътешественици търсят странни, ужасяващи и плашещи места по света, които да посетят.   Определението за мрачен туризъм е туризъм, включващ пътуване до места, които исторически се свързват със смърт и трагедия. Тези, които искат опитат нещо различно, ще се зарадват на новото място, което се отваря специално за тях в Азия, пише „Дейли Стар“. Най-големият затвор на най-големия континент скоро ще предлага на туристите възможността да отседнат там за една нощ.     Това е затворът „Тихар“ в Делхи. Гостите му, обаче, трябва да са готови за екстремно изживяване. Веднъж влезли, те няма да могат да ползвта телефоните си, тъй като ще бъдат настанени при затворници. Компания ще им правят някои от най-известните престъпници като Ясин Баткал – основател на терористичната организация „Индийски муджахидини“, и мафиотът Чота Раджан.     Приключил е огледът на частта, където ще бъдат настанявани посетителите. „Отзичите от високопоставените служители е, че посетителите могат да бъдат държани заедно със затворници в полуотворени или отворени затвори. Освен това трябва да им бъдат дадени подходящи затворнически униформи и да им бъде ограничен достъпът до мобилни телефони и други специални устройства“, разкрива източник от затвора. Затворът е разположен на 1,6 кв. км и в него има 16 000 затворника. Това го прави най-населеният затвор в Индия. Големият комплекс, които ще приютява посетители, ще има подсилена охрана. Служител е разкрил: „Посетителят трябва да прекара един типичен ден за затворник в „Тихар“. Той трябва да спи на пода, да стане рано сутринта, да готви, да мели брашно, да чисти помещенията, да участва в дейности като йога, медитация, рисуване и др.“. „Също ще му бъдат правени проверки на определено време“, добавя той. „Само на избрани затворници ще бъде разрешено да живеят в комплекса с посетителите. Тези затворници ще бъдат подбрани в зависимост от поведението си зад решетките“, разкрива анонимен източник.     „Важно е посетителите да делят същите помещения с тези затворници, за да могат да общуват с тях, да слушат техните истории“, добавя той. В „Тихар“ гостите ще ядат храна, приготвена от затворниците. Засега се предвижда престоят за една нощ да струва 2000 индийски рупии или 25 евро. Идеята за „затворнически туризъм“ не е нова в Индия. Туристите вече могат да си хванат евтини полети до Телангана в южната част на страната и да изживеят програмата „Почувствай затвора“. Посетители отсядат в затвора „Сангареди“, който е на 220 годинии се намира близо до град Хидерабад.     Въпреки че начинанието в „Тихар“ още не е обявено, говорител на затвора заяви, че файлът за проекта е бил изпратен до вътрешния департамент за одобрение. Властите са получили няколко молби за посещение на затвора. „Дори чужденци искат да останат в „Тихар“ за едно истинско преживяване в индийски затвор. Това желение скоро ще бъде изпълнено“, каза говорителят.", "date": "2020.02.01", "title": "Да спиш с терористи и мафиоти!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406100-%D0%BF%D1%83%D1%80%D0%B8,-%D0%BF%D0%B8%D1%82%D0%B8%D0%B5%D1%82%D0%B0-%D0%B8-%D1%81%D0%BE%D1%84%D1%80%D0%B0", "text": "Въпреки забраната Цвети Боровански разполага дори с мобилен телефон и се хвали със снимки в интернет       Пищен купон с пури, питиета, пържоли, мезета и торта е вдигнал в килия във Враца 34-годишният рецидивист Цветослав Борисов, известен като Цвети Борованския. Това показват кадри, които самият затворник публикува на страницата си във Facebook.      Компания на Борованския на трапезата му правят още няколко пандизчии.    Пиршеството се вихри в затвора, където престъпникът излежава присъда от 3 г. и 4 месеца заради обир на църквата в село Ракево.         Като цяло престоят на Борованския в пандиза обаче изобщо не е скучен, показва активната му дейност в социалната мрежа. От нея се разбира, че бандитът свободно ползва зад решетките мобилен телефон, което е абсолютно забранено.      Борованския е пуснал десетки кадри от ежедневието си зад решетките, на които изобщо не изглежда притеснен от престоя си там. Напротив, радва се на спокойствие и очевидно нищо не му липсва.", "date": "2020.02.01", "title": "Пури, питиета и софра!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406101-%D0%BA%D0%BE%D0%B8-%D0%BD%D0%B0%D0%BF%D0%B8%D1%82%D0%BA%D0%B8-%D1%83%D0%B1%D0%B8%D0%B2%D0%B0%D1%82-%D1%82%D1%8F%D0%BB%D0%BE%D1%82%D0%BE-%D0%B2%D0%B8", "text": "Неоспорим факт е, че без вода човек не може да оцелее. В днешно време обаче хората често забравят, че става въпрос за чистата вода, а не за нейните заместители.     По една или друга причина, но мнозина предпочитат да изпият вместо вода - кафе, плодови сокове или някаква друга напитка. Но никога не се замислят, че всъщност с този избор вредят на тялото си.  Предлагаме ви да разберете кои напитки убиват тялото ни и защо това е така.     Газирани напитки и плодови сокове Ако често злоупотребявате с плодови сокове и газирани напитки, тогава трябва да ги спрете. Защото те са опасни, тъй като имат високо съдържание на захар. Редовната употреба на тези напитки се отразява на краткосрочната памет и започвате все по-често да забравяте важни неща.   Кафе Кафето може да има тежки последици за мозъка. Ако напитката се консумира твърде често, концентрацията на катехоламини се увеличава, което в крайна сметка води до повишаване нивото на кортизола (хормон на стреса).   Енергийни напитки Лекарите предупреждават, че енергийните напитки са много вредни. Те съдържат много кофеин и захар, което нанася двоен удар върху здравето. А с постоянната употреба на енергийни \"инжекции\" човек изчерпва вътрешните резерви на тялото.", "date": "2020.02.01", "title": "Кои напитки убиват тялото ви"}
{"url": "http://www.classa.bg/%D1%81%D0%B2%D1%8F%D1%82/item/406082-%D0%BE%D0%BB%D0%B8%D0%B2%D1%8A%D1%80-%D1%81%D1%82%D0%BE%D1%83%D0%BD-%D1%85%D0%BE%D0%BB%D0%B8%D0%B2%D1%83%D0%B4-%D0%B5-%D1%81%D0%B8%D0%BB%D0%BD%D0%BE-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0%D0%BD-%D0%BE%D1%82-2001-%D0%B3-%D0%BD%D0%B0%D1%81%D0%B0%D0%BC", "text": "Американската филмова индустрия се промени до неузнаваемост след крайъгълната 2001-та година, като продуцентите използват финансови ограничения за цензурирането на филми, критикуващи американските военни или ЦРУ, каза режисьорът Оливър Стоун. „Може би през 80-те години, когато направих„ Взвод \",„ Роден на четвърти юли \"и„ Рая и земята \", бих могъл да го правя, защото това беше малко по-спокойна система\", казва награденият кинорежисьор, споменавайки известните си филми, по време на ТВ шоу с бившия президент на Еквадор Рафаел Кореа. „Когато падна желязната завеса и студената война приключи, нещата не се промениха към по-добро,\" смята Стоун. „Моята филмова кариера страдаше, защото понякога съм казвал неща, които американските продуценти мразят да чуят\", разкри той и добави, че финансиращите филмови продукции понякога прибягват до „икономическа цензура\". \"Можете да свалят бюджета ... да кажем, че искате да направите филм, критикуващ американската армия, да вземете история за войната в Ирак или история на ужасите, която наскоро се случи в Ирак ...Ако искате да правите такива истории, това няма да се случи \", обясни той. Стоун, който спечели редица награди Оскар, БАФТА и Златен глобус, е подложен на критики за антивоенните си драми и наскоро за поредицата от филми, поставящи под въпрос широко разпространения на запад разказ за украинските сътресения, както и ексклузивни интервюта с Владимир Путин. \"Сега цензурата не е нещо, което засяга изключително американската филмова индустрия\", оплака Стоун, \"Ако чета американските медии, всички казват едно и също нещо ... И не чувате от Иран и Китай, нали? Не чувате от [Северна] Корея, не чувате от Венецуела, не виждате тяхната гледна точка.\" „ЦРУ осъзна и - основно след Втората световна война - те навлизат в бизнеса, в новинарския бизнес, пускат своите хора, агенти във вестници, в списания и телевизия.\" Известният режисьор на филми звучеше песимистично, когато го попитаха дали има надежда за промяна - или поне, дали системата позволява тази промяна. Той каза, че и двете партии - било то демократи или републиканци - действат еднакво, когато се занимават с въпроси на войната и мира. „В Съединените щати няма партия, няма демократичен глас, освен малките партии, които биха попитали„ Защо водим войни?\"- възкликна Стоун и добави: „Всичко е десница, която се бори с други десни крила. Демократите не са по-добри от републиканците\" казва той: \"Хилари Клинтън с нейната група и Джо Байдън са също толкова про-военни, колкото всеки републикански Дик Чейни.\"   Стоун смята, че Доналд Тръмп е направил \"ужасни неща\", като се е оттеглил от Парижките климатични споразумения и трудно спечелената през 2015 г. ядрена сделка с Иран. Но, твърди Стоун, поне Тръмп се питаше защо САЩ трябва да се бият с руснаците, което толкова тревожи мейнстрийма, че медиите го атакуват от първия ден. Стоун оплака, че политиката преминава от изкуството на възможното към изкуството за събиране на пари. „Толкова много пари се изразходват в политиката, че е невъзможно гласът ми да промени каквото и да било ... Кандидатите в Америка сега трябва да съберат милиарди долари, за да се считат за сериозни\", каза Стоун.", "date": "2020.02.01", "title": "Оливър Стоун: Холивуд е силно цензуриран от 2001 г. насам"}
{"url": "http://www.classa.bg/%D1%81%D0%B2%D1%8F%D1%82/item/406083-%D1%81%D0%B5%D0%BD%D0%B0%D1%82%D0%BE%D1%80-%D0%BF%D0%BE%D0%BB-%D1%80%D0%B0%D0%B7%D0%BA%D1%80%D0%B8-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0%D0%BD%D0%B8%D1%8F-%D0%B2%D1%8A%D0%BF%D1%80%D0%BE%D1%81-%D0%B2-%D0%BF%D1%80%D0%BE%D1%86%D0%B5%D1%81%D0%B0-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D1%82%D1%80%D1%8A%D0%BC%D0%BF", "text": "Докато сенаторите се събраха в последния ден на изслушвания в процеса на импийчмънт срещу президента Тръмп, сенаторът от Кентъки Ранд Пол намери въпроса си цензуриран по начин, който може би разкрива самоличността на тайнствения подател на сигнали. След като процесът по импийчмънт на президента Доналд Тръмп наближи последния си етап, сенаторите се събраха на хълма Капитолий в четвъртък, за да разпитат екипа на демократичната прокуратура и защитниците на Тръмп. Пол (Р-Кентъки) видя своя въпрос свален от председателстващия главен съдия Джон Робъртс, който отказа „да прочете въпроса, както е подаден\". Пол напусна залата след отказа на Робъртс. Впоследствие в Туитър Пол разкри, че планирал да попита дали „партизани\" от ерата на Обама в рамките на Съвета за национална сигурност на Тръмп, са заговорничили с председателя на Комитета за разузнаване на Конгреса Адам Шиф, за да стартират процедурите по импийчмънт срещу Тръмп, като задействат алармата на вече прословутия юлски телефонен разговор между Тръмп и президента на Украйна Владимир Зеленски. „Знаете ли, че служителят на Комитета по разузнаването на Конгреса Шон Миско е бил в близки отношения с Ерик Сиарамела, докато са били заедно в Съвета за национална сигурност?\", гласи въпросът на Пол. „А знаете ли и как реагирате на съобщенията, че Сиарамела и Миско може да са работили заедно, за да замислят импийчмънта срещу президента, преди да има официални процедури за импийчмънт в Конгреса.\" Сиарамела, анализатор от ЦРУ, се смята, че е „сигнализаторът\", който стартира разследването за импийчмънт, като твърди, че Тръмп се опитал да подбуди Зеленски за възобновяване на разследването за корупция срещу сина на Джо Байдън - Хънтър и неговата бизнес дейност в Украйна. Според неотдавнашен доклад на RealClearPolitics, Сиарамела е бил чут през 2017 г., докато \"е замислял с Мишко да бъде отстранен Тръмп от длъжност.\" Шиф, отрече да познава самоличността на лицата, подали сигнала и нарече доклада за заговора на Сиарамела \"теория на конспирацията\". Отказът на Робъртс да прочете името на Сиарамела и медийният фурор, последвали въпроса на Пол - с либералите, критикуващи сенатора за „поименно назоваване на сигнализатора\" - потвърждава, че той наистина е източникът на Шиф. Пол съвсем не е споменал термина „подаване на сигнал\" в своя писмен въпрос, но Робъртс въпреки това отказва да прочете името на Сиарамела. По-рано Робъртс се бе заклел да не чете нито един въпрос, който би могъл да „издаде сигнализатора\". Робъртс не беше принуден по закон да цензурира въпроса на Пол. По-скоро решението му беше лично. Противно на твърденията на Шиф, сигнализаторът не се ползва със „законно право на анонимност\". Вероятно сенаторите ще гласуват в петък дали да позволят даване на показания от допълнителни свидетели, освен тези, изслушани по време на разследването, водено от демократите в Конгреса. Докато демократите настояват за свидетелски показания от бившия съветник по националната сигурност Джон Болтън, някои републиканци твърдят, че ако дори се съгласят със свидетели, те възнамеряват да се обадят на лицата, подали сигналите, категорично да разкрият самоличността си и да дадат конституционното си право на Тръмп да се изправи срещу обвинителя си. Лидерът на мнозинството в Сената Мич Макконъл даде да се разбере, че той ще предприеме мерки, за да блокира всички допълнителни свидетели да дават показания, довеждайки процеса бързо до приключване и оправдаване.", "date": "2020.02.01", "title": "Сенатор Пол разкри цензурирания въпрос в процеса за импийчмънт на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406084-%D1%82%D1%80%D0%B8%D1%84%D0%BE%D0%BD%D0%BE%D0%B2%D0%B4%D0%B5%D0%BD-%D0%B5-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B5%D0%B7%D0%B8%D1%82%D0%B1%D0%B0%D1%82%D0%B0-%D0%BD%D0%B0-%D0%BB%D0%BE%D0%B7%D1%8F%D1%82%D0%B0-%D1%81-%D0%B1%D0%BB%D0%B0%D0%B3%D0%BE%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BF%D0%BB%D0%BE%D0%B4%D0%BE%D1%80%D0%BE%D0%B4%D0%B8%D0%B5", "text": "  Празникът е включен към цикъл от три последователни дни, наречени Трифунци - 1, 2, 3 февруари. Те се празнуват както следва: 1 февруари - Трифоновден; 2 февруари - Сретение господне и 3 февруари - Свети Симеон На 1-ви февруари по стар стил църквата отбелязва паметта на мъченик Трифон, славен като светец лечител.  Св. Трифон се тачи като покровител на лозарите, кръчмарите и градинарите.  Наречен е Зарезан, защото се празнува в началото на пролетния сезон, когато започва резитбата на лозята и се благославят за плодородие За него има много легенди.  Една от тях разказва как едва 17-годишен той излекувал дъщерята на римския император Гордиан и спечелил признание и завидна слава. Обреди и Традиции. В народния празничен календар този ден се обозначава с името Трифон Зарезан, за чийто произход съществува следната легенда: 40 дни след раждането на сина си света Богородица отишла да чете молитва. На връщане минала край брат си Трифон, който зарязвал лозето. Тя го поздравила с “Помози Бог”, както си му е редът, но той като я видял с дете на ръце се присмял и изрекъл хулните думи: “Мома си, пък син имаш”. Богородица много се обидила, като стигнала до дома си, накарала майка си да вземе чиста кърпа и сол и да иде на лозето, защото Трифон си бил отрязал носа. Отива майка й на лозето и каква била почудата й, като видяла Трифон здрав-здравеничък да пее и реже лозите. Казала му какво е научила от дъщеря си, а Трифон се изсмял и отвърнал:” Аз не режа така, а така!” Замахнал да покаже как точно реже и си отрязал носа. Подигравателните думи и клетвата го застигнали жестоко. И тъй като сестра му била самата Богородица, Трифон е светия и в негова чест празника е наречен Трифон Зарезан (заради отрязания нос). Според традициите рано сутринта стопанката омесва хляб и приготвя варена кокошка, пълнена с ориз или булгур.  В нова вълнена торба се слага питата, кокошката и бъклица с вино. С такива торби на рамо мъжете отиват на лозето. Там се прекръстват, вземат косерите и от три главини всеки отрязва по три пръчки. След това отново се прекръстват и поливат с донесеното вино лозите. Този ритуал се нарича „зарязване\". След това всички се събират и избират „царя на лозята\". Едва тогава започва общо угощение. Празникът е включен към цикъл от три последователни дни, наречени Трифунци - 1, 2, 3 февруари.  Те се празнуват както следва: 1 февруари - Трифоновден; 2 февруари - Сретение господне и 3 февруари - Свети Симеон. 2 и 3 февруари се почитат за предпазване от вълци. Тогава жените не режат с ножици, за да не се разтваря устата на вълка, не плетат, не предат и не шият. Приготвят обреден хляб и след като раздадат от него на съседите, слагат залъци от хляба в кърмата на животните - за предпазване и на добитъка, и на хората от вълците. На този ден имен ден празнуват: Радко, Радка, Рачо, Трифон, Трифонка, Лозан, Лозана, Гроздан, Гроздана, Веселин, Веско, Весо, Веселина, Веса.      ", "date": "2020.02.01", "title": "Трифоновден е! Започва резитбата на лозята с благословия за плодородие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406085-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0%D1%81%D1%82%D0%B0%D0%B2%D0%B0%D0%BC%D0%B5-%D0%B7%D0%B0%D0%B4-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%B2%D0%BB%D0%B8%D0%B7%D0%B0-%D0%BE%D1%82-%D0%BA%D1%80%D0%B8%D0%B7%D0%B0-%D0%B2-%D0%BA%D1%80%D0%B8%D0%B7%D0%B0,-%D0%B2%D0%B8%D0%B6%D0%B4%D0%B0-%D1%81%D0%B5,-%D1%87%D0%B5-%D1%81%D0%B8-%D0%BE%D1%82%D0%B8%D0%B2%D0%B0", "text": "  Това е сплашване на президента. Това е стил, модел на управление, последния фаза на властта, която се задържа чрез страх и репресии. Това е процес, в който се включват различни институции, каза председателят на БСП „Категорично заставаме зад президента. От съдържанието на СРС-тата личи, че няма никакво законово нарушение. Оценяваме тази атака срещу президента като разрушаване на държавността. Виждаме я като част от процес да се затвори устата на хора с различно мнение, на хора, които критикуват и смело изразяват своята позиция“. Това каза председателят на НС на БСП Корнелия Нинова пред БНТ, съобщиха от пресцентъра на партията. Тя обясни, че това е процес, който продължава от години – първо с атака към опозицията: „Мои колеги с месеци наред бяха проверявани, имаше компроматни войни. Мина през журналисти, които бяха уволнявани и им бяха изключвани микрофоните в Министерския съвет. Продължи през протестиращи, които бяха снимани, вследствие на което им се правеха актове, месеци наред ги водеха по районни управления на МВР на разпити за протести. И най-накрая – до най-високото равнище в държавата – президента. Това е процес на сплашване, на отстраняване по всякакъв начин на хората с различно мнение и които критикуват властта. Това е модел на управление, който оценяваме по следния начин – последна фаза на властта, която се задържа чрез страх и репресии. Това нещо може и трябва да се промени“. По думите на Нинова вотът на недоверие е спечелил подкрепата на мнозинството от хората - повечето българи се убедени, че правителството се е провалило в политиката по околната среда и водите. „Всеки ден има нови и нови доказателства за този провал – сметища в Ихтиман, Ловеч, Ямбол, Враца, Плевен, Варна и Бургас. Правителството на ГЕРБ превърна България в сметище - 740 хил. тона боклуци от Третия свят. Няколкостотин хиляди българи са на воден режим и нямат вода. Мерките, които се взимат, не дават резултат. Оправданието е, че бившите са виновни – не можеш да управляваш 10 години, цялата власт да ти е в ръцете и да се оправдаваш с нещо друго. Правителството не само създаде тези кризи, но е и безсилно да ги реши“, каза още Корнелия Нинова. Лидерът на БСП вижда математическия резултат от вота в Народното събрание като въпрос към българските избиратели, особено тези, които са гласували за „Атака“ и за „Воля“ – партии, които по нейните думи се заявяват за опозиционни, но проявявайки се като проправителствени в зала. Според нея това е, защото те няма да влязат в следващия парламент и искат да си запазят местата до края на този. „Това е голям политически и принципен въпрос“, заяви Нинова. Корнелия Нинова каза, че БСП подкрепя България да приеме еврото и има взето такова политическо решение преди години на конгрес. Тя обясни вота на парламентарната група в Народното събрание с несъгласието с начина, по който е било направено законовото предложение от ГЕРБ и заради съдържанието, което е вложено в решението на парламента. „Менда Стоянова внесе предложение в последния момент, между първо и второ четене, тихомълком, без да е обсъждано и гласувано. След като се усети напрежение, решиха да поправят тази грешка и се внесе решение за предложение на парламента, с което да упълнощим правителството да преговаря при фиксирания курс. Така не се прави политика по въпрос, който е изключително важен за България и изисква съгласие“, обясни Нинова и продължи: „В един и същи ден българският парламент прие два взаимноизключващи се законодателни акта. Сутринта се реши да се упълномощи правителството да преговаря с фиксиран курс, а следобяд се прие законът на Менда Стоянова, който дава свобода на преговорите. Затова се въздържахме.“ „Управлението е от криза в криза. Една криза още не е отминала – идва друга. Това е управление на задържането на властта на всяка цена, със страх и репресии. Управление с калинки, което ражда проблеми във всички сектори на държавата. Няма как това нещо да не свърши – това управление си отива“, заяви председателят на НС на БСП. За нея целта на БСП е да даде абсолютно друг поглед за бъдещето на България – друг модел и стил на управление, друга икономика – с ред и правила. Тя даде за пример различните начини за справяне с водната криза: „Поканихме всички проектанти, архитекти, хидроинженери, работили върху язовирите и пречиствателните станции в страната. Тези хора казаха, че никой от управлението не се е сетил да ги попита какво да се направи. На срещата те дадоха рецепта – 5 точки. Предложихме ги в парламента тези 5 точки и те бяха отхвърлени. Калинките победиха професионализма“. „Затова трябва да има промяна в стила и начина на управление и на неговото съдържание – управление, в което има политическо желание България да се подреди, да има правила, и да се даде път на знаещите и можещите да реализират това политическо желание“, заключи Корнелия Нинова.      ", "date": "2020.02.01", "title": "Нинова: Заставаме зад президента. Управлението влиза от криза в криза, вижда се, че си отива"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/406086-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B1%D0%BD%D0%B1-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BB%D0%B5%D0%B2-%D0%B5-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D1%81%D1%82%D0%B0%D0%B1%D0%B8%D0%BB%D0%BD%D0%B8%D1%82%D0%B5-%D0%B2%D0%B0%D0%BB%D1%83%D1%82%D0%B8", "text": "Паричният режим, базиран на концепцията за валутен борд, се управлява по много строги правила, категоричен е той Народното събрание прие решение, с което дава мандат на финансовия министър Владислав Горанов да преговаря за приемане на еврото по сегашния курс спрямо лева. Как страната ни ще се присъедини към европейската валута и има ли рискове за повишаване на цените - гост по темата в \"Панорама\" по БНТ беше управителят на БНБ Димитър Радев.  Решението на парламента всъщност е много сериозна подкрепа за позицията на БНБ, категоричен е Радев.  \"ЕЦБ даде много бърза и силна подкрепа за промените в закона. Това до голяма степен е показателно за степента на взаимодействие и за процеса, който напредва съгласно предварителния план. Това е процес, който осъществява за първи път. Не виждам причина преходът към европейската валута да не протече гладко и успешно и в случая с България\", категоричен е управителят на БНБ.  \"България е прецедент поради това, че за първи път процесът към еврозоната започва не само с присъединяване на националната валута, но и успоредно с присъединяване към Банковия съюз\", заяви Радев.  Той коментира и случая \"КТБ\" и ефекта, предизвикан от него върху банковата система у нас.  \"КТБ ще бъде дълго в публичния фолклор, но няма пряка връзка с валутния борд. Има две основни причини за развитието на този случай - слабости в банковия надзор и липси в институционалната рамка за проблемите в сектора\", заяви управителят на БНБ.  Паричният режим, базиран на концепцията за валутен борд, се управлява по много строги правила, категоричен е Радев. Цените в България зависят от международните цени, от пазара на труда, допълни икономистът.  \"Българските финанси стоят устойчиво на фона на нестабилния свят в момента, а българският лев е една от най-стабилните валути\", категоричен бе Димитър Радев.   \r\n  ", "date": "2020.02.01", "title": "Управителят на БНБ: Българският лев е една от най-стабилните валути"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406087-%D0%BF%D0%B5%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BF%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B0-%D1%81%D0%B8-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%B2-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5", "text": "Това са Китайската национална ядрена корпорация (CNNC), „Атоменергопром“ АД, част от Росатом, Корейската хидро-ядрена корпорация, Фраматом САС, Франция и Дженерал Електрик, САЩ Петте компании от „кратката листа” потвърдиха готовността си да подадат обвързващи оферти за АЕЦ „Белене”, съобщават от Министерството на енергетиката.  В съобщението се казва, че както предвижда процедурата за избор на стратегически инвеститор за реализацията на АЕЦ „Белене“, Министерството на енергетиката е изпратило писма до компаниите от „краткия списък” (short list), за да потвърдят подаването на обвързващи оферти и по-нататъшното участие в процедурата. Фирмите от „краткия списък” са Китайската национална ядрена корпорация (CNNC), „Атоменергопром“ АД, част от Росатом, Корейската хидро-ядрена корпорация, Фраматом САС, Франция и Дженерал Електрик, САЩ.  В определения срок до 31 януари писма за потвърждение за подаване на обвързващи оферти са получени и от петте компании. От страна на Корейската хидро-ядрена корпорация се поставят уточняващи въпроси с цел взимане на окончателно решение от тяхна страна.  Компаниите ще бъдат поканени да подпишат споразумение за конфиденциалност и ще им бъде предоставен информационният меморандум, както и ще им бъде осигурен достъп до информационна зала в „Национална електрическа компания“ ЕАД, съдържаща информация по проекта. Индикативният срок за подаване на обвързващата оферта се предвижда да бъде 31 май 2020 г., се казва в съобщението.   \r\n  ", "date": "2020.02.01", "title": "Пет световни компании потвърдиха интереса си да инвестират в АЕЦ \"Белене\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406088-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BF%D0%BE%D1%87%D0%B8%D1%82-%D0%BA%D1%8A%D0%BC-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "България отбелязва днес Деня на признателност и почит към жертвите на комунистическия режим. В столицата ще бъде отслужена панихида в параклиса пред мемориала на жертвите пред НДК. Ще присъства председателят на Народното събрание Цвета Караянчева. Преди 75 години Народният съд изпраща на смърт регенти министри, депутати, офицери, общественици. Историята на Третата българска държава е белязана от най-масовото произнасяне на смъртни присъди над политици. Много от близките на подсъдимите са изселени, а присъдите - изпълнени незабавно. Денят за почит на жертвите на комунизма се отбелязва в България за 10-а поредна година. Пред мемориалната стена в градинката пред НДК в София ще бъдат поднесени венци и цветя. На церемонията, която започва в 11 ч. ще присъства председателят на Народното събрание Цвета Караянчева. В много други градове в страната ще има паметни церемонии. В Ловеч от 10.30 ч. ще бъде отслужена панихида в памет на избитите без съд и присъда българи по време на тоталитаризма. Общинският председател на СДС-Ловеч Иван Арабаджиев припомни с какво свързваме датата 1 февруари 1945 г. „В София, Първи състав на т. нар. Народен съд определя смъртни присъди на, така да се каже, елита на нацията - княз Кирил Преславски, 8 царски съветника, 22-ма министри и 67 народни представители. Всички те намират смъртта си и са заровени в обща яма в Софийските гробища.\" Арабаджиев допълни, че в Ловеч Народният съд издава смъртни присъди на 127 местни жители. „Сред които са наши близки и роднини, например моя дядо.\" В Ловеч се помни и лагера на смъртта „Слънчев бряг\", където между 1959 и 1962 г. без съд и присъда са избити или подложени на мъчения и непосилен труд стотици български граждани. „Не трябва да забравяме историята си и най-вече да не забравяме, че са допуснати толкова много зверства и несправедливости\", каза Иван Арабаджиев.", "date": "2020.02.01", "title": "България отбелязва Деня на почит към жертвите на комунизма"}
{"url": "http://www.classa.bg/%D1%81%D0%B2%D1%8F%D1%82/item/406089-%D0%BC%D1%8A%D1%80%D0%B4%D0%BE%D0%BA-%D1%81%D1%8A%D0%B7%D0%B4%D0%B0%D0%B4%D0%B5-%D0%BD%D0%BE%D0%B2%D0%B8%D0%BD%D0%B0%D1%80%D1%81%D0%BA%D0%B8-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82-%D0%BD%D0%B0-%D0%B3%D1%83%D0%B3%D1%8A%D0%BB-%D0%B8-%D1%84%D0%B5%D0%B9%D1%81%D0%B1%D1%83%D0%BA", "text": "Медийната къща на Рупърт Мърдок \"News Corp\" пусна нова услуга за обединяване на новини, разглеждана като алтернатива на Гугъл и Фейбук. \"Knewz.com\" е създаден да получава новини от широк спектър източници и услугата е без тенденциозни балони и вертикали без съдържание, което не се харесва на много претенциозни читатели и умни издатели, твърди сайтът, цитиран от БГНЕС. Агрегаторът предлага съдържание от над 400 издатели на различни публикации и теми. Приносът варира от големи издания като „Вашингтон пост\" до медии като „Анкъридж дейли\" или онлайн портали като левичарския \"Daily Kos\", или консервативния \"Federalist\". В съобщението за агрегатора се казва, че заглавията ще се генерират както с помощта на изкуствен интелект, така и с помощта на хора редактори, като технологията непрекъснато сканира „хиляди реални новинарски източници\", които предоставят „широк спектър от ежедневни новинарски истории\". Агрегаторът е съперник на Гугъл и Фейсбук, платформи, в които читателите получават най-много новини и които много специалисти по медиите определиха като съсипване на журналистическия бизнес заради високите печалби, които не споделят с издателите. „Сайтът е предназначен читателят от пръв поглед да обхване повече заглавия. Представени са издания на широк спектър от политики и региони, големите издателства нямат предимство пред малките\", заяви Робърт Томпсън, изпълнителен директор на \"News Corp\".", "date": "2020.02.01", "title": "Мърдок създаде новинарски конкурент на Гугъл и Фейсбук"}
{"url": "http://www.classa.bg/%D1%81%D0%B2%D1%8F%D1%82/item/406090-%D1%81%D0%B0%D1%89-%D0%BE%D0%B1%D1%8F%D0%B2%D0%B8%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5", "text": "Американското правителство обяви извънредно положение в общественото здравеопазване заради епидемията от коронавируса в Китай и съобщи, че временно забранява влизането в САЩ на чужди граждани, които може да представляват потенциална опасност.   От неделя американските граждани, пътували до китайската провинция Хубей в последните две седмици, ще бъдат поставяни под задължителна 14-дневна карантина, каза министърът на здравеопазването и социалните служби Алекс Азар на брифинг с журналисти в Белия дом. Правителството ограничава също полетите от Китай до седем американски летища. Всички самолети от Китай ще бъдат насочвани към нюйоркското летище „Дж. Ф. Кенеди“ и летищата в Чикаго, Сан Франциско, Сиатъл, Атланта, Хонолулу и Лос Анджелис, уточнява Франс прес. „Действията, които предприехме и продължаваме да предприемаме, допълват работата, извършвана от Китай и Световната здравна организация, за ограничаване на епидемията в рамките на Китай, каза Азар. Коронавирусът в Китай порази над 11 000 жители, жертвите са над 200. Това са превантивни мерки, рискът в САЩ е малък, отбеляза той. Директорът на Центровете за контрол и превенция на болестите д-р Робърт Редфийлд също подчерта, че рискът за американците е нисък. Той каза, че в САЩ има шест потвърдени случая на коронавируса, а 191 души са под наблюдение. В четвъртък Държавният департамент на САЩ издаде предупреждение за американските граждани да не пътуват до Китай заради епидемията.  ", "date": "2020.02.01", "title": "САЩ обявиха извънредно положение"}
{"url": "http://www.classa.bg/%D1%81%D0%B2%D1%8F%D1%82/item/406091-%D1%81%D0%B5%D0%BD%D0%B0%D1%82%D1%8A%D1%82-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D1%81%D0%BB%D1%83%D1%88%D0%B2%D0%B0-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%B8-%D0%BF%D0%BE-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Демократите настоятелно искаха това от седмици, дори преди да започне импийчментът. Междувременно експлозивните нови разкрития на Болтън разбуниха духовете и накараха няколко републиканци да се замислят. А New York Times, позовавайки се на ръкопис на книга от Болтън, съобщи, че Тръмп лично му е казал през август, че иска военната помощ за Украйна да бъде задръжана, докато Киев не започне разследване на Байдън. Това противоречи на ключов момент в защитата на Тръмп. Няколко републикански сенатори бяха подали сигнал за преосмисляне на възможното одобрение на свидетели. В крайна сметка обаче това мнозинство не се случи. Процесът вероятно ще приключи скоро и ще доведе до окончателно гласуване по обвиненията. Кога точно обаче не е ясно. Първоначално американските медии спекулираха, че производството може да приключи в събота вечер. След това беше казано, че процедурата до окончателното гласуване също може да се влезе и в следващата седмица. Заради републиканското мнозинство в Сената е изключително малко вероятно Тръмп да бъде отстранен от длъжност. 67 сенатори ще трябва да гласуват поне за едно от двете обвинения. Най-малко 20 републиканци ще трябва да застанат на страната на демократите. ", "date": "2020.02.01", "title": "Сенатът няма да изслушва свидетели по импийчмънта на Тръмп"}
{"url": "http://www.classa.bg/%D1%81%D0%B2%D1%8F%D1%82/item/406072-%D0%BA%D0%B0%D0%BA-%D0%BF%D1%80%D0%BE%D0%B3%D0%BE%D0%BD%D0%B2%D0%B0%D1%85%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8%D1%82%D0%B5-%D0%BE%D1%82-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Б. р. – Авторът на „Фауда. Колапсът на Близкия изток“ Мохамед Халаф е един от пъррвите политически изгнаници, дошъл от брега на река Тигър в София през далечната 1978 година. Сякаш изпреварил идващите катастрофи, той се превръща в най-компетентния им анализатор. В статиите му, публикувани в книгата, издадена от „Вакон“, се поставят парливи въпроси. Какво се случва? Кой е виновен? Защо се стигна до тук? Какво предстои? Авторът ни представя не само политически прочит на случващото се, но и разсъжденията си за цивилизационните корени на „арабското изключение“. Тази книга, чието заглавие означава „хаос“, е полезна както за специалисти, така и за всеки любознателен читател. Мохамед Халаф завършва Багдадския университет през 1974 г. В продължение на три десетилетия работи като журналист в иракски, арабски и български медии. През 1978 г., когато баасисткият режим на Саддам Хюсейн засилва репресиите срещу интелигенцията и налага тотална цензура, Халаф бяга от Ирак и се установява в България. През следващите години е кореспондент на кувейския вестник „Ал Уатан“. Редовно публикува анализи за Балканите и в арабските вестници „Шарк ал-аусат“ и „Ал Хаят“, издавани в Лондон. Мохамед Халаф защитава докторантура във Факултета по журналистика и масови комуникации на Софийския университет „Св. Климент Охридски“. Той е хоноруван преподавател във Философския факултет, специалност „Политология“, и Факултета по журналистика и масови комуникации, където води курсовете „Близкият изток и регионалната и световната сигурност“ и „Арабските медии и глобализацията“. В честите си изяви и публикации в българските медии той анализира съвременните проблеми на Близкия изток. Участвал е в голям брой международни конференции посветени на арабския свят, политическия ислям и тероризма. Удостоен е с медал „1300 години България“ за заслугите му в популяризирането на българската култура в чужбина. Следва откъс. лед преднамерените операции за избиване, тероризиране или прогонване на християните в Ирак сега дойде ред на коптите в Египет, които станаха мишена на ДАИШ.  Броят на иракските християни през 1977 г. беше около два милиона. Сега те са едва 350 хил. души. Голяма част от тях в момента искат да емигрират в Европа, Канада и САЩ. Тези, които успяха да избягат, казват, че арабските им съседи и приятели са ги изоставили в ръцете на ислямските терористи. Сега те нямат никакво желание да се върнат и да живеят отново с тези, които се отрекоха от тях и ги изоставиха. Сагата на християните в Ирак предвещава бъдещото им напускане на Близкия изток.  Заплахите идват както от „Ислямска държава“ с нейния терор и целенасочена линия към унищожаване на църквите и манастирите, опожаряване или разграбване на домовете им, така и в резултат от засилената миграция на все повече християни в търсене на свобода и осигурен живот.  Ако бъде лишен от християните си, Близкият изток ще загърби както миналото, така и бъдещето си. Това е така, защото християните са онези, които дадоха тласък за развитието и модернизацията на региона. Християнските елити изиграха значителна роля в развитието на културата, несъразмерна с малката демографска тежест на тяхната верска общност. Това се отнася главно за периода, през който великото наследство на европейската античност беше асимилирано в новите култури на Близкия изток.    Тъжна е съдбата на близкоизточните християни, тъй като те са изложени на двоен гнет – от една страна, управляващите успешно ги използваха пред света като свидетелство за своята толерантност и се изживяваха като защитници на малцинствата. От друга страна, те станаха прицел не само за джихадистките движения, упражняващи организиран терор уж в името на религията, но и за догматичните мюсюлмански общности, които ги считат за граждани втора категория. Третирането на християните като неверници гяури е особено обидно за тях, тъй като те са представители на по-стара единобожна религия и се считат за коренното население тези исторически земи.  Ирак и Египет са особено засегнати от този изход на християните – ако доскоро те съставяха 11% от населението на Египет и 5% на Ирак, сега не попадат дори в статистиките. Единствено автономният Иракски Кюрдистан съумя да ограничи миграцията на християните чрез целенасочени административни мерки за съхраняването на тази общност.  Що се отнася до Сирия, където преди християните също съставляваха една десета от населението, днес тази общност е изправена пред трудния избор да остане под крилото на деспотичната власт с шиитски профил или да се присъедини към една опозиция, която в по-голямата си част е съставена от враждебни ислямистки групировки и перспективата е бягство към бежанските лагери в съседни държави и в Европа.  В Палестина християните са изложени на по-различни заплахи, произтичащи от възобновената конфронтация между палестинци и израелци, мюсюлмани и юдеи. Поради това палестинските християни намират все по-малко възможности за отстояване на своите верски и социалнополитически права и искания. За разлика от тях, християните в Йордания, съставляващи 5% от населението, се ползват с благоволението на кралското семейство и поддържат нормални отношения с мюсюлманското мнозинство. В официалната идеология дори се говори за мюсюлманско-християнско братство като основа на единната нация. Въпреки това обаче засилването на екстремистките тенденции сред йорданското общество предизвиква нарастваща тревога сред християните в страната, които иначе процъфтяват икономически.  Що се отнася до Ливан, съжителството между мюсюлмани и християни е закодирано в конституцията и е социално-политическа реалност.  Най-важният въпрос днес е дали християните ще могат в бъдеще да са част от този регион. Защото сега родният им Близък изток е в плен на религиозна нетърпимост и е разкъсван от конфликти, които представляват пряка заплаха за съществуването им. Всички проучвания сочат рязко влошаване на ситуацията в обитаваните от близкоизточни християни райони заради въздействието на фанатични движения, особено след обявяването на „Ислямска държава“ в Сирия и Ирак и варварската й тактика за прочистване на контролираните от нея райони от „гяури“, тоест от християни и други верски малцинства. Първият, който предупреди за опасността още през декември 2014 г., бе папа Франциск. Международната общност обаче игнорира това предупреждение и не предприе никакви мерки катастрофата да бъде избегната. Дори Хилари Клинтън определи терорът на ДАИШ срещу християните като нов геноцид.  Това обвинение бе подето и от бившия държавен секретар Джон Кери, който окачестви насилията над тези малцинства като престъпление срещу човечеството в съответствие с международното право. Според годишния доклад за 2015 г. на организацията „Отворени врати“, която следи за преследването срещу християни в 50 държави, антихристиянските издевателства нареждат териториите, контролирани от ДАИШ в Сирия и Ирак, сред 10-те най-опасни държави в света по този показател. Според Центъра за религиозна свобода „Хъдсън“ в САЩ съдбата на християните в мюсюлманските общества може по-адекватно да бъде описана като „религиозно прочистване“, вместо като „религиозни гонения“. На това се дължи фактът, че през изминалото десетилетие Ирак е бил напуснат от между 1/3 и 1/4 от християнските общности там. Според проучване на фондация „Пю“ от март т.г., християните са потискани и преследвани заради вярата си в 102 държави. Пет от 18 близкоизточни държави налагат ограничения на упражняването на християнския култ. В тази връзка и на фона на зачестилите терористични атентати в Египет и Ирак срещу християните трябва да бием тревога, защото по-нататъшното игнориране на проблема ще допринася за приписването на престъпленията срещу християните и другите верски малцинствени групи, извършвани от ДАИШ, на исляма и на мюсюлманите като цяло.  Учудващо е мълчанието на традиционните ислямски институции и тяхното нежелание да обявят престъпния характер на тези действия на джихадистите от „Ислямска държава“. Египетските мюсюлмани платиха цената за политическите промени и свалянето на „Мюсюлмански братя“ от власт. Все още има пречки пред християните да изграждат нови църкви поради отрицателното отношение на обществото в страната. При това вербалното осъждане на тези престъпления не е достатъчно, а трябва да бъде последвано от наказания на извършителите и компенсации за жертвите. Само такива мерки могат да спрат бягството на милиони християни от Близкия изток. Защото в противен случай ще се стигне до деня, в който жертвите ще се обърнат към Международния криминален съд с жалби не само срещу ДАИШ, но и срещу правителствата и режимите, които осигуряват властови чадър над престъпниците. Християните в Ливан до гражданската война през 1975 г. бяха близо 50% от населението. Сега обаче те са едва 30%. Това е в резултат на войната, която принуди милиони да емигрират в Европа, Южна и Северна Америка. Що се отнася до палестинските християни, които живеят на Западния бряг, през 1947 г. те бяха 80% от населението, а сега са 20–25%. А християните в Газа, която се приема за едно от местата, където те са най-потиснати, през 2007 г. бяха близо 3 хил. души, докато през 2011 г. броят им се е свил до 1400 в резултат на емиграцията им. Има изследвания, които предричат изчезването на християните в ивицата Газа. По данни на организации за защита на човешките права броят на убитите християни в Нигерия, Ирак, Еритрея, Афганистан, Сирия, Пакистан, Сомалия, Иран и Судан през 2015 г. е най-малко 7100 души, а в сравнение с 2014 г. се е увеличил с 63%.    ", "date": "2020.02.01", "title": "Как прогонваха християните от Близкия изток"}
{"url": "http://www.classa.bg/%D1%81%D0%B2%D1%8F%D1%82/item/406073-%D0%B3%D1%8A%D1%80%D1%86%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%B4%D0%B5%D0%B1%D0%BD%D0%B0%D1%82-%D0%B2%D0%B7%D0%B0%D0%B8%D0%BC%D0%BD%D0%BE", "text": "Отношенията между Гърция и Турция са силно изопнати. Атина дори увеличи военното си присъствие покрай граничната река Еврос (Марица). А там напрежението отдавна кипи.       Танасис Камиларис е рибар и отлично познава делтата на Еврос (Марица). На това място реката, която разделя Гърция от Турция, се влива в Егейско море. Делтата на площ 200 квадратни километра представлява гъста мрежа от канали, по-малки реки и лагуни, затова мястото трудно може да бъде контролирано. Поради тази причина Министерството на отбраната разчита на подкрепа от страна на местните рибари, които са получили съответно оборудване, така че да могат да изпълняват ролята на граничари. Но ситуацията в региона става все по-напечена за Танасис Камиларис и неговите колеги. Нападения от Турция? Напоследък редовно се стига до конфликти между турски граничари и гръцки рибари. „Чувстваме се застрашени от турците дори и на гръцка територия\", казва Камиларис. „Бях излязъл по реката и тъкмо се канех да хвърля мрежите, когато четирима турски войници се доближиха с насочено оръжие към мен, твърдейки, че тук било Турция. Но се намирахме поне на 100 метра от границата.“ Колегата му Василис Вицас разказва, че турските граничари наскоро арестували едни гръцки рибар и му конфискували лодката. „За тях това е бизнес: те искат 5 хиляди евро, за да те пуснат. В противен случай рискуваш да отидеш за половин година в турски затвор. Нашият колега плати 4 хиляди евро на адвокат, за да заведе съдебно дело и да си върне лодката. Никой обаче не говори за тези случаи - медиите също си мълчат\", добавя Вицас. Камиларис допълва, че всичко това е започнало след неуспешния опит за преврат в Турция. „Преди идваха и турски рибари, всички ловяхме риба, дори разговаряхме помежду си. Не сме имали никакви проблеми със съседите. Дори войниците ни поздравяваха“, разказва той. Но вътрешнополитическото напрежение в Турция се пренесло и в района на делтата. „ Ние сме очите и ушите на армията“ Гръцките рибари се чувстват изоставени. „Ако не бяхме ние, този район отдавна да е станал турски“, казва Вицас. Той уверява, че турските граничари си кротуват само когато в района патрулират гръцки военни и полицейски  части. Което обаче не е достатъчно, смята Камиларис: „Ние, рибарите, сме очите и ушите на военните и полицията. Правим всичко възможно да съхраним тази част от реката като гръцка.\" Рибарите сега се надяват да получат помощ от Атина.   Танасис Камиларис: \"Чувстваме се застрашени от турците\" Правителството на премиера Кириакос Мицотакис спечели предсрочните избори миналия юли и с обещанието да повиши мерките за сигурност в страната. Част от неговия план е да бъде ограничен броят на бежанците по границата между Гърция и Турция. С въвеждането на патрули от полицаи и военни, които от декември 2019 година обикалят в района, гръцкото правителство се опитва да постигне точно това. В района около делтата на Еврос предстои да бъдат изпратени допълнително 400 граничари. Премиерът Мицотакис твърди, че засилването на военното присъствие в граничния регион е заради нелегалните бежанци. Такива обаче има още от 1990-те години, а по думите на рибарите, а в делтата на Еврос броят на бежанците от години намалявал. Атина предприема мерки за затягане на граничния контрол в момент, когато отношенията с Анкара са достигнали най-ниската си точка. Спорът за природния газ край кипърския бряг и турската намеса в Либия подклаждат допълнително напрежение. Зачестяват инцидентите на гръцко-турската граница. По няколко пъти на ден турски бойни самолети нарушават въздушното пространство на Гърция. След неуспешния опит за преврат 8 турски офицери избягаха в Гърция и поискаха убежище. Турският президент Ердоган призова гръцкото правителство да предаде бегълците, но Върховният съд в Атина отказа с аргумента, че в Турция не може да им бъде гарантиран честен съдебен процес.   Ледников период между Атина и Анкара     Войници по гръцко-турската граница   През февруари 2018 г. се стигна до нова ескалация. Двама гръцки граничари бяха арестувани от турски войници в региона на Кастанис, с обвинението, че били навлезли на турска територия. След като двамата прекараха над 5 месеца в турски затвор по обвинение в шпионаж, турското правителство сигнализира, че е готово да преговаря за размяната на двамата гръцки граничари срещу избягалите турски офицери. Мнозина се страхуват напрежението между двете съседни страни да не прерасне и във военен сблъсък. Това зависи най-вече от турския президент Ердоган, твърди професорът по международна политика от Тракийския университет Сотирис Сербос: „Ако Анкара реши, че може да има полза от  изостряне на конфликта, вероятно ще се стигне до ескалация. Намесата на Турция в Сирия повдигна самочувствието на Ердоган“, посочва той и добавя: „Европа трябва да разбере едно: в днешна Турция може да има всякакви проблеми и разногласия, но национализмът и военните поддържат турското единство“. Напрежението между Анкара и Атина е също и следствие от това, че Европа няма единна политика по отношение на Турция, смята Сербос. Различните вътрешни конфликти в ЕС, причинени от държави, които обичат да поставят своите интереси над тези на останалите в Общността, пречат за намирането на обща стратегия за Турция. „Ердоган сигурно би предпочел споразумение на базата на двустранни компромиси. Но тук Европа трябва да диктува условията, а не Турция“, добавя проф. Сотирис Сербос.", "date": "2020.02.01", "title": "Гърция и Турция се дебнат взаимно"}
{"url": "http://www.classa.bg/%D1%81%D0%B2%D1%8F%D1%82/item/406074-%D0%BA%D0%B0%D0%BA-%D1%81%D0%B5-%D1%81%D1%82%D0%B0%D0%B2%D0%B0-%D0%BB%D0%BE%D0%B2%D0%B5%D1%86-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Който иска да стане ловец в Германия, трябва да отговаря на редица условия и да издържи изпит. Ловуването не е никак евтино удоволствие. Ето какво трябва да знае всеки кандидат-ловец.       В германския Съюз на ловците членуват 385 000 души. Средната им възраст е 57 години, а професиите им са най-различни - от електротехници до лекари. \"Ловът в Германия засега остава предимно мъжко занимание. Но броят на жените, които се занимават с този вид спорт, постоянно расте. Сред записалите се на курсовете за получаване на ловен билет жените са вече към 25 на сто\", информират от германския Съюз на ловците. Билетът може да се получи само след преминаването на съответно обучение към Ловния съюз или към някоя специална ловна школа. Кандидатите трябва да са навършили 15 години, а да ходят на лов им се разрешава от 16-годишна възраст нататък. Но до навършване на 18 години трябва задължително да бъдат придружавани от възрастен. Строги правила за ловджиите Кандидат-ловецът трябва не само да завърши курсовете, но и да представи свидетелство за съдимост, както и медицинско свидетелство. Алкохолиците, наркоманите, хората с нервно-психически разстройства не могат да получат билет. Нито пък онези, които имат слабо зрение. В края на курса се полагат три изпита: стрелба по движещи се мишени, писмен и устен изпит, в рамките на които трябва например да бъдат показани знания за дивите животни (особености на вида, местообитания на потенциалния дивеч), както и за методите на ловуване, за дресурата на ловни кучета и особеностите на ловното право. А след успешното полагане на изпита и получаването на билета трябва да се кандидатства за право на аренда в определен ловен участък. В момента в Германия има около стотици ловни участъци, чиято площ е между десет и няколкостотин хектара. Арендата на ловен участък излиза около 1570 евро годишно. Но цените в различните райони са различни: арендата може и да е само 5 или 15 евро годишно. Освен това около 1000 евро на година излиза наемът за мобилна ловна вишка. Ловният сезон в Германия е строго регламентиран за различните видове дивеч и е различен за различните региони, единни правила за страната няма. Целогодишно е разрешен само ловът на лисици и диви свине. Ловецът си прави план за отстрела на дивеч и видовете животни, който след това трябва да бъде съгласуван със собственика на ловния участък. Планът трябва да бъде одобрен и от местното ловно управление. За какви животни може да се ходи на лов в Германия Федералният ловен закон задължава ловците да ловуват така, че да се запази устойчивото количество и многообразие на популацията на дивите животни. През ловния сезон обикновено могат да се отстрелват не повече от един-два вида дивеч на ден, например само зайци и яребици.     Важат строги правила за отстрелването на дивите животни   Списъкът на животните, за които може да се ходи на лов, се мени постоянно в зависимост от измененията в популацията на един или друг вид. Освен това отделните видове са под защитата на закона по време на размножителния си период. Рисовете и пъдпъдъците пък изобщо не трябва да се боят от ловците - те са застрашени от изчезване и забраната за лова им е целогодишна. Германският съюз на ловците води точна отчетност на животните и ако се окаже например, че зайците са намалели, се въвеждат ограничения за отстрелването им. Ловът в Германия не е евтино удоволствие. Преминаването на курсовете излиза между 1000 и 3000 евро, допълнително се заплаща за изпита - между 250 и 300 евро. А членският внос към Съюза на ловците е между 50 и 150 евро годишно. \"Към това се добавят още между 3 000 и 5 000 евро, които отиват за покупката на оръжие, специално облекло, ножове, бинокли и др.\", напомнят от ловния съюз. Как се съхранява оръжието Всеки, който има ловен билет, има право да придобие ловна пушка. Но трябва да отговаря на редица условия: да е над 18 години, да представи свидетелство, че не е осъждан, както и медицинско свидетелство, че не страда от психически заболявания, и че няма алкохолна или наркозависимост. Освен това трябва да докаже своите умения да борави с огнестрелно оръжие. Ловният билет дава право на неговия собственик да придобие дългоцевно огнестрелно оръжие (пушка), което трябва да бъде регистрирано до две седмици след покупката му. Оръжието може да се съхранява само в специален сейф, ловуването с лък или арбалет в Германия е забранено.", "date": "2020.02.01", "title": "Как се става ловец в Германия"}
{"url": "http://www.classa.bg/%D1%81%D0%B2%D1%8F%D1%82/item/406075-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%81%D0%B8%D0%BB%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Германският вестник Die Welt подхранва параноята, ентусиазирано очертава заплахата, че „агресивна и непредвидима Русия“ може да представлява заплаха за съседите си. Освен прословутите „кибератаки“ и „провокации“, европейците, според експертите, интервюирани от автора, също са изправени пред вид „ядрен шантаж“.     Военната мощ на Русия е по-голяма от всякога. Под прицела на Москва във военно отношение е преди всичко Европа. До такива изводи в своето проучване стигна Изследователският институт за национална отбрана към Министерството на отбраната на Швеция. „Русия на Владимир Путин отново се превърна в агресивна, непредсказуема сила, която иска да завземе съседите си или поне да ги контролира“, отбелязва Хайнрих Брауз, който до 2018 г. беше помощник генерален секретар на НАТО по отбранителна политика и планиране в централата в Брюксел. Руското ръководство дори е готово „да използва военна сила за своите властови и политически цели, ако счете, че може да се справи с рисковете, както това може да се види в Украйна и Сирия“, каза Браус, генерал в оставка, сега старши сътрудник към Германското дружество за външна политика. Но какво стои зад мощта на Русия? Според шведско проучване Русия значително е увеличила разходите си за отбрана, както и броя на военните учения. Бойната мощ се е увеличила значително от 2008 г. до днес. Въоръжените сили на Русия са в състояние триумфално да водят регионални войни в съседните региони и в същото време да присъстват и в Сирия, и Украйна. Браус отбелязва: „Загрижени сме за нарастващото регионално превъзходство на Русия в традиционните въоръжени сили на източната граница на НАТО, което е подкрепено от ядрени оръжия.“ Те включват нови ракети със среден обсег 9M729, насочени срещу Европа. Експертът по сигурността говори за «възможността за радикална промяна в ситуацията чрез бърза регионална атака, подготвена и придружена от кибератаки и дезинформационни кампании, преди НАТО да може да реагира ефективно». Ян Техау, експерт по външна политика от германския фонд „Маршал“ в Берлин, добавя: „Русия е разработила сценарии за първи ядрен удар и технически има възможност да атакува не само балтийските държави, но и градове като Стокхолм и Берлин в рамките на няколко минути с помощта на Калининградските ракетни системи «Искандер» Те могат да бъдат оборудвани и с ядрени бойни глави. По този начин Русия има огромен потенциал за заплаха. Европа трябва да е нащрек, за да не бъде подлжена на военен и ядрен шантаж». Президентът Владимир Путин обяви разработването на нови разузнавателни и нападателни дронове, лазерни и хиперзвукови системи, както и роботи. Но Путин не само мечтае за ново оръжие-чудо, той вече има едно: хиперзвуковото оръжие „Авангард“ с възможност за ядрено оборудване, което не може да бъде сдържано от нито една западна система за ПВО. Скоростта му е до 33 хиляди км/ч, обхватът на полета му е от 4000 до 6000 км, той е невероятно маневрен.  НАТО няма нищо подобно. В център  на вниманието на изследването са подводниците от клас «Борей», които също се считат за невероятно маневрени. Те са оборудвани с междуконтинентални ракети, които носят ядрени бойни глави с обсег от 8 000 км. Освен това Русия има подводния дрон «Посейдон» с възможност за ядрено оборудване. НАТО не може нито да установи координатите му, нито да го елиминира. Москва има около 35-40 торпедни подводници «Лошарик»- най-загадъчната подводница в света. Според наличната информация, той е способен да се гмурка на дълбочина до 6000 м, оборудван е с камери и манипулатори. Задачите му включват шпионаж и (в случай на заплаха) повреда на комуникационните кабели на дъното на морето, за да се прекъсне трансатлантическата комуникация. …", "date": "2020.02.01", "title": "Военната сила на Русия"}
{"url": "http://www.classa.bg/%D1%81%D0%B2%D1%8F%D1%82/item/406076-%C2%AB%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%B5%D0%B2%D1%80%D0%B0%D1%82%C2%BB-%D0%B2-%D1%80%D1%83%D1%81%D0%B8%D1%8F-%D0%BD%D0%B5-%D1%83%D1%81%D0%BF%D1%8F", "text": "В рамките на 20 години силите на Запада бавно, но неизбежно отслабваха. И за последните месец и половина се случи точно това, което толкова дълго очакваше Путин.     Плановете за тих държавен преврат в Русия рухнаха. Наддържавното управление на Държавния департамент на САЩ (чрез марионетките си вътре в Русия) разбраха, че по-нататъшното удължаване на агонията под формата на пълното изчерпване на всякакви управленски ресурси, е налице. Тогава «дълбоката държава», имаща глобални мащаби, се реши на пряка атака. Те бяха готови за нея — отчаяно. Рискуваха да постигнат или пълен крах, или сериозно поражение, или пълна победа над Русия. В предишните години либералните «елити» в Русия, управлявани чрез Държавния департамент на САЩ и структурите на Бретън-Удската система (МВФ и пр.) почти напълно контролираха властта на всички нива, опитваха се да отстранят Путин чрез постепенно «земетресение» вътре в страната до ниво на оранжева революция. Но опитите им бяха парирани. Световните глобални елити бяха готови — или марионетките им в Русия ще победят в упоритото им козируване пред стопаните им от САЩ, или щу пуснат в ход турския сценарий за държавен преврат. Случи се точно това. Но изведнъж всички участници в този «държавен преврат» в Русия фактически се оказаха извън закона. Така силите се промениха кардинално. Влаянието на западните марионетки внезапно рухна, а Путин получи значително по-голяма свобода на действие, за която по-рано въобще и не можеше да става дума. По какъв начин глобалните елити щяха да направят това, как бе поставена въдицата, която те клъвнаха, това вероятно завинаги ще си остане тайна. Но по всичко изглежда, че Путин постави на западните марионетки такъв изпипан капан, че те попаднаха в него и с двата крака. В резултат балансът на силите в Русия рязко се промени, а също и в САЩ. Дори в Украйна. С нетърпение очакваме следващото развитие на събитията.  ", "date": "2020.02.01", "title": "«Държавният преврат» в Русия не успя"}
{"url": "http://www.classa.bg/%D1%81%D0%B2%D1%8F%D1%82/item/406077-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%B0-%D0%B1%D0%BE%D0%BC%D0%B1%D0%B0-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5", "text": "За коментар се обърнахме към дългогодишния експерт от „Комсомолская правда“, водещ анализатор в Института за системи и стратегически анализи, Елена Ларина.  Факт е, че преди две седмици, на 14 януари, Елена заедно с члена на Съвета по външна и отбранителна политика на Руската федерация Владимир Овчински публикува статия „Двадесетте години: надпревара с генетично оръжие?“ Пророкува те ли  биологична бомба, Елена? Винаги съм била против търсенето на черни котки, които често се търсят там, където никога ги е нямало. Въпреки това, редица обстоятелства, свързани с вируса, са най-малкото изненадващи и ни карат сериозно да се замислим, че някои съвпадения не са случайни. Можем да говорим в най-лошия случай за първата в историята на съвместната употреба на биологични и информационни оръжия или най-малко за водене на информационна война срещу Китай с циничното използване на трагичните събития. Нека се замислим. Епидемията започна в края на декември. Към 28 януари 2020 г. 105 души загинаха от новия коронавирус, всички от Китай! Заразени над 4000. Междувременно, например, през зимата на 2018 г. повече от 80 хиляди души са починали от настинка и грип само в Съединените щати. Глобалните медии не предизвикаха паника. По странен начин началото на епидемията съвпадна с заключителната част от преговорите между Китай и Съединените щати за търговско споразумение и в същото време с дискусията за кадровите смени в ключовите провинции и региони на Китай. За Пекин е много болезнено да избухне коронавирус. Ухан е най-големият логистичен център в Китай, където се кръстосват въздушни, железопътни и речни пътища. Китайските учени сравняват значението му с транспортната роля на Москва в Русия. Изключително неблагоприятно за Пекин е времето на началото информационната паника. Първата смърт от вируса настъпи на 9 януари. Но до двадесетото число всичко в информационния план беше под контрол. На 21-22 ноември вирусът мигрира до новинарските заглавия номер едно в света. Когато Меркел обяви срещата на високо равнище Европа-Китай в отговор на търговско споразумението между Китай и САЩ. И буквално няколко дни преди 25 януари  започна   китайската Нова година. Това е специален празник за Поднебесната империя. Обикновено десетки милиони китайци обикалят страната и чужбина. Въпреки това, точно в тези дни започна пълната блокада на Ухан. Всъщност той е отрязан от останалата част от Китай. Според кмета на Ухан над 5 милиона души са успели да напуснат града. Останали са около 9 милиона души. Буквално в реално време се вземат решения за блокиране на всички нови градове в Китай. Към днешна дата вече е въведена карантината в армията, както и в полицейските сили, блокираха влизането и излизането в градовете, където живеят повече от 50 милиона души. Тези събития, независимо от причините, имат три последствия. Първо, Китай вече търпи милиардни загуби поради дезорганизация на икономиката, извънредното положение в логистиката и бързо нарастващо напрежение на китайските и азиатските фондови пазари. Второ, нарастващото вътрешно напрежение поради коронавируса изисква буквално цялото внимание и усилия на китайското ръководство. Това, разбира се, го разсейва от търговската и икономическата конфронтация със САЩ, както и от участието в решаването на различни международни проблеми. Председателят Си Цзинпин от КНР беше принуден да проведе извънредно заседание на политическото бюро на Комунистическата партия на другия ден, на което той призна, че страната е в затруднено положение. Трето, и може би това е основният проблем за КНР - глобалната медийна паника, раздувана не с дни, а с часове, нанася сериозен удар по имиджа на китайците в чужбина. През последните години много европейски, азиатски и латиноамерикански туристически центрове и столици са свикнали със стотици хиляди и дори милиони китайски туристи. Те не само посещават атракциите, но и оставят гигантски средства в ресторантите, търговията на дребно и другите индустрии на Европа, Азия и Америка. Ситуацията с коронавируса, който уж е предизвикан от прилепи или змии, които китайците ядат, образува в очите на европейците, другите азиатци и жителите на двете Америки образът на жителите на Поднебесната империя като прокажени, които могат да донесат нещо по-лошо от чума или едра шарка. Наистина в различни части на света заради ужасния вирус китайците вече започнаха да се страхуват. Но кой се възползва от тази универсална паника? По-лесно е да се каже кой не се възползва. Медиите по света често са пристрастени към вулгарни конспиративни теории. Зад всеки проблем в света виждат англосаксонците, Ротшилд, Рокфелер и други тъмни сили. Съвременният свят обаче е много сложен. Често инициаторите на определени, включително агресивни действия, са едни, други са бенефициенти. Следователно, бенефициентите, които ще посоча, в никакъв случай не е задължително да са организатори на биотехнологичната агресия. Разбира се, събитията, които се случват в Китай, са от полза за сегашната администрация на САЩ, която се стреми да постави Пекин на колене. В резултат на действията на Тръмп само през последната година търговията между САЩ и Китай е спаднала с 15%. Освен това сега САЩ всъщност принуждават в рамките на подписаната търговска сделка да изплаща обезщетение под формата на задължителен внос на стоки от САЩ, включително, между другото, нефт и газ, с около 200 милиарда долара. Епидемията, разбира се, отслабва позициите на Китай и облекчава натиска върху тях от страна на САЩ. Трябва да се има предвид, че в Китай се води сериозна вътрешнополитическа борба. Не всички от властта са привърженици на Си Цзинпин. В момента трима членове на Политбюро и бившият шеф на Генералния щаб излежават доживотни присъди. И накрая, всяка нова вирусна заплаха води до рязък спад в акциите на някои компании и до бързо увеличение на акциите и печалбите на гигантските фармацевтични компании. Съответно това, което се случва, е от полза за онези борсови спекуланти, които залагат на падащ пазар, както и за собствениците на “Голямата фармацевтика” Значи ли това, че някой е дал заповед  да се използва в центъра на Китай, на пазара в Ухан, биологичн ото  оръжи е , за което говорихте в началото на нашия разговор? С почти 100% вероятност може да се твърди, че подобна заповед не е дадена от нито един лидер на която и да е държава в света, включително и на САЩ. Сегашният политически свят е твърде прозрачен и ако това беше разкрито, последиците за такъв лидер, неговото правителство и партията просто щяха да са невъзможни за представяне. Според мен въпросът може да е различен. Нашата планета стана много по-опасна с появата на кибер, информационните и биотехнологичните оръжия. За разлика от ядрените, тези оръжия са почти невъзможни за ограничаване и контрол. Те могат да бъдат създадени или просто придобити, както се казва, от всяка групировка на открития пазар. И не само терористична. В много страни има така наречените “инициативни”- сили, които разполагат с необходимите ресурси и стремящи се, извършили кибератаки или използвайки генетични оръжия, да гарантират своите интереси, включително търговски, или да се опитат да угодят на властите. Освен това, за разлика от конвенционалните войни, кибер или биологичните войни не са известни кога започват. По правило се проявяват единствено последиците от определени действия. Съответно е трудно да се установи със 100% сигурност кой е извършил нападението. Има един проблем във версията за био логична  атака. Коронавирусите не са включени в списъка на потенциалните компоненти на биологичното оръжие поради ниската смъртност. Списъкът включва антракс,  е бола, Марбург и редица други причинители на епидемии с висока смъртност сред пациентите. Тук не става дума за обичайните биологични оръжия от миналия век, а за съвременните му модификации. Като генетичните. Между другото, по време на предизборната кампания на Тръмп някои групи от така наречената алтернативна десница, включително белите расисти, неофашистите, теоретиците на конспирацията, широко обсъждаха темата за генетичните, етническите оръжия. Те писаха, че вирусът на птичия грип е неуспешно китайско изпитание за биологично оръжие срещу бялата раса. От друга страна, на китайската телевизия бе показана част от речта на вече починал професор за епидемията от ТОРС в Китай през 2003 г. Той каза категорично: „ТОРС е разработена от ЦРУ специално за убиване на китайците и няма да зарази японците. \" Да, епидемията с атипичната пневмония наистина бе предизвикан от коронавируса ТОРС, събрат на настоящия  2019-nCoV . 84 37 души се разболяха, 813 от тях загинаха. Смъртността е около 10%. Поради паниката, БВП на Китай тогава загуби 2%. Явно някой е решил да повтори атаката  с  коронавирус  по  Китайски. Но по- мащабно . Местоположението и часът бяха избрани успешно. Между другото, в Ухан има китайско-френска лаборатория, където изучават най-страшните патогени в света,  горепосочените е бола, Марбург, които са потенциални компоненти на биологичното оръжие.  Следите могат да се заметат .  Видите ли , служителите на лабораторията  са  създа ли  ужасн ия  2019-nCoV и случайно  са  „пусна ли  ужасния д ух  от бутилката“. И все пак, Елена, говоренето за генетични оръжия  по-скоро влече към  фалшиви, евтини конспиративни теории. Така че искам да кажа , че   не вярвам! Вашият скептицизъм е разбираем. Публикациите в добре известни медии и ненадеждни интернет източници се основават на непроверени факти, некомпетентни преценки и фалшиви сензационни новини. Дълго време в медиите циркулираше информация за изкуственото създаване на СПИН в тайните американски лаборатории и птичия грип в резултат на изтичане на биоматериали от китайски тайни генетични обекти. Същите панически слухове наскоро  се  разпростран яваха  в Русия за  е бола та .  Видите ли , смъртоносният вирус е създаден от янките в секретен институт в африканската джунгла. Нашите политици, военни експерти, сериозно говориха за това от телевизионните екрани. Оказа се глупост. Така е по-лесно да приписваме генетичните оръжия на теорията на конспирацията. Това обаче е тревожното. Напоследък има много сериозни прогнози за развитието на новите технологии през следващите двадесет години. По правило всички те са свързани с проблемите на изкуствения интелект и информационните технологии като цяло. Но практически няма публикации за технологичния пакет BEGEN. Това съкращение беше въведено науката от биотехнологичния гуру Джейми Мецл, член на експертния консултативен комитет на Световната здравна организация за разработването на глобални стандарти за управление и надзор на редактирането на човешкия геном. Абревиатурата значи “биология, генно инженерство, евгеника, невронаука”. Една от причините за близостта на този въпрос е политико-отбранителна. Това беше пряко засегнато в доклада на Иновационната група Digital Disruption на Икономическия форум в Давос „Дълбоките технологии на BEGEN като възможности заплахи” Форумът на Давос на световния глобален елит тази година   съвпадна с  21-24 януари, когато паниката около китайския вирус започна да се разпространява по света! Елена Ларина: Липсата на сериозна научна работа и проучвания по темата за генетичните оръжия ни кара да подозираме, че подобна работа е в ход. Припомняме  историята на физика Георги Фл ьо ров, който работе върху атомната тема преди войната  заедно  с Курчатов. В началото на войната  на  Кремъл не  му е  до ядрено оръжие. Фл ьо ров,  както и  много други физици оти ват  на фронта. В началото на 42-и лейтенант ът , между сраженията,  влиза  в библиотеката на  У ниверситет а във Воронеж . За негова изненада всички статии за деленето на уран а  изчез ват  в  новите броеве на  американски те  научни списания. Фл ьо ров осъзна ва , че тези изследвания в Съединените щати са класифицирани, водещите ядрени учени отвъд океана явно работят върху атомн о  оръжи е . Лейтенантът изпра ща  писмо до Сталин, в което разказ в а за подозренията си и предл ага  спешно да  се  възобнови работата по атомната бомба в СССР. Скоро той  е  отзован от фронта. Фл ьо ров ста в а един от бащите на съветската атомна бомба, академик, Герой на социалистическия труд, лауреат на най-престижните награди ... Секретността около генетичните оръжия се дължи на факта, че тя напълно попада под характеристиките на биологичните оръжия. Което според Женевския протокол от 1925 г. и Конвенцията от 1972 г. е строго забранено не само да се прилага, но и да се разработва. Върху скептичността по отношение на съблюдаването на тази забрана довежда обстоятелството, че още през 90-те години на ХХ век са публикувани многочислени документи, неопровержимо доказващи, че в САЩ, СССР и може би в Китай преди 1991 г. биологическото оръжие е не само разработвано, а се намира на разположение на специални части и се отчита във военните стратегии и в плановете за тактическо разгръщане. Най-надеждният, въпреки че по очевидни причини едностранен доклад „Биологичните оръжия от ново поколение“ е подготвен през 2019 г. за Конгреса от полковника от ВС на САЩ М. Дж. Ейнско. Според него в момента генетичните оръжия се разработват в Китай, Северна Корея, вероятно в Израел, Иран и Русия. Според утвърдени шведски медии разработването на биологично оръжие от ново поколение също е в ход в редица страни от НАТО, предимно в САЩ. Но биологичните оръжия са с две остриета! Неуправля еми .  Те  ще зараз ят  всички безразборно - както своите, така и  чуждите . Ето защо т о  не се използва във Втората световна война, а през 1972 г. е окончателно забранен о . Това е ново поколение - етнически ориентирани биогенни оръжия. Контролирани. Възможно ли е това? Всъщност в официалната генетика все още преобладава гледната точка, че е невъзможно да се създадат оръжия, насочени към хората на национална, расова и друга основа. Междувременно през последните години ръководителите на сигурността от най-високо ниво - директорът на националното разузнаване на САЩ Д. Клепер и секретарят на руския съвет за сигурност Н. Патрушев говориха за възможността и освен това за реалната опасност от разработване и използване на генетично оръжие, насочено към определени групи от населението. Как това чудо оръжие ще изб и р а  жертви? По конкретни генетични маркери. Известно е, че различните раси имат не само външни разлики във външния вид, но и собствени биогенни маркери. Например, повече от 80% от представителите на негроидната раса, в сравнение с бялата, са по-устойчиви на малария, причинена от плазмодий, защото в еритроцитите им отсъства рецептор АгDuffy за паразити. От друга страна, вероятността от развитие на дисеминирана кокцидиоидомикоза при жителите на Африка е 10 пъти по-голяма, отколкото при европейците. Спрете! Има доказателства, че китайците, поради генома, са по-податливи на пневмония, отколкото други те  нации, от които сега умират жертвите на новия коронавирус 2019-nCoV. Епидемията от 2003 г. в Китай, причинена от друг коронавирус,  ТОРС , беше наречен а атипична пневмония!  Може би наистина генетични оръжия са били използвани срещу китайците. Въпреки че е трудно да се повярва, Елена. На много големи конференции за политическите аспекти на биотехнологиите все повече се усеща, че до 2025 г. е много вероятно биологичните оръжия за масово унищожаване на всякакви човешки популации да бъдат създадени по ключови генетични признаци. Ник Бостром, един от водещите западни експерти, смята, че неконтролираните генетични изследвания са една от основните заплахи за съществуването на човечеството. Поразяващите елементи са изкуствено създадените микроорганизми (патогени), включително щамовете бактерии и вируси, модифицирани с помощта на технологии за генно инженерство. С тяхна помощ ще бъде възможно да предизвикате промени в наследствеността, метаболизма или поведението на милиони хора, незабавно да се заразят с различни заболявания или дори да се унищожи цяла раса. Ужас! Фактът, че научните центрове в редица страни, например САЩ, изкупуват генетична информация за населението на различни региони, също свидетелства за реализма на създаването на генетични оръжия. На първо място, в онези, където има американски интереси или държави, които са или имат големи шансове да станат врагове на Съединените щати. Вероятно по същата причина Пекин забрани със закон предоставянето от медицинските институции или биотехнологичните фирми на данни за генома на китайските граждани. Също така, според китайското законодателство, чуждестранните фармацевтични компании нямат право самостоятелно да провеждат клинични и предклинични изпитвания на лекарства със събиране на лабораторни данни извън Китай. Изглежда не  е  помогна ло . Рано е да се правят изводи. По принцип има три възможни варианта на произхода на вируса. Първият е случайна мутация. Теоретично това е напълно възможно. Вторият е теч в биолаборатория, занимаващи се с биотехнологични изследвания, които са толкова популярни днес и търговски жизнеспособни, свързани с медицината, селското стопанство и хранителната промишленост. Грубо казано, тази версия е , че вирусът е грешка. И накрая, третият вариант е резултат от използването на биотехнологични оръжия. Разработено обаче не в рамките на държавните програми, а като своеобразна „инициатива“. „Инициатори“ - група с големи ресурси и преследващи различни - от политически до търговски - цели и готови да ги постигнат на всяка цена. Какви ще бъдат последиците за Китай и света, ако версията на генетичното оръжие за 2019-nCoV бъде потвърдена? Елена Ларина: Ако погледнете историята на последните 20 години, прави впечатление, че е практически невъзможно да се докажат дори много вероятни неща, например, свързани с американската трагедия от 11 септември. Една от най-лошите характеристики на кибер или биотехнологичните оръжия е, че те лесно могат да бъдат прикрити като природни фактори. Следователно дори не може да има официални доказателства. Да се надяваме на най-доброто. По принцип възможно ли е да се защитим от „расови бомби“, като напълно забраним тяхното развитие и употреба, преди да е станало твърде късно? За съжаление последният международен договор - за неразпространението на ядрените оръжия - влезе в сила преди половин век, на 7 март 1970 г. Оттогава не са достигнати глобални международни забрани. Разбираемо е. Когато имаше две суперсили - СССР и САЩ - и съответно две сфери на влияние, беше по-лесно да се постигне съгласие, отколкото в сегашния свят. Където дори в самите държави и елити противоречията и конфликтите растат от година на година. Виждате каква война се води в Щатите около Тръмп между демократи и републиканци! Затова ще бъда честна. Не вярвам в никаква забрана за производство на кибер или биотехнологични оръжия. Дори ако е възможно да се направи нещо на държавно ниво, ще останат различни „инициатори“ от различни видове - от търговски структури и политически екстремисти до терористични мрежи и религиозни фанатици. Затова трябва да свикнете с идеята, че живеем във все по-опасен свят.    ", "date": "2020.02.01", "title": "Генетична бомба срещу китайците!?"}
{"url": "http://www.classa.bg/%D1%81%D0%B2%D1%8F%D1%82/item/406078-%D0%B5%D1%81-%D0%BF%D1%80%D0%B8%D0%B7%D0%BE%D0%B2%D0%B0-%D1%81%D1%8A%D1%80%D0%B1%D0%B8%D1%8F-%D0%B8-%D0%BA%D0%BE%D1%81%D0%BE%D0%B2%D0%BE-%D0%B4%D0%B0-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D1%82-%D0%B4%D0%B8%D0%B0%D0%BB%D0%BE%D0%B3%D0%B0", "text": "Главният дипломат на Европейския съюз призова Сърбия и Косово да възобновят диалога, заявявайки, че това е единственият начин за постигане на окончателно споразумение. Разговорите между тях прекъснаха през ноември 2018 г., когато Косово наложи 100-процентен данък върху сръбските стоки, заради „отказа на Белград\" за признаване на независимостта на Косово. Шефът на външната политика на ЕС Жозеп Борел беше на двудневно пътуване до Косово, преди да пътува вчера за Сърбия. „Моята цел е да придружавам, да улеснявам преговорите\", заяви Борел след среща с президента на Косово Хашим Тачи. Миналата седмица висши американски служители посредничиха на сключването на две споразумения за възобновяване на въздушните и железопътните връзки между Сърбия и Косово, които бяха прекратени за 21 години. Борел заяви, че Брюксел не участва в надпревара с Вашингтон по преговорите между Белград и Прищина, предаде АП. Преговорите с посредничеството на ЕС започнаха през 2011 г.", "date": "2020.02.01", "title": "ЕС призова Сърбия и Косово да възобновят диалога"}
{"url": "http://www.classa.bg/%D1%81%D0%B2%D1%8F%D1%82/item/406079-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BE%D1%82%D0%BA%D1%80%D0%B8,-%D1%87%D0%B5-%D0%BE%D1%80%D1%8A%D0%B6%D0%B8%D0%B5%D1%82%D0%BE-%D0%BD%D0%B0-f-35-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%83%D1%86%D0%B5%D0%BB%D0%B8-%D1%86%D0%B5%D0%BB%D1%82%D0%B0-800-%D1%81%D0%BE%D1%84%D1%82%D1%83%D0%B5%D1%80%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B0", "text": "Дългият списък с проблеми, възникващи в F-35 Joint Strike Fighter, продължава да нараства, като прегледът на Пентагона откри над 800 софтуерни недостатъка в скъпоструващия самолет, както и дефекти, които не позволяват на оръжията му да улучват целите. Годишната оценка на директора на Пентагона за оперативни изпитания Робърт Белер разкри, че програмата, която досега струва над 400 милиарда долара, има дълъг път, преди самолетите да станат наистина експлоатационни. Изтребителят стелт от пето поколение се бори да влезе в бойна готовност, с около 873 нерешени проблеми със софтуера - включително уязвимости в киберсигурността - и 13 други „трябва да се поправят\" проблеми, засягащи безопасността и производителността, които трябва да бъдат решени, преди самолетът да премине към следващия си етап на надстройки. „Въпреки че програмният офис работи за отстраняване на недостатъци, все още се правят нови открития, което води до съвсем незначително намаляване на общия брой\", се казва в оценката, като се добавя, че са останали „много значими\" недостатъци. Сред основните дефекти, идентифицирани в доклада, е 25-милиметровата автоматична картечница на самолета, която все още има проблеми с насочването върху наземните цели поради дефектно устройство за монтаж, което прави оръжието ефективно неизползваемо. Въпреки че проблемът е уникален за варианта на военновъздушните сили, Пентагонът въпреки това счете ефективността на пистолета за \"неприемлива\", добавяйки, че в сегашното си състояние не успява да отговори на \"спецификацията на договора\". Службата за изпитване установи също, че „нито една значителна част от флота F-35 не е в състояние да постигне и поддържа еталона\", известен като „Способност за мисия\", която изисква самолетът да може да изпълнява най-малко един вид бойна мисия през 80 процента от времето, което е далеч зад по-строгите изисквания за „Пълна готовност за мисия\". Въпреки нарастващата поредица от недостатъци и технически дефекти, американските депутати през годините само са трупали покупки на F-35, поръчвайки 20 бройки през 2018 г., 15 през 2019 г. и още 20 тази година, хвърляйки стотици милиарди долара на данъкоплатците в касата на Локхийд Мартин.", "date": "2020.02.01", "title": "Пентагонът откри, че оръжието на F-35 не може да уцели целта + 800 софтуерни проблема"}
{"url": "http://www.classa.bg/%D1%81%D0%B2%D1%8F%D1%82/item/406080-%D0%BF%D0%BE%D0%B4%D0%BB%D1%8A%D0%B3%D0%B0%D0%BD%D0%B8%D1%8F%D1%82-%D1%85%D0%BE%D0%B0%D0%BA%D0%B8%D0%BD-%D1%84%D0%B5%D0%BD%D0%B8%D0%BA%D1%81-%E2%80%9E-%D0%BC%D0%BE%D0%BC%D1%87%D0%B5%D1%82%D0%B0,-%D0%B2%D0%B8%D0%B5-%D1%81%D1%82%D0%B5-%D0%B1%D0%BB%D0%B5%D1%81%D1%82%D1%8F%D1%89%D0%B8-%E2%80%9C", "text": "Руският шегуващ се дует Вован и Лексус се представи като Грета Тунберг и баща й в обаждане до актьора от „Жокер\" Хоакин Феникс, лобирайки за роля в евентуалното продължение на филма - и получи похвала от Феникс, след като той разбра за измамата. След първата си успешна шега в ролята на Грета Тунберг и нейния баща Сванте - с конгресмен Максин Уотърс (Д-Калифорния) - Вован и Лексус насочиха погледа си към Хоакин Феникс, след номинацията му за „Оскар\". Финикс включи годеницата си Рууни Мара в разговора, която беше също толкова развълнуван да разговаря с младата екологична активистка. Уж „Грета\" представи кампания, наречена „Звезди спасяват земята\", в която тя искала да включи известни личности, за да помогне за разпространението на информираността за изменението на климата. Финикс и Мара с ентусиазъм подкрепиха този ход, предлагайки да помогнат по какъвто начин могат. След това, шегаджиите помолиха „Грета\" да участва в продължението на Жокер. За радост на Феникс тя предложи ролята на Харли Куин, тъй като понякога иска да смачка политиците с „баскетболна забивка\". Макар и с малко убеждаване, „Грета\" успя да накара Феникс да се посмее за нея като Жокера. Актьорът беше изненадващо срамежлив за това, но се предаде след няколко минути молба. Това продължи в сценка, където „Грета\" и „Сванте\" се престориха че се сбиват, като кавгата завършил с изстрели. Точно в този момент Феникс и Мара разбраха, че разговорът е шега. Двойката прие всичко с добро настроение, като се смееше и хвалеше шегата. „Ние сме напълно измамени. Блестящо е\", казва Феникс. \"Вие, момчета, какъвто и екип да стои зад това, вие се справихте блестящо.\" \"Сега виждате кой е истинският шегобиец (Жокер)\", отговори един от шегаджиите. „Вован и Лексус\" е проект на Владимир Кузнецов и Алексей Столяров, които си сътрудничат от 2014 г. Дуото има дълга и горда история на шеговити разговори както в Русия, така и в чужбина. Сред най-известните им цели са тогавашният министър на външните работи на Великобритания Борис Джонсън, президентът на Франция Еманюел Макрон и бившият съветски лидер Михаил Горбачов.", "date": "2020.02.01", "title": "Подлъганият Хоакин Феникс: „ Момчета, вие сте блестящи!“"}
{"url": "http://www.classa.bg/%D1%81%D0%B2%D1%8F%D1%82/item/406081-%D0%B8%D0%BD%D0%B4%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D0%BC%D0%BE%D0%B3%D0%B0%D1%82-%D0%B4%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D1%82-%D0%B0%D1%82%D0%BE%D0%BC%D0%BD%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%B8-%D0%B2-%D0%B0%D1%84%D1%80%D0%B8%D0%BA%D0%B0-%D0%B8-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "След успеха на съвместен проект за ядрена енергетика в Бангладеш, двете страни биха могли да се обединят за изграждането на повече ядрени централи в чужбина. Това е знак за задълбочаване на връзките, но дали САЩ ще го допуснат? Индийският посланик в Русия Венкатеш Варма наскоро обяви, че Индия може да си сътрудничи с Русия за стартиране на нови проекти в Африка и Близкия изток. Той заяви, че „Русия вече има споразумения в тази област с редица африкански страни\", добавяйки: „Етиопия е една от тях, а в и Близкия изток има някои страни\". Русия - водещ играч на международния пазар на търговска ядрена енергия, предлагаща проекти „до ключ\" в над 33 държави в световен мащаб - беше ключов партньор за собствената програма на Индия за ядрена енергия. Всъщност ядрената централа в Куданкулам в Южна Индия е построена с руска помощ. Освен това от 2018 г. индийските компании работят в сътрудничество с руската държавна агенция за атомна енергия Росатом в изграждането на две атомни електроцентрали в Бангладеш на цена 13 милиарда долара. Като не-член на Групата за ядрени доставчици (NSG) - група от 48 държави, които се стремят да предотвратят злоупотребата с ядрени технологии, които биха могли да се използват за производство на ядрено оръжие - на Индия е разрешено да извършва строителни и монтажни работи, обучение на персонала и доставка на материали и оборудване в „некритичната\" част от проекта в Бангладеш. И все пак това е огромна възможност за индийските компании да развият опит в изграждането на атомни електроцентрали. Новините за възможни съвместни ядрени проекти в чужбина ясно показват задълбочаване на партньорството в гражданската ядрена енергия - и също така добавя ново измерение към руско-индийските отношения като цяло. През годините се развива дългогодишното приятелство на Индия с Русия, което датира от съветската епоха. И двете страни споделят общо мнение за многополюсен световен ред, а двустранното стратегическо сътрудничество, което се разширява през годините, обхваща отбраната, гражданската ядрена енергия, космоса, науката, технологиите, въглеводородите, търговията и инвестициите. През последните години връзката изглежда придоби качествено нов характер, белязан от няколко взаимодействия на високо ниво и близките лични отношения между индийския премиер Нарендра Моди и руския президент Владимир Путин. Развитието на връзките Индия-Русия и обявяването на ядрено сътрудничество в Африка и Западна Азия вероятно ще предизвика опасения във Вашингтон, тъй като тече подготовка за посещението на президента на САЩ Доналд Тръмп в Индия през февруари. Съединените щати, другият ключов стратегически партньор на Индия, желаят да култивират Индия като свой партньор в Индо-Тихоокеанския регион, за да се противопоставят на нарастващото китайско влияние. Широкото сътрудничество с Индия, включително връзките с отбраната със САЩ, се разшириха през последното десетилетие, като САЩ станаха вторият най-голям доставчик на отбраната в Индия. Освен това се съобщава, че индийското правителство се надява да договори благоприятно двустранно споразумение за свободна търговия със САЩ по време на посещението на Тръмп. Въпреки това правителството на Моди изглежда е пренебрегнало всяко недоволство, изразено от САЩ и продължава да поддържа връзките си с Русия. Заплахата от американските санкции тепърва ще има някакъв видим ефект върху Ню Делхи и следователно има малко влияние върху стратегическото вземане на решения. Като цяло това показва, че Индия е успяла да се позиционира като незаменим играч в региона и развиващия се световен ред и колкото и да са недоволни САЩ за дългогодишните й отношения с Русия, те не могат да си позволят да загубят благосклонността на Индия - и по този начин Ню Делхи ще продължи да извлича ползите от наличието на две разнообразни, конкурентни суперсили като ключови партньори.", "date": "2020.02.01", "title": "Индия и Русия могат да изграждат атомни централи в Африка и Близкия изток"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/406062-%D0%B1%D0%B0%D0%BD%D0%BA%D0%B8%D1%82%D0%B5-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-1,675-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D0%BF%D1%80%D0%B5%D0%B7-2019,-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D0%B5-%D0%B5-3-%D0%BC%D0%BB%D0%BD-%D0%BB%D0%B5%D0%B2%D0%B0", "text": "Печалбата на банките  за миналата година е 1,675 млрд. лева, като размерът ù e с 0,2% (3 млн. лв.) по-малък на годишна база, показват данните на Българската народна банка (БНБ). В края на 2019 г.  балансовият капитал  на банковата система възлиза на 14,4 млрд. лв. и в рамките  на последното тримесечие нараства с 0,5% (66 млн. лв.), което се дължи главно на повишената  печалба, отчитат в централната банка. Разходите за обезценка на финансови активи , които не се отчитат по справедлива стойност в печалбата или загубата, към 31 декември 2019 г. са 431 млн. лв. (при 479 млн. лв. година по-рано). В края на годината  нивата на показателите за възвръщаемост на активите  (ROA) и за  възвръщаемост на балансовия капитал  (ROE) са съответно 1,47% и 11,63%. Към 31 декември  активите на банковата система  достигат 114,2 млрд. лева, което е с 2,4% (2.7 млрд. лева) повече спрямо края на септември. От БНБ посочват, че влияние върху динамиката на балансовите позиции през последното тримесечие на 2019 г. оказва процесът на консолидация в банковия сектор. В края на 2019 г.  делът на балансовата сума на кредитите  и авансите е 65,8%, този на парите, паричните салда при централни банки и други депозити на виждане –15,9%, а на портфейлите с ценни книжа – 13%. Делът на петте най-големи банки в активите на банковата система  достига 62,1%. Отношението на  ликвидно покритие  към 31 декември е 269,9% (при 264% в края на септември). В централната банка изчисляват, че в края на годината  ликвидният буфер  е 30,9 млрд. лв., а нетните изходящи ликвидни потоци – 11,5 млрд. лв. Брутните кредити и аванси в края на декември са 94,4 млрд. лв., като през последното тримесечие на годината отбелязват растеж с 1,4 млрд. лв. (1,5%). При вземанията от централни банки има увеличение (със 732 млн. лв., 5,8%), а при тези от кредитни институции – спад (с 1 млрд. лв., 6,5%). Брутният кредитен портфейл  на банковата система нараства с 1,7 млрд. лв. (2,6%), като в това число се увеличават вземанията от други финансови предприятия (с 923 млн. лв., 25,2%), от домакинства (с 532 млн. лв., 2,2%), от нефинансови предприятия (със 120 млн. лв., 0,3%) и от сектор държавно управление (със 128 млн. лв., 15,9%). В края на декември  брутният размер на необслужваните кредити  и аванси е 6,1 млрд. лв., докато в края на септември е 6,9 млрд. лева. Делът на лошите заеми в общата сума на брутните кредити и аванси намалява до 6,5% (при 7,4% три месеца по-рано). Нетната стойност на необслужваните кредити и аванси (след приспадане на присъщата за тази класификационна категория обезценка) също намалява – до 3,2 млрд. лв. към 31 декември 2019 г., а делът ѝ в общата нетна стойност на кредитите и авансите е 3,5% (при 3,9% в края на септември). Спестяванията в банковата система  в края на годината възлизат на 97,2 млрд. лв., като през последното тримесечие нарастват с 2,8% (2,7 млрд. лв.). Депозитите на домакинствата  се увеличават с 3,2% (1,8 млрд. лв., ), тези на бизнеса – с 3,2% (878 млн. лв.), а за  сектор Държавно управление ръстът е с 16,6% (379 млн. лв.). Намаление има при средствата на кредитни институции (с 359 млн. лв., 6,3%) и на други финансови предприятия (с 6 млн. лв., 0,2%).  ", "date": "2020.02.01", "title": "Банките спечелиха 1,675 млрд. лева през 2019, годишното намаление е 3 млн. лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406063-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2-%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B2-%D0%BE%D0%B0%D0%B5", "text": "Васил Божков е бил задържан на територията на ОАЕ. По непотвърдена информация с него са задържани още двама души, но самоличността им не се съобщава, предава Bulgaria On Air. На въпрос кога Божков ще бъде екстрадиран в България главният прокурор Иван Гешев заяви, че това зависи от местното законодотелство. Гешев заяви, че информацията за ареста на бизнесмена все още не е потвърдена по официални канали, но е получена неофициално от властите в ОАЕ и предстои утре да бъде потвърдена. В сряда бе съобщено, че спецпрокуратурата е повдигнала седем обвинения на собственика на „Нове АД Холдинг“ Васил Божков, за когото има изготвена европейска заповед за арест. Той бе обявен за международно издирване, защото има данни, че не се намира в страната, каза тогава Гешев. Напрежението в хазартния бранш ескалира преди седмица, след като Агенцията за държавна финансова инспекция (АДФИ) обяви, че Спортният тотализатор и частните лотарийни игри са плащали различни данъци на държавата, които са начислявани по различни ставки. От АДФИ са констатирали, че заради това държавната хазна е ощетена с повече от 210 млн. лв.  Божков е обвинен задочно за ръководител на организирана престъпна група, принуда, изнудване, за опит за подкуп на длъжностно лице и за подбудителство към престъпление по служба. В сряда специализираната прокуратура и МВР влязоха в офисите на Васил Божков на ул. \"Московска\". Проверката, разпоредена от финансовия министър Владислав Горанов, се случи след получен сигнал за това, че комисията по хазарта е облагодетелствала \"Националната лотария\", контролирана от Божков, с неплатени милиони левове към държавата. Сигналът е бил подаден от братята Цветомир и Боян Найденови и техния баща Стефан Найденов, които са съдружници в компания, която е организатор на онлайн залагания под марката \"Ефбет\", и оперират бизнес с казина.  В ревизията на 16 декември 2019 г. беше посочено, че проверка се иска за приходите от такси в периода 2015 – 2019 г. Впоследствие специализираната прокуратура беше разширила периода с една година до 2014 г. Преди месец спецпрокуратурата обяви още, че е образувала досъдебно производство за изнудване след получаването на сигнал, свързан с хазартната дейност на Божков. Ставаше въпрос отново за твърдения на бившите съдружници на Божков – братя Найденови. В рамките на разследванетп прокурорите изискаха официални справки от Държавната комисия по хазарта дали са налагани принудителни административни мерки по Закона за хазарта на компаниите \"Еврофутбол\", \"Ефбет\", \"Ефбет партнерс\", \"Нове холдинг\" и \"Еврофутбол лимитед\".  ", "date": "2020.02.01", "title": "Васил Божков е задържан в ОАЕ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406064-%D0%BA%D0%BE%D0%B3%D0%B0%D1%82%D0%BE-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D1%81%D0%B0-%D0%BF%D0%BE-%D0%B2%D0%B0%D0%B6%D0%BD%D0%B8-%D0%BE%D1%82-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5", "text": "На фона на шумни акции, водна криза и протести едно проучване от последните дни рисува тревожна картина за потребностите на българите. Картина, която не сме си нарисували сами, но за много от щрихите в нея държим моливите. През януари \" по кои въпроси обществото ни има най-големи тревоги. Според резултатите мнозинството от българите се притесняват за финансовата си издръжка повече отколкото за здравето си и от това да не останат без приятели. Не се тревожим толкова от развод, нито от самота, нито пък ни вълнува реализацията, колкото това да не бъдем материално осигурени. Степенуването на тези няколко притеснения казва много за потребностите ни, макар това далеч да не са единствените теми, които ни държат будни нощем. Да погледнем финансовите си тревоги и отношението към реализацията. Ако най-голямата тревога за човек е рискът от бедност, би трябвало да го вълнува в голяма степен и израстването в кариерата и натрупването на знания и умения, с които да постигне и по-добра обезпеченост. Но това, според изследването, не е приоритет за българите. Добрата работа със стабилен доход изисква преди всичко лични усилия, добро образование, хъс, а за нашите ширини и голяма доза късмет или връзки. Като изключим онова, което е извън възможностите ни да променим - като образователна система, икономически въпроси, сив сектор и корупция, по личните ни възможности е да се стремим към израстване в кариерата и натрупване на нови знания. Но може и да се окаже, че именно личните усилия са това, което обичаме да си спестяваме. Т.е. подредбата на приоритетите ни очевидно не се дължи на факта, че сме целеустремени кариеристи, които нямат време за личен живот. Една от причините за тези резултати може да се търси в склонността ни да виним външни фактори за провалите си - \"ама то няма работа\", \"не отива на добре светът\" и \"съсипаха я тая държава\". Ето например някои от темите, които ни вълнуват повече от личното ни бъдеще и успех според същото проучване: глобални военни конфликти, замърсяване на околната среда, световна икономическа криза и природни бедствия.     Може да се окаже, че сме по-склонни да се тревожим, вместо да се борим. И нека си говорим честно - не е по силите на един човек да се справи със световен военен конфликт, но е по силите му да работи за личностното си израстване. От друга страна, стабилният доход, освен усилия, предполага и наличието на добро здраве. В стълбицата на нашите тревоги обаче то остава на втори план, вероятно защото става приоритет едва когато ни сполети някоя болест. А и е факт, че връзката \"здраве-пари\" в България е станала твърде дебела. За съжаление, често чуваме за хора, които са дали Хипократова клетва да опазват човешки живот, които обаче преди да видят човека и пациента, виждат клиент. Здравето се е превърнало в изконно право не на всеки, а само на онези, които могат да си го купят. Когато финансовата стабилност е първа потребност, а здравето, приятелите и семейството идват след това, има място за притеснение за това в каква среда живеем. Все пак не можем да сложим етикет \"виновни\" само на себе си за това, че доходите са ни първостепенна тревога. Защото факторите, които определят как усеща човек живота си и определя приоритетите си, понякога наистина не зависят от нас. Политическата стабилност, социална политика, работещата икономика и доброто образование благоприятстват за това човек да има стабилен доход и да вижда по-далеч от закърпването на още един месец, в който се е лишил от почти всичко, освен от храна. За западните общества, например, темите за самотата или това да бъдеш без приятели тревожи много повече хората, отколкото у нас. И за тях здравето не е само фактор, който способства оцеляването. В страна, която не може да се похвали със стандарта на живот на своите жители, е нормално по-голямата част от тях да се тревожат за финансовото си оцеляване повече, отколкото дали ще отидат на кино и театър. Когато нямаш много, не духовността и нравственото израстване, а гладът и студът са с първостепенно значение. Още през 1943 г. американският психолог Ейбрахам Маслоу го обрисува в своята пирамида на потребностите. Според него йерархията на нуждите е организирана по важност и най-долу стоят физиологичните нужди, следвани от сигурност (подслон и обезпеченост), принадлежност (любов, семейство), увереност (слава, самоуважение) и самоусъвършенстване (духовност, постижения и учение). Ако съпоставим резултатите от проучването на българската действителност и пирамидата на Маслоу, изглежда едва сме изкачили първото стъпало и се борим с всички сили да се задържим на него. И докато за един народ финансовата издръжка е по-важна от приятели и семейство, значи имаме нужда от още много, много работа. Не само от всеки от нас - върху собствените си възможности за по-добра реализация, но и от онези, за които се предполага, че са избрани, за да отстояват интересите ни. Тях трябва да ги смущава фактът, че са лицето на държава, която на теория не е част от Третия свят, но в която бедността остава най-голямата заплаха за обществото.  ", "date": "2020.02.01", "title": "Когато доходите са по-важни от здравето и приятелите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406065-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D0%B8-%D0%B7%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D1%81%D0%BA%D0%B8-%D0%B7%D0%BE%D0%BD%D0%B0-%D0%B1%D0%B0%D0%BD%D1%81%D0%BA%D0%BE", "text": "Специализираната прокуратура разследва бившият министър на околната среда и водите Нено Димов по втори случай - концесията на ски зона \"Банско\". Димов вече е обвиняем за умишлена безстопанственост заради водната криза в Перник. Сега е образувано ново досъдебно производство. Разследват се извършени действия по служба на бившия министър, свързани с концесията на ски зоната, чийто концесионер е търговското дръжество \"ЮЛЕН\" АД, съобщават от прокуратурата. Разследването е възложено на следователи от Следствения отдел при Специализираната прокуратура. Димов все още е в ареста след като Апелативният специализиран съд отказа да го пусне с аргумента, че бившият министър може да извърши ново престъпление или да окаже натиск на свидетели. Според прокуратурата Димов е бил наясно какви са наличностите в язовир \"Студена\" и за рязкото намаляване на водата в него, но въпреки това е утвърждавал графици за отпускането й за индустриални нужди.", "date": "2020.02.01", "title": "Разследват Нено Димов и за концесията на ски зона \"Банско\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406066-%E2%80%9E%D0%BF%D0%BE%D0%B7%D0%BE%D1%80-%D0%BB%D0%B8-%D0%B5-%D0%B8%D0%BB%D0%B8-%D1%81%D0%BB%D0%B0%D0%B2%D0%B0%E2%80%9C-%D1%85%D1%80-%D0%B1%D0%BE%D1%82%D0%B5%D0%B2,-%E2%80%9E%D0%B2-%D0%BC%D0%B5%D1%85%D0%B0%D0%BD%D0%B0%D1%82%D0%B0%E2%80%9C", "text": "В днешния „демократичен“ свят казват, че народите сами избират управниците си. Доколкото това твърдение на закона буди съмнение, в реалния политически живот е измислено друго: Всеки народ има такива управници, каквито заслужава. Нашият народ не прави изключение. В годините сме имали всякакви правителства и държавни мъже: такива, които са повеждали народа и държавата към възход, по пътя на стопанското и културно развитие и оставили следи в историческото битие на българите; и такива, които са почерняли майка България за поколения напред. Помним с благодарност Захари Стоянов , княз Батенберг и Стефан Стамболов, осъществили Съединението на княжество България и Източна Румелия и устояли това дело в сръбско-българската война. Помним с признателност и уважение правителството на Александър Малинов, подготвило и провъзгласило независимостта на България през 1908 г. Но помним безумната политика на цар Фердинанд, довела до две национални катастрофи и стотици хиляди пожертвани българи . Помним имената на цар Борис ІІІ и Богдан Филов, които привързваха държавната колесница към мракобесното фашистко обединение на силите от оста Рим, Берлин и Токио. Престъпление, довело беди и страдания на народа ни, белезите от които носим вече десетилетия в духовността и материалния живот на българите. Едните от тях народната памет почита, за други е запазила само омразата заради причинените страдания, жертви и национално разделение. Никое не е оставяло хората равнодушни. Но не си спомням правителство и управници, от които се срамуваме. Днес нашите управници будят недоволство несамо с политиката, която провеждат.Много по-угнетяващ е срамът от начина, по който я провеждат, от стряскащото безкултурие, от политиката на проституиране заради чужди интереси. Трудно е, разбира се, да очакваме нещо повече от човек, който е прочел една книга и който сам съзнава, че е прост и без стеснение , с гордост го заявява. Как да не изпадне човек в шок, като го вижда да си предлага брадясалата физиономия за целувка на канцлера Меркел. Или още „по интимните“ прегръдки с министър председателя на Сърбия госпожа Ана Бърнабич, с председателя на Европейската комисия Урсула фон дер Лайнен, с посланичката на Щатите у нас госпожа Херо Мустафа. Целувки и задушаващи прегръдки, които господинът вече 10 години упражнява с девойчетата, услужливо опъващи поредната трикольорна лента за рязане и с жените по селските площади. Едва ли е възможно българин да си спомни без изчервяване опитът му да повтори тази хватка с президента Тръмп. Трудно е на човек да съхрани хладнокръвие пред шутовските му опити да търси „разбиране и съчувствие“ от Путин като по-голям брат, „който е длъжен да прощава“. Или пък интимно, с гузна усмивка, да прихваща министър председателя на Русия Медведев за ръкава. Тъжна картина е да го гледа човек как шета с бодра крачка из залите на Европейския парламент, безсловесен и незабелязан, въпреки внушителния си ръст. Или пък когато някой от европейския А отбор куртоазно го заговори да отговаря с широка усмивка, която услужливата преводачка гарнира с някакво банално изречение. Всички тези смущаващи опити за „държавнически“ жестове на любезност и идейна близост могат да се дължат на възпитанието му, получено по сокаците на Банкя. Те предизвикват снизходителна усмивка на потърпевшите и желание на всеки от нас да потъне в земята от срам и обида. Много по-позорни са неговите политически решения, които донесоха на България беди, последствията от които ще тегнат на народа ни много дълго, след като няма да го има нито на политическата шутовска арена нито в живота на българите. Важни за него са не интересите на България, а икономическите и политическите изгоди на безцеремонния задокеански повелител. Какво друго може да изпита човек , освен омерзение от откровенията му пред Щатския суверен: Аз, ( с голямо А, еквивалентно на безкултурното му самочувствие), отмених три руски проекта в България: Южен поток, Белене, нефтопровода Бургас –Александрополис. С какво ще ми се отплатите. „Те“ , разбира се, никога не плащат, не платиха и нему, но ограбиха икономиката на България за много десетилетия напред. Унизяващият държавническия гений на тази личност по неповторим начин еволюира: 10 години по-късно пак той превърна „гьола Белене“ в перспективен обект на енергийната сигурност на България. Някога с робско раболепие и покорност обяви Южен поток за неизгоден, заробващ и носещ всякакви заплахи от Русия. Днес Турският поток, като го преименува в Балкански, стана стратегически нужен и важен за нас и за Европа. Вярно, няма как да си направи мечтаното „хъбче“ за международна търговия с газ, но пък през Гърция осигури пазар у нас на газовите американски производители. Наскоро госпожа Теменужка Петкова беше на инструктаж при Големия (нов)брат и донесе благата вест, че 50% от въпросния Балкански поток ще бъде резервиран за азербейджански и най-вече за американския втечнен газ. България ще получи мечтаната диверсификация и с благодарност ще плаща по-скъпо. Скорошното официалното посещение на министър председателят на свободната българска държава в САЩ бе предшествано от срамната сделка за авансово плащане на непроизведени самолети за нашите ВВС. Но да опозори държавата и собствения си народ пред света нашият държавен мъж винаги намира повод и начин. Как, освен омерзен, може да се чувства българинът, след посещението Борисово във Вашингтон, което бе последвано от изявление на много високопоставен чиновник в правителството на Щатите : Ние се договорихме за промяна на конституцията. Какво са се договаряли, с чии пълномощия са се договаряли да изменят българската, не американската, конституция? Борисов не се чувства задължен да дава обяснения за такива дреболии, пък и никой от парламента и „свободните слуги на свободното слово“ не пита. Както и главният прокурор господин Гешев не е длъжен да възбуди следствие за заговор на Борисов срещу конституцията на държавата. Къде по-важно е да дискредитира неудобния президент , да спретне разследване за „конфликта на интереси „ при назначаване на бъдещата му съпруга на някаква третостепенна чиновническа длъжност . Просто нарежда да подслушват телефона на командира на българските ВВС. По време на Римската империя злословия срещу съпругата на Цезар достигнали до него. Императорът отговорил : Жената на Цезар е извън подозрение. Командирите на въоръжените сили на републиката обаче са под подозрение. Както и президентът на държавата. Всичко това е добило уродливи форми, които скриват страшната ерозия на държавността в България. Държавност, пожертвана заради егото на човек, попаднал на върха на управлението на държавата по волята на слепия случай. Политическият кръг около Борисов все повече става негов образ и подобие. В блатните води на продължилото вече десет години управление на ГЕРБ се размножи огромно количество политически планктон, който благополучно битува в това блато и копира първосъздателя си. Сковани от безволие, от властова и имуществена зависимост министрите от кабинета му като съгрешили деца безмълвно приемат заповедите му за мълчание или говорене по въпроси, които само той единовластно определя. Доброволния отказ от свобода на мисълта и обществени изяви ги е лишил от собствена физиономия. Те не са автори на политики, не са негов коректив , те всички са само „ние“ , неговите министри. И това е още една от причините в държавата да протичат процесите на деградация на държавността, за които стана дума по-горе. Човешкият разум трудно може да разбере хладнокръвното безхаберие на управляващите, предизвикали водната катастрофа на перничани, ограбването на здравната каса, унизителната бедност на половината от населението. Безпросветността, огромната неграмотност сред народа, „дал на вси славяни книга да четат“ будят презрителни гримаси у европейците, към които самонадеяно причисляваме себе си. Безкултурието на нашите държавници е заразителният пример, породил нравственият упадък и вандалщината във все по-голяма част от обществото. Възможно ли е в една цивилизована държава години наред безнаказано да се поругават паметници, които напомнят неприятни някому минали времена и деяния. Политическата вандалщина има своето продължение от паметника на“Альоша“ в Пловдив до унищожаването на произведения на изкуството на големия майстори Йоан Левиев. Потресаващото е, че разрушителният процесът, упражняван над културните паметници, става пред равнодушния погледа на други наши творци, удобно разположени по депутатските банки на парламента, безмълвни пред случващото.Това че в крайна сметка те сами стават съучастници в тази съсипия не помрачава дните им, изпълнени с безсмислени противоборства с едно несъстояло се минало. Финансовите притеснения на БАН, на другите научни общности прокуди хиляди талантливи българи да правят наука и открития в чужди университети, в чужди земи. Все още живото плодно дърво на народа и държавата ни в умъртвяващата плетеница на бръшляна , именуван ГЕРБ, е застрашено от интелектуална и физическа смърт. Външната политика на държавата се ръководи от единственият принцип: Ние сме направили своя “европейски и атлантически цивилизационен избор“, което еднозначно изисква да мразим Русия. Заради тази стратегическа цел госпожата министър на външните работи, опакована в дрешки с ципове, обвини посолството на Руската федерация в намеса във вътрешните ни работи поради твърдението, че Съветската армия е освободител на България от фашизма, обяви тази армия за поробител, вмени вина на СССР за Втората световна война, стана съавтор на полските и брюкселски съчинители на нова история на Европа през ХХ век. И на същата госпожа и през ум не й мина да се възмути от недопустимите за чуждестранен посланик наставленията на госпожа Мустафа, насърчаваща българската политиката на русофобия. Продължение на антируската инициатива бе обвинението на дипломати от посолството на Русия у нас в шпионаж, защото събирали данни за изборните нагласи и резултати. Нека в Европа и Америка знаят, че не само в избора на Тръмп има руско вмешателство , че и ние, „стратегическият партньор“ , сме жертва на вездесъщата ръка на Путин. Смешно, но много повече тъжно. Васалният комплекс, който демонстрира нашето правителство ни поставя в ролята на момче за поръчки, положение срамно за нас, българите. Но за европейските и Щатските наставници нашата външнополитическа роля е само такава. Нобеловият лауреат Жозе Сарамаго в романа „Слепота“ разказва за бедите на жителите на град, сполетян от епидемия на слепота. Но едва когато епидемията отминава пред зрящите им очи се разкрива страшната картина на разруха. Твърде дълго нашето общество, без да страда от слепота, не иска да види бедите, които самовластието на ГЕРБ в политически живот на България причини на всички нас. Когато прогледнем ще решим дилемата, която Ботев ни поставя: „позор ли е или слава“ животът, който това правителство ни отреди.    ", "date": "2020.02.01", "title": "„Позор ли е или слава“ /Хр.Ботев, „В механата“/"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406067-%D1%81%D0%B2%D0%B5%D1%82%D1%86%D0%B8-%D0%BB%D0%B8-%D1%81%D0%B0-%D0%B1%D0%B8%D0%BB%D0%B8-%D0%B2%D0%B8%D1%81%D1%88%D0%B8%D1%82%D0%B5-%D1%86%D0%B0%D1%80%D1%81%D0%BA%D0%B8-%D0%BE%D1%84%D0%B8%D1%86%D0%B5%D1%80%D0%B8", "text": "В публичното пространство непрекъснато комунистофобите-соросоиди ръсят невярното и спекулативно твърдение, че чрез Народния съд има разправа с генералите и „достойните“ български офицери, сражавали се за Родината. И се изброяват непрекъснато различни имена на висши военни командири, предимно генерали и полковници. И се споменават само подвизите им през Първата световна война и какви длъжности са заемали. И никой не казва, т.е. премълчава, за кои конкретно деяния са съдени и осъдени посочваните офицери. А наказанието е за престъпните деяния. Някои висши царски офицери се героизират по отделни поводи като се „икономисват“ техните престъпления. А някои от тези престъпления са чудовищни. В Народния съд делата на военните и полицаите са гледани от Четвърти съдебен състав в два процеса с общо 276 подсъдими. Произнесени са 47 смъртни присъди и 38 присъди за доживотен затвор, 35 на 15 години строг тъмничен затвор и т.н. Висшите военни и полицейски офицерски чинове и особено генералите са издигани и назначавани на висши командни длъжности само с благословията на Цар Борис III. А тези висши царски офицери са издавали заповеди на войскови части за акции срещу партизаните и мирното население в България, заповядвали и участвали в потушаването на Драмското въстание в Егейска Македония, в репресиите в бивша Югославия и особено в Сърбия и т.н. Нещо повече, те са участвали са в операции на германските войски срещу антифашистката съпротива в Югославия, провеждали са множество самостоятелни наказателни акции на територията на България и в т.нар. „нови земи“ (Македония и Тракия) и в Сърбия. Особено активни „защитници“ на българските висши военни престъпници са някои български историци, бивши марксисти и комунисти, новоизлюпени неофашисти, комунистофоби, ВМРО и лично г-н Кр. Каракачанов като зам. председател на Министерския съвет и министър на отбраната. Професор Любомир Огнянов в книгата си: Държавната политическа система в България. С., 1993) и в статията си „Народен съд“, или съдебна политическа репресия (  30.01.2015) отделя специално внимание на т.нар. „разправа с генералите“. Сред поименно посочените са осъдените на смърт генерали: Трифон Трифонов, Константин Лукаш, Борис Димитров, Асен Каров, Никола Наков, Асен Николов, Симеон Симов, Антон Балтаков, Никола Жеков, Ничо Георгиев. Премълчани са някои други генерали-„герои“ в борбата за унищожение на партизаните в България, инквизиции на собствените си войници, убийства на ятаци, помагачи, съмишленици на съпротивата срещу фашистката власт, плащали за отрязани глави, малтретиране дори на напълно невинни мирни жители, на жени, деца и старци. Забравата е налегнала някои историци. Някои стари пребоядисали се историци, както и нови евроатлантици и соросоиди, забравят или пък не знаят, че има причина и следствие, че Народният съд е следствие от престъпленията на част от висшия команден състав на българската войска, че висшите и младшите офицери са съдени за престъпни деяния по международното законодателство и по български закон. Наказанието и възмездието за престъпление не е и не може да бъде „съдебна политическа репресия“. Повечето специалисти по Нова история са наясно, че България от 1933 г. до 1944 г. е в състояние на гражданска война, чийто пик е периода 1941-1944 г. И да използваме мнението на акад. Г. Марков, макар и казани по други повод: „Имало е и насилие, но на война – като на война“ (Отзвук, Смолян, бр.147, 2012). А и това на акад. П. Динеков от 1933 г. – „в междуособиците кръвта предизвиква кръв“ (Дневници 1933-1992,. С., 2015 г.). Началото е кървавият фашистки Деветоюнски преврат, а краят бе Народният съд. Няма гражданската война само с една страна, всяка барикада има две страни. Осъдените от Народния съд са тези, които от 1923 до 1944 г. потискаха народа и стреляха, и убиваха без съд и присъда хиляди българи. Това са тези, които вярно служиха на интересите на Германския Райх. Произнесените присъди – смъртни, доживотен затвор или затвор с различен срок са мотивирани. Голяма част от висшите царски офицери са проводници на чужда на интересите на България политика, поставили са българските войници и офицери в услуга на немския фашизъм или национал-социализъм, както и да се нарича. Образно казано вършели фашистката работа на германските войски в Сърбия, Македония и Беломорска Тракия, извършвали са жестокости в България. Нещо повече, те са провеждали фашистка пропаганда сред състава на българската войска. Ето едно конкретно доказателство от архивите на Народния съд. Един от младшите офицери (кап. Д. Грамчев) заявява: „ (ЦДА, фонд 1449, опис 1, а. е. 140, лист 29). Голяма част от генералите и полковниците, командващи армии и дивизии са били агенти на немския фашизъм. Агенти не винаги в прекия смисъл на тази дума („шпионин“, „разузнавач“ или „таен служител“), а като синоним на: „изразител“, „проводник“, „представител на“, „човек действащ в чужди интереси“, „оръдие“ на немския фашизъм в българската армия. А кои са тези „по-горни началници“? Това са посочените по-горе от проф. Огнянов генерали – началниците на щаба на войската Константин Лукаш и Трифон Трифонов, командирът на Първи български окупационен корпус ген. Асен Николов, поредица от командири на армии и дивизии. Огромната част от българските офицери, подофицери и редници от българската армия, извършвали престъпления, се оправдават с това, че са изпълнявали заповеди. Но тези генерали, силно възвеличавани като „жертви“ сега от някои политици, историци, соросоидни журналисти и от редица дейци на ВМРО, както и от българските неофашисти, са издавали заповедите за убийства без съд и присъда, за убийства без доказана вина. Вярно е, че в армията има заповеди, които се изпълняват. Но всички ли заповеди се изпълняват безпрекословно? А как се изпълняват заповедите? Дали с неохота и стремеж към смекчаване на последиците от тях или със престараване и стремеж на всяка цена да се отличиш чрез жестокост? Отговор на тези въпроси има в материалите на Народния съд. Добре е да се припомнят думите като свидетел пред Народния съд на отечественофронтовския военен министър, „комуниста” Дамян Велчев. На въпроса:   Министърът отговаря:   (ЦДА, фонд 1449, оп. 1, а. е. 162, л. 201). Още по-категорична е позицията на ген. Крум Лекарски, също като свидетел на Народния съд: „ , както и ясната оценъчна позиция:  (ЦДА, фонд 1449, оп. 1, а. е. 140, лист 17). Да разгледаме делата на някои от „политически репресираните“ чрез Народния съд генерали и полковници от армията, жандармерията и полицията, на „разправата“ с тях. Да започнем с осъдения на смърт, но самоубил се  . Като командир на Първа Софийска дивизия издал заповед (27.12.1943 г.) за борба с нелегални и провеждане на блокади. „ . Военен издава заповед да се избиват цивилни, невъоръжени хора и най-вече с недоказана вина. Или:   (ЦДА, фонд 1449, опис 1, а. е. 109, л. 95-96.). Този ли е ангел – „жертва“ на комунизма? Нещо повече, по настояване на ген. Кочо Стоянов се създава и той ръководи по специални пълномощия от регентите и от правителството сборен отряд за преследване на партизаните и техните ятаци в Софийско (Ботевградска, Пирдопска, Новоселска и част от Софийска селска околия). Като командир на отряда е заповядал борбата срещу партизаните и ятаците „ “ (показания на подполк. Г. Манов; ЦДА, фонд 1449, оп. 1, а. е. 1381 л. 215). Или да вземем  , ръководил българските войски във Вардарска Македония по време на Втората световна война. Още не отшумяло тържественото посрещане от местните българи-жители на Вардарска Македония на българските войски на 8 октомври 1941 г. ген. Бойдев издава следната заповед:  (Цит. по:  ) След Девети септември 1944 г. е съден от Народния съд и e осъден на затвор. След затвора е интерниран в Троян, където доживява до 90 -годишна възраст и където написва спомените си („От поручик до генерал“), силно възхвалявани от един български историк. Но нито мемоариста Бойдев, нито историка си спомнят за тази заповед, довела до множество трагедии сред братята ни в Македония. На 10 май 1944 г. командващият III армия   издава заповед, с която нарежда „безпощадно“, да се „застрелват на място … всички нелегални“ (Н. Недев, Десет дни…, 1974 г.), но на 8 септември 1944 г. някой от тези, които е трябвало „безпощадно“ да бъдат „застрелвани на място“ го застрелват него. В някои от заповедите се одобряват смъртни присъди и се заповядва незабавното им изпълнение. На 24 юли 1944 г.   обявява смъртни присъди (смърт чрез обесване) от Военно-полевия съд при Първи български окупационен корпус (командван от него) на неприсъствено осъдените о.з. поручик Атанас Русев, о.з. подофицер Георги Славов, о.з. фелдфебел-школник Йордан Йорданов, о.з. санитарен офицер д-р Кирил Игнатов, подпоручик Димитър Баев и редник Петър Стоянов. В заповедта пише:  (Народният съд 1944-1945 г., 1997, с. 149-150). Подобни прояви имат и други висши офицери, командвани от ген. Николов. Да вземем например ген. Хр. Козаров – командир на 27 пехотна дивизия. За него свидетелстват, че в с. Орляк в Сърбия е заповядал да се убият 60 души мирни граждани заради това, че са убити 4 български войници (ЦДА, фонд 1449, оп. 1, а. е. 105, л. 452). Както и друго свидетелство: „ “ (ЦДА, фонд 1449, оп. 1, а. е. 105, л. 424-425). Нещо повече. Ген. Козаров се проявява и като расист. Негово е твърдението, че   (ЦДА, фонд 1449, оп. 1, а. е. 105, лист 543-546). Е, този ли не е фашист? Същият е осъден от Народния съд на доживотен затвор, но през 1953 г. е предсрочно освободен и умира като свободен гражданин през 1966 г. . Дори част от офицерите започват да измислят „конспирации“ и тяхното разкриване да става трамплин за служебното им израстване. Откриват „конспирации“, дори там където не е имало нито един комунист, ремсист или отечественофронтовец. При разкриването на „конспирациите“ вътре в армията стават едни от най-зловещите измъчвания. Става норма част от българските офицери да се превръщат в инквизитори на български войници, набедени че са комунисти. Ето само едни фрагмент от разпита пред Народния съд на един от набедените за „конспиратори“ – Трайчо Свиркаров: „ (ЦДА, фонд 1449, оп. 1, а.е. 105, л. 468). Показателни са писмените му показания преди процеса: „ (пак там, а. е. 119, л. 76) Ръководителят на инквизициите майор Йордан Попянков заявява пред Народния съд: „ (пак там, а. е. 136, л. 667-668). Дори Богдан Филов с неодобрение отбелязва в дневника си зверствата на Попянков. Освен преките заповеди за инквизиции, убийства и зверства редица старши  командват не само своите военни съединения, но и жандармерия, ловни роти, полиция и др. против партизански отряди, бойни групи, ятаци, близки и роднини на противниците на властта, срещу мирно население на територията на цялата страна  И тази им дейност продължава, дори когато на всички е ясно, че Германия губи войната и у нас предстои смяна на фашистката с антифашистка власт. Показателни са военните действия срещу партизаните. Например, при вр. Милеви скали военни части на 27 пех. полк, кавалерия и тежкокартечна рота водят сражения (4 септември 1944 г. при правителството на К. Муравиев) с партизаните при което са убити 12 партизани начело с Методи Шаторов. Някои от тях дори след Девети септември продължават фашистката си линия. В Елхово става въоръжено сблъскване между войниците и командващия 12 пех. дивизия ген. Петър Каров (началник на пехотата на България през Втората световна война), който предизвиква войниците с провакаторското си поведение. В завързалата се престрелка са убити двама офицери, а един е ранен. Самият генерал е заловен и убит на 11 септември 1944 г. от войниците (С. Петрова. Деветосептемврийската революция 1944 г., 1981 г., стр. 398). и части от населението и превръщането им репресивен фашистки апарат и друга специфична дейност на царските висши офицери. През пролетта на 1944 г. Щабът на войската, ревностно се заема с изпълнението на Постановление № 30 на Министерския съвет, с което ръководството на всички наказателни операции се възлага на армейските командири и подчинените на тях жандармерия, ловни дружини, полиция. По този повод ген. Ничо Георгиев (началник на 10-та дивизионна област издава заповед за борба с нелегалните. В нея той натоварва с разузнавателни задачи всички горски и плоски стражари, надзиратели, началници на гари, пощенски клонове, всички шефове на околийски служби и органите им, както и привличането и на ловци, запасни подофицери, бранници и др. са натоварени с разузнавателна задача в околностите на населените места. Всички тези лица трябва по същество да станат доносници на военното командване. Пряката борба с нелегалните, техните ятаци и помагачи и парашутисти да се води от всички служебно въоръжени лица и „трябва да има за цел тяхното унищожаване“. Според тази заповед всеки кмет организира въоръжена група, която да пази населеното място от нападение, да унищожава малки групи, да залавя съмнителни лица, ятаци и др., да „подпомага полицейски и войскови отряди“, а полицията да действа под командването на войсковия командир и този на жандармерията. А като главна цел е посочено „обезвреждането на нелегалните групи“ (ЦДА, фонд 1449, опис 1, а.е. 106, лист 171-174). Щабът на българската войска, командван от близки на Борис III висши офицери през пролетта на 1944 г. издава нареждане да се свикат на обучение всички запасни чинове, за които има сведения, че са комунисти и те да са в поправителна трудова дружина, като се държат под охрана. Това по същество е охраняван концентрационен лагер с принудителен труд. В Кърджали, където се разпорежда ген. Ничо Георгиев в този състав са включени всички арестувани и подозирани няколко стотици комунисти и ремсисти. Свидетелят Иван Герджиков заявява пред Хасковския народен съд: „Условията в лагера бяха съвсем лоши и непоносими“. Правени са опити от местни хора някои от затворените в лагера да бъдат освободени по различни уважителни причини, но ген. Георгиев не допуска да бъде освободен нито един. Той проявява огромно престараване. Свидетелят Кирил Хаджипопгеоргиев заявява пред съда: „Аз боледувах от туберкулоза … Гледаха ме комисии, които дадоха мнение да бъда освободен от отиване в работната дружина. Въпреки това бях изпратен в тази дружина (ЦДА, фонд 1449, оп.1, а.е. 106, лист 188). Дори болен от туберкулоза е изпратен в лагера на принудителен труд при непоносими условия за живеене! Същият този ген. Ничо Георгиев, сега обявяван за „политически репресиран“ в последната си писмена дума пред Народния съд заявява: „… готов съм винаги да работя за народа, за ОФ България, срещу престъпния фашизъм, за независимостта на България. Да живее народа! Да живее България! Смърт на престъпния фашизъм!“ (ЦДА, фонд 1449, опис 1, а.е. 136, лист 703). Ето това е ликът на царските фашистки генерали! Без да има решение на българското Народно събрание, на българското правителство и без дори да има сключена военна конвенция между България и Германия, българските войски са поставени на разпореждане на Германското главно командване и за извършване на военни задачи в интерес на немската армия и против интересите на държава, с която България не е във война. Още през 1942 г. български войски заместват немски войски в Югоизточна Сърбия и участват в съвместни немско-български акции срещу югославската съпротива. На 5 януари 1943 г. в Германия Хитлер, фелдмаршал Кайтел и ген. Йодл се срещат с българския военен министър генерал-лейтенант Никола Михов. На нея Фюрерът казва:  (к.м.) . На същата среща ген. Михов декларира пред Хитлер „ “ (ЦДА, фонд 1449, опис 1, а. е. 269, л. 283, 285). На 18 и 19 юни 1943 г. в София се провежда българско-германска военна среща, на която българската войска поема три нови задачи: окупацията на цяла Сърбия (без района на Белград и мина „Бор“); осигуряване на снабдителните линии по Вардар и Морава; заместване на немските войски в Егейска Македония, северно от Солун. На тази среща в прав текст ген. Михов признава, че български войски са придадени на немските войски и са под тяхно командване. Това личи добре от въпросите му: 1/. „ “ и може ли „ (к.м.)   (ЦДА, фонд 1449, опис 1, а.е. 133, л. 243-255). От протокола на тази среща напълно ясна става пълната зависимост и подчиненост на българската войска на немското главно командване и локалните немски военни началници. Но подобни примери, макар и в по-малък мащаб има и на други места. Например, по искане на немската армия командването на българската 5 –та армия в Скопие създава българска противовъздушна батарея, която е подчинена на немски противовъздушен полк. Целта e опазване от англо-американските самолети на фабриката за молибден. След като българската батарея сваля американска „летяща крепост“, нейният командир подпоручик Матев е награден с немски орден за храброст. Поради немското изискване се започва   и е създаден Първи български окупационен корпус, командван от генерал Асен Николов. Той е дислоциран в района на гр. Ниш. Този корпус под командването на ген. Николов действа като верен съюзник на германците в борбата им с югославските партизани и четници. Командваният от него корпус е разположен в цяла Сърбия. В Уикипедия пише, че при изтеглянето си, командваният от ген. Николов окупационен корпус е от 33 635 души. В тази окупационна кампания има регистрирани 8 450 ранени, пленени, убити и безследно изчезнали български войници. Кой носи отговорност за тази българска загуба? Войските на Първи български окупационен корпус от 1942 до август 1944 г. масово участват заедно с немски части или самостоятелно в сражения с югославски партизани и с мирни граждани. Много показателна е битката в района на Пуста река в Югоизточна Сърбия. През февруари 1942 г. след няколкодневни сражения, при които са убити 13 и ранени 7 югославски партизани и 35 убити и ранени български войници, югославските партизани се изтеглят от селата Бойник, Драговац, Маре и други. На 17 февруари по заповед на полк. Христо Стоянов са избити няколкостотин мирни граждани, предимно жени, деца и старци – почти 500 души. От тях до 17 години възраст са около 75 деца и младежи. Сред тях е Ружица Маркович на три месеца, както и: едногодишните Миладин Чорбевич, Сърбиянка Здравкович, Велимир Здравкович, а Милорад Здравкович се ражда по време на стрелбата; двегодишните Живана Здравкович, Милутин Маркович, Любица Стоилкович, 11 деца на 3 годинки, 8 деца на 4 години и т.н. При масовите убийства оцелелите, но ранени деца и младежи са 16, от които едногодишната Рада Ченич е ранена в главата. Убити са 4 души на възраст на и над 80 години. Местните сърби наричат този ден “Кървавия 17 февруари“. За този полковник, издал тази заповед, известен с прякора „Злото“, още на 23 септември 1944 г. (преди Наредбата-закон за Народния съд) 7 души от командвания от него 13 полк пишат до военната дивизионна област: „  “ (ЦДА, фонд 1449, опис 1, а.е. 120, л. 154). Ако някой иска да знае по-подробно за „дребните работи“ на полк. Стоянов в Интернет да прочете книгата с поименния списък на убитите мирни граждани на Бойник на сръбския историк Никола П. Илич (Крвави фебруар, Лесковац, 1976 г.;  ). . А тези факти Уикипедия соросоидно премълчава. Например, сраженията с югославските партизани и четници. Вестник „Устрем“ съобщава, че през 1942 г. на 3 август български войски, заедно с немските провеждат наказателна акция за прочистване района на планината Капаоник, в която са големите рудници за оловно-цинкови руди. Операцията се ръководи лично от Химлер. В нея участва 36 козлодуйски пехотен полк с командир полк. Павел Панов (осъден на смърт от Народния съд). В едно от сраженията са заловени 1 английски офицер, 2 австралийски войници и 5 сръбски партизани. Ама ние сме били водили само символична война с Великобритания! А защо задържаме и предаваме на немците трима британски войници? В цялата акция са убити около 700 югославски партизани. Отново няма данни колко са убитите българи и колко партизани са убити от българите. През 1943 г. от в края на май и първата половина на юни български войски участват в ръководената от немските генерали операция „Шварц“, заедно с германски, италиански и хърватски военни части в сражения с титовите партизани не само в Сърбия, но и в Черна гора, където германци, италианци и българи изкачват най-високия връх на планината Дурмитор. В тази акция участва 61 -ви български пехотен полк с ок. 2000 войници. При операцията са убити 7543 партизани и 1200 мирни граждани. Уикипедия съобщава за загиналите германци и италианци, но срамежливо премълчава за загиналите българи. След това на 27 юни 1943 г. в-к „Устрем“ съобщава, че ген. А. Николов е първият български офицер награден с най-висшия германски орден „Железен кръст“ първа степен през Втората световна война за  “. В края на 1943 и началото на 1944 г. войници от Първи български окупационен корпус участват и в операцията „Кугелблиц“. Но български фашистки висши офицери не само издават заповеди да убийства. Те планират, организират и провеждат самостоятелни наказателни акции срещу партизаните, техните ятаци и мирното население в окупираните земи. Ген. Козаров заповядва и командва провеждането на самостоятелните български наказателните акции „Буря“ и „Удар“ в Сърбия. Самостоятелна акция българските окупационни войски в Сърбия провеждат и във Велика Плана, град на левия бряг на р. Велика Морава, близко до устието ѝ в р. Дунав. При тази акция по свидетелските показания на подпоручик Др. Захариев „ “ (ЦДА, фонд 1449, опис 1, а. е. 105, л. 427). И друг свидетел: „ (Пак там), т.е. ген. Христо Козаров. В публикуваните архиви на Народния съд ( ) могат при добро желание да се прочетат и видят оригинални документи за престъпленията на редица висши военни. Сред тях е задочно осъденият на смърт от Народния съд ген.  , един от най-видните идеолози на национализма и фашизма в България, ръководител на фашистката организация „Съюз на българските национални легиони“, която организация е за промени в страната по пътя на националсоциализма (Н. Поппетров. Фашизмът в България. Развитие и прояви. С., 2008). Жеков е личен приятел на Хитлер. Ето какво пише в Мотивите към XI постановление на Министерския съвет от 12 февруари 1942 г., подписани от фин. министър Добри Божилов: „ “. И министърът предлага това дарение да бъде освободено от данъци, такси и други задължения към държавата (Стен. дневници 25 ОНС, III РС, 11.III.1942 г., стр. 1084). Ето на този отявлен фашист, антисемит, комунистофоб и личен приятел на Хитлер вече е отменена смъртната (неизпълнена) присъда от Народния съд. В знак на почест на един от най-видните български фашисти, довел, заедно с Фердинанд страната до национална катастрофа, е наименувана улица и спирка на градския транспорт в София. Е, ако това не е неофашистки реваншизъм от страна Столичния съвет? Командирът на 22 пехотна дивизия   е осъден на смърт от Народния съд за действията му срещу мирното население на Сърбия и за участието на командваните от него войски в преследване на сръбските партизани. Издал е заповед да се проведе наказателна акция в района на гр. Прокупле (Сърбия) като от всяко село се разстрелват по 4-5 души селяни. Ето и цитата от казаното през Народния съд от кап. Вичо Ангелов:   (ЦДА, фонд 1449, опис 1, а. е. 143, л. 25). След отказ да изпълни тази заповед кап. Ангелов е хвърлен в Нишкия затвор. На 4 септември 1944 г. Балтаков е пленен от германците и е отведен в лагера „Офлаг-8“. През май 1945 г. Върховният касационен съд отменя смъртната му присъда. Сега върви процес на реабилитация на откровено фашистките царски офицери от българския съд и чрез масови прояви (т.нар. „Луков марш“), както и обругаване на паметниците на загиналите антифашисти. Историческата истина се подминава и обезобразява. Да, както казва Оскар Уайлд „Истината рядко е чиста и никога не е проста”. Но колкото и да „не е проста“ и рядко да е „чиста“ тя е потребна на обществото в истинския си облик, а не либерално идеологически и антикомунистически и неофашистки обезобразена.    ", "date": "2020.02.01", "title": "Светци ли са били висшите царски офицери?"}
{"url": "http://www.classa.bg/%D1%81%D0%B2%D1%8F%D1%82/item/406068-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BD%D0%B0%D0%BF%D1%83%D1%81%D0%BD%D0%B0-%D0%B5%D1%81", "text": "Обединеното кралство официално напусна Европейския съюз в петък, затваряйки главата за близо половин вековна интеграция с европейските си съседи, докато започва да очертава нов и несигурен курс. Денят, който следва близо четири години на почти безпрецедентен политически хаос, предизвикан от референдума за Brexit през 2016 г., бележи преломни точки както за Великобритания, така и за ЕС. Сега 27-членният блок губи втората си по големина икономика и основна военна сила. Великобритания напуска чадъра на гигантска търговска организация и ще започне процес за изграждане на ново място на световната сцена. \"Най-важното нещо, което трябва да се каже тази вечер, е, че това не е край, а начало\", заяви премиерът Борис Джонсън в телевизионно обръщение към нацията. „Това е моментът, когато тъмнината се пречупва, а завесата се вдига за нов акт“. Как ще изглежда този акт не е ясно. Сега Великобритания влиза в преходен период от поне 11 месеца, докато договаря бъдещите отношения с ЕС. През това време Великобритания законно ще бъде извън блока, но за гражданите от двете страни ще се променят малко неща. Едва след като преходният период приключи, наистина ще стартира уникален експеримент в деглобализацията, илюстрирайки какво се случва, когато една държава издигне нови бариери пред търговията с най-големия си търговски партньор. „Предстои да проведем серия от несравними експерименти\", казва пред WSJ Ананд Менън, професор по политика в King's College London. „Предстои да затрудним търговията“/ В цяла Великобритания денят бе белязан от приглушени тържества и протести. Политическа криза, която коства работните места на двама британски премиери и предизвика два избора, взе своя дан. След години на дебат за Brexit много британци просто искат да продължат напред. Премиерът Борис Джонсън пътува до Съдърланд, в Северна Англия, за да проведе символично заседание на кабинета. През 2016 г. градът гласува категорично в полза на Brexit и той е родно място на автомобилна фабрика на Nissan Motor Co., чийто бизнес вероятно ще бъде повлиян от засилените търговски бариери. По-късно Джонсън се обърна към нацията, докато привържениците на Brexit се събраха извън парламента, а съседен площад беше украсен с британски знамена за улично парти. „Много съм щастлив. Време е\", казва Джордж Бланд, 25-годишен, наметнат с британско знаме на площада пред Парламента, докато тълпата пееше “Rule Britannia“.         Визията на правителството след Brexit остава неясна . Джонсън каза, че вече извън правилата и регламентите на ЕС, възнамерява да сключва търговски сделки по целия свят със страни, включително САЩ, но много зависело от търговските преговори с ЕС. В следващите месеци ще започне да се занимава с това колко точно достъп ще има Великобритания до блока. „Всеки избор има последици“, заявиха в петък тримата висши лидери на ЕС. В стремежа си да ускори преговорите, Джонсън вече изключи продължаването на преговорите след 2020 г. Той също така казва, че Великобритания няма да остане в крак с регулациите на ЕС. В петък правителството потвърди, че Обединеното кралство ще се стреми да подпише търговска сделка, подобна на тази, която ЕС подписа с Канада през 2016 г. То заяви, че ще се стреми 80% от търговията да бъде покрита от търговски споразумения за три години. Това би оскъпило търговията на британските производствени предприятия с Европа. И все пак, веднъж извън ЕС, британското правителство ще има по-голяма свобода, за да спаси или субсидира бизнеса например. Други предизвикателства също набират сила. Шотландия, която преобладаващо гласува да остане в ЕС по време на референдума през 2016 г., настоява да проведе референдум за членството си във Великобритания. „Новият референдум за независимост ще даде решението за най-добрия път за Шотландия в нашите ръце“, заяви в реч в петък лидерът на Шотландската национална партия Никола Стърджън. Засега Джонсън не разрешава референдум. За първи път след 2015 г. проучване на общественото мнение показа, че мнозинството шотландци подкрепят независимостта. На историците ще остане бремето да обяснят как сравнително малък клъстер от британски евроскептици насърчи общонационален дебат, довел до прекрояване на най-големия търговски блок в света . „Тук става въпрос за това, по дяволите, интересът на няколко пенсионери в кръчма през 70-те години на миналия век се превърна в това“, казва Гауейн Тоулър, дългогодишен съюзник на архитекта на Brexit Найджъл Фараж. „Освободени от ограниченията на Европейския съюз, отново ще можем да намерим своето място в света“, каза Фарадж пред тълпа в Лондон. „Хората победиха статуквото\". Великобритания винаги е била неудобен член на европейския клуб. След като европейският проект се роди през 50-те години на миналия век, Обединеното кралство се опита да се присъедини към 60-те години на миналия век, а Франция на два пъти наложи вето на заявлението си членство. Обединеното кралство се присъедини през 1973 г., надявайки се да се възползва от икономическото възраждане, след като осъзна, че растежът на блока надминава нейния собствен. Въпреки че одобри членството си по време на референдум през 1975 г., Великобритания се отврати, слеод кат клубът се превърна от икономическа търговска единица в политически съюз. През 1992 г. сговор за създаване на по-интегриран съюз предизвика бунт в британската Консервативна партия. Великобритания се съгласи на договора, но с изключения, включително отказ от общата валута. Доминираната от услугите британска икономика се възползва от безпроблемния достъп до ЕС, което превърна страната в глобален портал към европейския пазар. Десетилетията интеграция бяха възприето от много икономисти като икономически разрушителни. Именно разриви в рамките на Консервативната партия през 2016 г. принудиха тогавашния премиер Дейвид Камерън да свика референдум за членството на Великобритания в ЕС. Той гледаше на това като на начин да се успокои борбата в неговата партия, но  референдумът бързо излезе извън неговия контрол. Той разкри централен проблем с членството на Великобритания: кампаниите в полза на ЕС се мъчеха да дадат убедителен аргумент за проекта извън неговите икономически ползи. Загубата на суверенния контрол, особено над свободното движение на мигранти от ЕС в страната, беше успешно овладяна от кампаниите за Brexit, начело с Джонсън. През юни 2016 г. Великобритания гласува с 52% срещу 48% за излизане от ЕС. Настъпиха няколко години политически хаос, докато различни фракции призоваха за различни условия на напускането. На премиера Тереза Мей бе оставено да тълкува как да развали партньорството.     Мей опита компромис, който да остави Великобритания извън ЕС, но в правната орбита на търговския блок . Нито про-, нито анти-Brexit фракции не бяха впечатлени. Последва непрекъснат парламентарен бунт. Сделката за развод на Мей беше отхвърлена три пъти от депутатите. Тя беше прокудена от собствената си партия. Джонсън не направи същата грешка. Вместо това той настоя за по-рязко скъсване с ЕС. След това свика избори, за да изчисти депутатите, които не подкрепиха сделката му. Ходът с високите залози се отплати. Привържениците на Brexit се отказаха от традиционните партийни привързаности, за да застанат зад Джонсън. В края на 2019 г. Консервативната партия спечели най-голямото си мнозинство от 80-те години на миналия век с вълна от подкрепа на сините якички. Сега Джонсън обеща да насърчи програмата за свободен пазар, като същевременно защитава този нов електорат от глобалната конкуренция. От това как ще изиграе този балансиращ акт, ще зависи успеха на Brexit. „Каквито и да са неравностите по пътя напред, знам, че ще успеем\", заяви Джонсън в петък вечерта.    ", "date": "2020.02.01", "title": "Обединеното кралство официално напусна ЕС"}
{"url": "http://www.classa.bg/%D1%81%D0%B2%D1%8F%D1%82/item/406069-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8-%D0%B5%D1%81", "text": "Великобритания официално няма да е част от Европейския съюз (ЕС) от 1 февруари, но практически Брекзит се е случил много преди тази дата. Обединеното кралство се присъединява през 1973 г. (към Европейската икономическа общност) и е първата държава членка, която се оттегля. В събота сутрин ЕС ще се събуди без Обединеното кралство. А докато този дълъг процес течеше, блокът се адаптираше към новата си реалност. Докато процесът по напускано на ЕС в Уестминстър изглеждаше все още в безизходица, Брюксел коригираше своите позиции по въпроси като разширяването, сигурността и отбраната, изостряйки нежеланието да приема нови членове (нещо, за което Великобритания отдавна се застъпва) и показа повече отвореност към военното сътрудничество (нещо, на което Великобритания през годините се противеше). И вече съществува нов, макар и несигурен баланс на силите. Британците дълги години бяха балансьор и посредник в напрегнатите отношения между щастливите французи и строгите германци. Докато Великобритания се оттегляше, се създадоха нови коалиции от единомислещи държави от ЕС, например между Холандия, Ирландия и скандинавците, за да заменят британския инстинкт за по-либерални икономически политики. Няколко официални лица коментират пред Politico, че отсъствието на британците се чувства особено остро по време на дебата за започване на преговори за присъединяване с Албания и Северна Македония. Великобритания, която беше шампион на разширяването на ЕС в миналото, изрази подкрепа за двете държави от Западните Балкани. Но Лондон не се включи в напрегнатите дебати, довели до това, че Франция, впоследствие Дания и Холандия, блокираха плана за незабавно започване на преговори с двете страни. В политическо отношение някои служители твърдят, че работата на Великобритания по ядреното споразумение с Иран, на което тя е съавтор, заедно с Германия и Франция (както и Русия и Китай), може да послужи като модел за сътрудничество в областта на външната политика и сигурността. Обединеното кралство все още ще бъде постоянен член на Съвета за сигурност на ООН, а служителите в Лондон и Брюксел многократно подчертават, че ценностите и интересите на ЕС и Великобритания остават перфектно синхронизирани. Брекзит доведе до по-голямо единство на ЕС в най-екзистенциалния смисъл - дори и суровите критици на Брюксел рядко говорят за напускане на блока. Но излизането на Вликобритания не допринесе да се изгладят ожесточени разделения в области като външната политика, нито охлади многобройните вътрешни съперничества - като постоянния разрив между Изтока и Запада. Великобритания така и не се вписа Точно кога Великобритания действително напуска ЕС е въпрос на известен дебат в Брюксел. Но със сигурност според дипломати това се е случило много преди официалния час - 23:00 ч. на 31 януари. За някои напускането на Великобритания бе повод да напомнят, че френският президент Шарл де Гол първоначално блокира присъединяването й към ЕС преди повече от 40 години, а много експерти казват, че Великобритания от самото начало така и не се е вписала в Евросъюза. Пиер Селал, френски дипломат-ветеран и постоянен представител на Франция в ЕС, припомня, че още през 1975 г., само две години след присъединяването на Великобритания към Европейската икономическа общност, в страната се провежда референдум дали да продължи членството си. За оставане тогава гласуват 67,23% срещу 32,77%, които искат да напуснат. \"Страната винаги е била дълбоко разделена относно членството си в ЕС и от самото начало тръгна с колебания\", казва Селал. Нежеланието на Великобритания да се присъедини към общата валута на еврото и постоянните искания за освобождаване от различни политики на ЕС, както и търсенето на отстъпки от бюджета, само засилваха схващането, че страната е аутсайдер практически от момента, в който е влязла в съюза. Според Европейската комисия значителната роля на Великобритания до голяма степен приключи, когато Джонатан Хил се оттегли като комисар по финансовата стабилност на ЕС на 25 юни 2016 г. В Съвета на Европа Великобритания отдавна се въздържа от много гласове или просто се съгласява, ако се изисква единодушие. Докрай най-силно се усещаше присъствието на британците в Европаралмента, но предимно по конкретни въпроси. Защо отне толкова време Референдумът за излизането на Великобритания се проведе през юни 2016 г., когато 17,4 милиона души избраха Брекзит. Резултатът беше 52% за напускане срещу 48% за оставане. Първоначалната дата за излизане беше 29 март 2019 г., но крайният срок беше отложен два пъти, след като депутатите отхвърлиха сделката, договорена от тогавашния премиер Тереза Мей. Много консервативни депутати и Демократичната юнионистка партия (DUP - тогавашният съюзник на правителството в парламента) бяха недоволни от казуса за границата между Република Ирландия и Северна Ирландия, като аргументът бе, че Обединеното кралство може да остане в капан с ЕС години наред и без изход от ситуацията. След като депутатите отхвърлиха сделката на Мей три пъти, тя подаде оставка. Последваха предсрочни избори през декември, след които в парламента имаше консервативно мнозинство, което успя да приеме законодателството за ЕС. Но новият премиер Борис Джонсън също се нуждаеше от удължаване на срока за Брекзит, след като депутатите не успяха да приемат ревизираната сделка. Това доведе до новия краен срок - 31 януари 2020 г.       Какво следва След като Великобритания официално напусне ЕС на 31 януари 2020 г. има още много да се обсъжда и ще последват месеци на преговори. Въпреки че страната вече е договорила условията за напускането на ЕС, и двете страни все още трябва да решат как ще изглеждат бъдещите им отношения. Това ще бъде разработено през преходния период (наричан период на изпълнение), който започва веднага след деня на Брекзит и трябва да приключи на 31 декември 2020 г. През този 11-месечен период Обединеното кралство ще продължи да следва всички правила на ЕС и търговските му отношения ще останат същите, но ще бъде извън политическите институции и няма да има британски членове на Европейския парламент. Преходният период има за цел да предостави на двете страни малко въздух, докато се договаря ново споразумение за свободна търговия. Това е необходимо, тъй като Великобритания ще напусне единния пазар и митническия съюз в края на този период. Споразумението за свободна търговия позволява на стоките да се движат в ЕС без проверки или допълнителни такси. Ако не бъде договорено ново споразумение навреме, тогава Обединеното кралство е изправено пред възможността да търгува без сделка. Това би означавало мита за стоки от Обединеното кралство, изнесени за ЕС, и други търговски бариери. Освен търговията, много други аспекти на бъдещите отношения между Великобритания и ЕС също ще трябва да бъдат решени. Например правоприлагане, обмен на данни и сигурност, авиационни стандарти и безопасност, достъп до водите за риболов, доставки на електричество и газ, лицензиране и регулиране на лекарства. Премиерът Борис Джонсън настоява, че преходният период няма да бъде удължен, но Европейската комисия предупреди, че справянето в график ще бъде изключително предизвикателство. Преходният период и други аспекти на излизането на Великобритания бяха договорени в отделна сделка, наречена Споразумение за оттегляне. Повечето от тях бяха договорени от правителството на Тереза Мей, но след като Джонсън я замести през юли 2019 г., той премахна най-противоречивата част - тази за границата между Северна Ирландия и Република Ирландия. Съгласно сделката на Джонсън, ще бъде създадена митническа граница между Северна Ирландия и Великобритания. Някои стоки, влизащи в Северна Ирландия от Великобритания, ще бъдат обект на проверки и ще трябва да плащат такси за внос в ЕС. Те ще бъдат възстановени, ако стоките останат в Северна Ирландия (т.е. не са преместени в Република Ирландия). Останалата част от споразумението за оттегляне до голяма степен не се променя от договореното от Мей. То включва правата на гражданите на ЕС във Великобритания и на британските граждани в ЕС, които ще останат същите по време на прехода; колко пари Обединеното кралство ще изплати на ЕС (около 30 милиарда паунда). Според експерти, като цяло, отношенията между Великобритания и ЕС след Брекзит може би няма да са много по-различни от тези преди това.  ", "date": "2020.02.01", "title": "Какво предстои на Великобритания и ЕС"}
{"url": "http://www.classa.bg/%D1%81%D0%B2%D1%8F%D1%82/item/406070-%D1%81%D0%B8%D0%B3%D1%83%D1%80%D0%B5%D0%BD-%D1%81%D1%8A%D0%BC,-%D1%87%D0%B5-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D1%89%D0%B5-%D0%BF%D0%BE%D1%85%D0%BB%D0%BE%D0%BF%D0%B0-%D0%BD%D0%B0-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B0-%D0%B5%D1%81", "text": "След Брекзита Великобритания ще бъде едно пречупено кралство. И съм сигурен, че най-късно след 20 години Лондон ще похлопа отново на вратата в Брюксел с молба да бъде приет обратно,  но няма да е лесно, пише Робърт Мъдж.       В утрото на 23 юни 2016 година реших да наруша моя ежедневен ритуал да следя неотлъчно новинарския поток - ритуал, който иначе изпълнявам с упоритостта на наркоман. Така отидох на работа в блажено неведение за онова, което се беше случило. Бях приготвил два коментара за публикуване. Единият – в случай на крайно невероятния сценарий, че британците са избрали да напуснат Европейския съюз, а другият за, както смятах тогава, напълно сигурното ни оставане в общността. По принцип избягвам крайностите и не обичам лекомислено да използвам думи от сорта на „шок\", но действително изпаднах точно в такова състояние, когато влязох в редакцията и научих новината за изхода от британския референдум. Германските ми колеги после ми казваха, че съм изглеждал така, сякаш съм видял призрак. Оттогава изминаха три и половина години, в които призракът на Брекзита придоби съвсем реални очертания. Дълго време продължавах да тая наивната надежда, че страната ще се осъзнае и ще премисли решението си. Докато мои приятели и колеги кандидатстваха за германско гражданство, аз отлагах решението си до последния момент. Империята отвръща на удара Аз, естествено, признавам резултата от едно демократично гласуване, но все още отказвам да приема начина, по който стигнахме дотук - това си беше заговор, изтъкан от недоразумения, лъжи и дезинформации. Мнозина допуснаха да бъдат омаяни от егоцентрици като Дейвид Камерън или Борис Джонсън, които проправиха пътя за Брекзита. Мнозина в страната явно изпитват носталгия по една отдавна съществувала империя. Твърдението, че нация, която едно време е държала в подчинение огромна колониална империя, сега трябвало да се освободи от оковите на Европейския съюз, е направо налудничаво. Всички европейски правила и регулации, които сега са толкова презирани от управляващите в Лондон, са в една или друга степен създадени и от самите британски представители. А когато някое общо решение не им допадаше, те чисто и просто прокарваха някакво изключение. За никоя друга европейска страна не са били правени толкова много отстъпки и изключения. Но, не се плашете, има надежда. Министърът на Брекзита Стив Баркли - един от онези членове на правителството, чийто живот явно преминава в някаква паралелна реалност, наскоро забеляза, че 99% от виното, консумирано в Обединеното кралство, е вносно. Когато Великобритания напуснела ЕС, този „основен сектор\" щял направо да процъфти. Наистина го каза, не си съчинявам! Но дали Баркли и за секунда се е замислял защо се внася толкова много вино? А откога британското винопроизводство се смята за „основен сектор\"? Европейският съюз не е съвършен. Но е чисто безумие да се вярва, че когато остане сама, Великобритания ще успее да сключи по-добри сделки със страните-членки на ЕС и с останалите глобални играчи. Досега Великобритания е подписала подобни договори само с държави от сорта на Лихтенщайн, Фарьорските острови, Грузия и Ливан. Не бих искал това да се тълкува като липса на уважение към тези страни, но те все пак няма как да бъдат причислени към големите икономически субекти. В Лондон обаче явно все още смятат, че повод за паника няма. Министърът на търговията Лиъм Фокс обяви, че имал готов списък с 40 сделки, които щели да бъдат подписани на секундата, в която Брекзитът стане факт. Но къде го този мистериозен списък? Пък и колко ли привлекателна за външни инвеститори може да бъде държава, чиито основни индустрии  и услуги направо агонизират в резултат от Брекзита? Не е трудно да се разбере защо водещи автомобилостроители закриват фабриките си на Острова и ги прехвърлят в континентална Европа, а големите финансови играчи се изнасят към Париж и Амстердам. Да не говорим какво изтичане на мозъци ще настъпи, след като европейските граждани, които работеха в сферата на науката и образованието, си опаковат куфарите и напуснат. In vino veritas? И това далеч не е всичко. Британската евродепутатка и привърженичка на Брекзита Джун Мъмъри наскоро се оплака в Туитър, че след като напусне ЕС, Великобритания вече няма да има свои представители в Брюксел, които да участват в определянето на риболовната политика. Какво прозрение само! Дано Борис Джонсън да е запазил няколко херинги в камерата за дълбоко замразяване… След Брекзита Великобритания ще бъде едно пречупено и разединено кралство. Географски тя винаги е била отделена от континентална Европа. Тази дистанция сега ще се усеща вече все по-осезаемо и политически, и икономически, и социално. Може и да не съм вече съвсем млад, когато това се случи, но съм сигурен, че през следващите 20 години Великобритания ще похлопа отново на вратата в Брюксел с молба да бъде приета обратно. Само че условията тогава ще са далеч по-лоши от онези, от които тя се облагодетелстваше в продължение на дълги години.  ", "date": "2020.02.01", "title": "Сигурен съм, че Великобритания отново ще похлопа на вратата на ЕС"}
{"url": "http://www.classa.bg/%D1%81%D0%B2%D1%8F%D1%82/item/406071-%D0%BF%D1%83%D1%82%D0%B8%D0%BD-%D0%B2%D1%8A%D1%80%D1%85%D0%BE%D0%B2%D0%B5%D0%BD-%D1%83%D0%BF%D1%80%D0%B0%D0%B2%D0%BD%D0%B8%D0%BA-%D0%BA%D1%80%D0%B5%D0%BC%D1%8A%D0%BB-%D0%B5-%D1%83%D0%BA%D0%BB%D0%BE%D0%BD%D1%87%D0%B8%D0%B2-%D0%B7%D0%B0-%D0%BD%D0%BE%D0%B2%D0%BE-%D0%BD%D0%B0%D0%B7%D0%B2%D0%B0%D0%BD%D0%B8%D0%B5-%D0%BD%D0%B0-%D0%BF%D0%BE%D1%81%D1%82%D0%B0", "text": "Кремъл заяви в сряда, че Владимир Путин няма мнение по предложението заеманият от него пост вече да се нарича „върховен управник“, а не президент, след като руска правителствена комисия каза, че обмисля идеята. Промяната на наименованието на поста е една от възможните поправки в руската конституция, предложени от членовете на правителствена комисия, създадена по-рано този месец, след като Путин обяви, че иска промени в руския основен закон.     Путин, който е на 67 години, направи свои собствени предложения за промяна на конституцията. Мнозина видяха в тях негов план да съхрани влиянието си след изтичането на сегашния му президентски мандат през 2024 г., въпреки неговите твърдения, че не е привърженик на практиката от съветската епоха лидерите да остават на власт до смъртта си. Конституционната реформа, която доведе до смяна на правителството, гарантира контрола на Путин върху преходния процес и някои я възприемат като опит за ограничаване на вътрешните противоборства до 2024 г., който в същото време дава на Путин възможността да демонстрира, че отговаря на общественото недоволство след годините на затягане на коланите. Държавната дума, долната камара на парламента, вече одобри реформата на Путин на първо четене. Правителствената комисия обмисля и други възможни промени. „Има някои много любопитни предложения. Например, държавният глава вече да се нарича „върховен управник“, заяви пред правителствения вестник „Росийская газета“ Павел Крашенинников, съпредседател на правителствената комисия. Когато бе запитан за идеята в сряда, Кремъл отговори уклончиво и я нарече „нова инициатива“ и едно от предложенията, които може да бъдат или да не бъдат приети. „В момента всичко това е на етап дискусия. Президентът Путин няма мнение по въпроса“, каза пред журналисти говорителят на Кремъл Дмитрий Песков. Предложенията включват още формално признаване на статута на Русия на „държава победителка“ във Втората световна война и обявяването на православното християнство за основна религия в страната, съобщи вестник „Комерсант“. „Естествено, част (от предложенията) ще отпаднат, някои ще бъдат приети и така ще се получи окончателният резултат от работата на комисията“, каза Песков пред журналисти. Руската информационна агенция ТАСС припомня, че лидерът на националистическата прокремълска партия ЛДПР Владимир Жириновски много пъти е предлагал държавният глава да се нарича „върховен управник“, за да се избегне употребата на наименования на длъжността, идващи от чужди езици.  ", "date": "2020.02.01", "title": "Путин върховен управник? Кремъл е уклончив за ново название на поста"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406057-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B5%D0%B2%D1%80%D0%BE%D1%82%D0%BE-%D0%B8%D0%BC%D0%B0-%D0%BB%D0%B8-%D0%BE%D1%81%D0%BD%D0%BE%D0%B2%D0%B0%D0%BD%D0%B8%D1%8F-%D0%B7%D0%B0-%D1%82%D1%80%D0%B5%D0%B2%D0%BE%D0%B3%D0%B0", "text": "Мнозинството българи са против еврото. А управляващите искат още през април България да влезе в т.нар. чакалня за еврозоната. Страната обаче нямало да приема еврото на всяка цена.  Какво означава това за България?       Промените в закона за Българската народна банка (ЗБНБ, по-специално в чл. 29, в който е фиксиран курс от 1.95583 лева за 1 евро), инициирани от управляващите, будят тревога. Мнозина смятат, че с тях се отваря възможност за натиск за обезценяването на българския лев от страна на други членки на ЕС. Според правителството, измененията в закона са необходимо условие за присъединяването на България към европейския валутно-обменен механизъм (ERM II), т.нар. чакалня на еврозоната. Очаква се България да влезе в нея след броени седмици - през април 2020 година. По същество промените означават, че след влизането на страната в чакалнята курсът между лева и еврото ще стане обект на преговори c ocтaнaлитe държави в ЕRM II и EЦБ. За да отговори на страховете, вчера (30 януари) парламентът реши, че България ще се откаже от присъединяване към еврозоната, ако не успее да договори влизане при сегашния фиксиран (чрез паричния съвет) валутен курс на лева към еврото в съотношение 1.95583. Има ли основания за тревога? И да, и не. Да започнем с положителните примери. Преди влизането си в еврозоната Естония и Литва се намират в режим на валутен съвет, при който националните им валути са обвързани с европейската. При присъединяването на Естония към еврото на 1.01.2011 година, обезценяването на естонската крона е незначително (с по-малко от 0.001%); запазва се и стойността на литовския литас, докато той не е напълно заменен от еврото на 1.01.2015 година. Тогава какъв е проблемът? Първо, България не е нито Естония, нито Литва. Трудно можем да сравняваме влиянието на Прибалтийските републики и това на най-бедната страна в ЕС. Следователно не можем да изключим (успешен) натиск за неизгодна за България промяна на фиксирания курс на лева спрямо еврото. Освен това самото участие в ERM II позволява разменният курс спрямо еврото да се колебае в граници ±15% от \"централния курс\", който е договорен между ЕЦБ и присъединилата се страна. Второ, сегашното решение на парламента е политическо. То няма силата на закон и може да бъде променено - например от друго мнозинство в следващ парламент. Такъв изглежда ще има през 2021 година, освен ако няма предсрочен вот. Били сме свидетели и на това как настоящите депутати променят коренно позициите си - понякога между две последователни заседания. В кръга на шегата: какво правим, ако случайно от ЕЦБ ни предложат разменен курс, който е по-изгоден за нас от сегашния? Пак ли ще държим на решението на Народното събрание? За разлика от споменатото политическо решение на парламента, в закон ще се превърне - най-вероятно другата седмица - поправката на Менда Стоянова на ЗБНБ. Трето, не трябва да забравяме как се стигна до въвеждането на паричен съвет в България. Това се случи по настояване на МВФ на 1.07.1997 година - за да успее страната да се справи с \"Виденовата зима\" и тоталния колапс на банковата система. Някои смятат, че т.нар. валутен борд е свързан с известна загуба на национален суверенитет, поне що се касае до паричната политика. Но благодарение на паричния съвет банковата система в България се стабилизира и започнаха да пристигат чужди инвестиции. Катаклизмът, предхождащ въвеждането на валутния съвет, показа недвусмислено опасностите от поверяването на паричната политика изцяло в ръцете на родните финансисти и държавници. Въпросът е дали десетилетия по-късно те са научили своите уроци? Някои биха отговорили положително, но пресният пример с фалита на КТБ охлажда оптимистичните оценки. Добрата новина е, че членството в банковия съюз е условие за влизането на България в т.нар. чакалня. Това означава, че потенциалните проблеми в банковата система ще бъдат осветени и, при необходимост, ще се пристъпи към оздравяване на сектора преди изобщо страната да бъде допусната до еврозоната. Четвърто, има ли изобщо обществена подкрепа за въвеждането на еврото? Изследване на \"Тренд\" показва, че едва 19% от българите одобряват курса на правителството към ERM II, а поне 54% са тези, които искат референдум относно премахването на българския лев като национална валута. Къде е големият проблем? Един от \"плюсовете\" на членството в еврозоната е, че България би получила помощ от ЕЦБ в условията на ликвидна криза. По-бедните страни в ЕС са заинтересовани от въвеждането на еврото, защото са облагодетелствани от механизмите на преразпределение. Но дали новата икономическа криза вече не дебне зад ъгъла? Какво ще прави България, ако трябва да запретва ръкави, за да спасява, примерно, икономика с мащабите на италианската (в която все по-често фалират банки)? Според проф. Стив Ханке, присъединяването на България към еврозоната е \"абсолютна глупост\", защото бързо ще доведе до загуба на всякаква парична дисциплина. Проблемът, според мен, не е в механизмите и начините на работа на ЕС, а в качеството на елита. От него зависи фискалната дисциплина, а така също дали приетите политически решения и закони са добре обмислени и отстоявани последователно.", "date": "2020.02.01", "title": "България и еврото: има ли основания за тревога?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406058-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%82%D1%80%D0%B8%D1%84%D0%BE%D0%BD-%D0%B0%D0%BF%D0%B0%D0%BC%D0%B5%D0%B9%D1%81%D0%BA%D0%B8", "text": "  Свети мъченик Трифон се родил около 225 г. в с. Комсада, близо до гр. Апамия, в малоазийската област Фригия, Римската империя. Родителите на св. Трифон били дълбоко вярващи християни и отрано се потрудили над своето чедо да разгорят в сърцето му любов и преданост към Бога. Трудът на родителите скоро дал своя плод. Свети Трифон бил още дете, когато по негова молитва Бог вършел чудеса. Римският император Гордиан (238-244) не бил християнин, но не преследвал последователите на Иисус. И Бог му сторил милост за това. Той имал дъщеря Гордиана - умна и хубава. За нея идвали видни и прославени момци. Но в това време тя тежко заболяла душевно. Мъченица и терзана, тя се хвърляла в огън, хвърляла се и във вода от мъка. Идвали най-способни лечители, но накрай родителите й се убедили, че за болестта й няма лек. Тя обаче непрестанно повтаряла едно и също: \"Никой не може да ме излекува, освен Трифон.\" Тия думи отдавали на душевното й страдание и ги отминавали без внимание. Но когато нямало вече какво да правят, императорът наредил да се провери навсякъде из империята има ли такъв човек Трифон, който лекува болни, и да го доведат.     Св. Трифон тогава бил 17-годишен. Довели го в Рим. И понеже Бог тъкмо чрез него дал изцеление на Гордиана от тая болест, истинността на обясненията му, че живият и истинският Бог, в Когото вярват християните, е излекувал девойката, била очевидна за всички. Мнозина повярвали и се кръстили. Императорският дом се изпълнил с радост. Благоволението на императора към християните станало толкова явно, че вече го смятали за таен християнин. Той обдарил богато свети Трифона и с благодарност го изпратил у дома му. Но сърцето на юношата било чуждо за богатството, затова той раздал из пътя си всичко на нуждаещите се. Когато римският императорски престол бил зает от Декий Траян (249-251), за християните настъпили тежки дни. Новият император се заел да изкорени християнството. Той наредил на цялата империя християните да се заставят да се върнат към езичеството. Онези, които не се покорят, да бъдат избити. В това време управител на източните римски земи бил някой си Аквилин. Донесли му за свети Трифон - че е християнин; че знаел разни хитрини за лекуване на болести; че не зачитал царската воля; че обикалял села и градове, лекувал болни и подмамвал тях и близките им да стават християни; че открито осмивал великите богове на римляните. Аквилин веднага наредил да заминат стражи за Фригия, да издирят виновния и да го докарат на съд в Никея, където било седалището на управлението. Светецът бил лесно намерен, понеже за ревността му по Бога, за многобройните му чудеса и усърдието му в разпоространението на вярата се говорело из цяла Фригия. Вестта на стражата, изпратена да го арестува, стигнала до него много по-рано от самата стража. Св. Трифон имал предостатъчно време да се укрие. Той обаче не се възползувал от това. Времето до пристигането на стражата той прекарал в пост и молитва. А когато тя дошла, той я посрещнал и се предал. Когато въвели младежа в съдилището, съответният съдебен служител, на име Помпиан, се обърнал с вискок глас към Аквилин: - Ето юношата от Анамия, представен на твое величество за съд, е застанал пред светлата ти власт. - Застаналият насреща - обадил се Аквилин - да ни каже своето име, своята родина и своята съдба, а също и да изповяда вярата си. - Името ми е Трифон, родното място - село Комсада, което е в околностите на град Апамия. Съдба у нас няма, защото вярваме, че всичко става по Божи промисъл, а не по съдба и движение на звездите, нито пък случайно, както вие вярвате. По живот не съм роб, а свободен. Единствено на Христа служа. Христос е моята вяра. Христос е моята слава и похвала. - Мисля - казал управителят, - че досега не си чул за царската заповед - всеки човек, който се нарича християнин и на боговете не се покланя, да бъде предаден на смърт. Опомни се прочее и се отречи от твоята измамлива вяра, за да не бъдеш хвърлен в огън. - О, ако бих се сподобил чрез огън и чрез всички мъки на света да умра за името на моя Бог, Господ Иисус Христос! - Чуй, Трифоне, съветвам те да принесеш жертва на боговете. Гледам те млад тялом, а зрял по ум и не ми се иска зле да свършиш. - Зрял по разум ще бъда, ако принеса съвършено изповедание на моя Бог, ако опазя като много ценно съкровище неизменно благочестивата в Него вяра, и ако стана жертва за принеслия в жертва Себе Си заради мене. - Ще предам - заплашил управителят - тялото ти на огън, а душата ти най-люто ще измъча. - Ти ме заплашваш с огън, който се гаси. Аз пък предупреждавам вас, неповярвалите, за опасността от вечен огън, който не се гаси. Отстъпи прочее от суетите и познай истинския Бог, за да не се разкайваш, когато се намериш във вечния огън! Аквилин загубил самообладанието си, което си налагал заради своето достойнство, разгневил се и дал заповед да изтезават юношата: да снемат дрехите му, да го окачат на едно дърво и да го бият, докато се откаже от своя Бог. Подсъдимият, като чул заповедта, веднага започнал да се съблича. Цели три часа жестоко били юношата. Тялото му се покрило с рани и кръв. Въпреки това, той не само не се отрекъл, но и стон дори не издал. Острите болки от многобройните рани потъвали в дълбоката му обич и безпределна преданост към Бога. Управителят наредил отново да го затворят и заминал на обиколка из областта. Като се завърнал, той го извикал пак на съд. - Наказа ли те достатъчно - запитал той - дългият ти престой в затвора, за да се подчиниш на царската заповед и да паднеш на колене пред боговете? - Мой Бог и Господ е Иисус Христос, Комуто служа с чисто сърце. Той ме научи и утвърди, непоколебимо да пазя вярата си в Него. На Него прочее, истинският цар и Бог, се покорявам и пред Него коленича! Управителят наредил да забият гвоздеи в ходилата му и бос да го развеждат из заснежените градски улици, като непрестанно го бият. След това мъчение, на което целият град станал свидетел, той отново бил изправен на съд: - Докога, Трифоне, не ще обръщаш внимание на мъките? Докога не ще те докосва лютивината на болките? - Докога ли - отвърнал свети Трифон - не ще познаваш силата на Христа, която е у мене, и докога ще изкушаваш Светия Дух? Последвала нова заповед за изтезания. Но напразно. На Аквилин не оставало нищо друго, освен да издаде смъртна присъда: Трифон да се изведе извън града и да бъде обезглавен с меч! Преди да отсекат главата му, св. Трифон застанал с лице към изток, благодарил на Бога, че го е удостоил с мъченически венец и възнесъл последното си моление - да се всели душата му в небесното царство. Докато още се молел, той склонил глава и починал. Не станало нужда палачите да се занимават повече с него. Местните вярващи прибрали тялото да го погребат в своите гробища, но мъченикът им се явил насъне и поискал да го погребат в родното му село. Те постъпили според волята му.", "date": "2020.02.01", "title": "Св. мъченик Трифон Апамейски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406059-1-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1587 г. - Кралицата на Англия Елизабет I подписва смъртната присъда на Мария Стюарт.     1788 г. - В САЩ е патентован парахода.   1800 г. - Наполеон Бонапарт е провъзгласен за пожизнен консул чрез референдум на новата конституция.   1810 г. - Преброяването на населението в САЩ показва, че броят на жителите е 7,2 млн. души.   1851 г. - Извършено е изпитание на първата подводница („Le Plongeur-Marine\"), конструирана от баварския офицер Вилхелм Бауер.   1905 г. - Основан е нидерландския футболен клуб АДО Ден Хааг в град Хага.   1926 г. - Образувана е Киргизка автономна република в състава на СССР.   1944 г. - Втората световна война: Започва масирана атака на американската армия срещу японските сили, която завършва на 7 февруари с превземането на Маршалските острови.   1945 г. - Произнесени са и са изпълнени смъртните присъди срещу осъдените български политици по Дело № 1 на т.нар. Народен съд. До завършването на процесите на Народния съд през април 1945 на смърт са осъдени 2 730 души.   1946 г. - Норвежкият дипломат Тригве Ли става първият Генерален секретар на ООН.   1950 г. - Народното събрание избира Вълко Червенков за министър-председател на България.   1957 г. - Главно управление на пътищата преминава към Министерството на комуналното стопанство и благоустройството и се преименува на Министерство на комуналното стопанство, благоустройството и пътищата.   1958 г. - Изстрелян е първият американски изкуствен спътник на Земята.   1958 г. - Египет и Сирия се обединяват във федерация, наречена Обединена арабска република, която просъществува до 1961 г.   1969 г. - С декларация на ръководителите на Югославия и Румъния се опровергава доктрината на Брежнев за приоритет на интересите на международното работническо движение над националните интереси.   1978 г. - Режисьорът от полски произход Роман Полански е принуден да емигрира от САЩ във Франция, след като е преследван от закона за секс с 13-годишно момиче.   1979 г. - В Техеран тържествено е посрещнат, след 15-годишно изгнание, завърналия се от Франция аятолах Хомейни.   1990 г. - Георги Атанасов подава оставка като Министър-председател на България.   1991 г. - Основана е българска търговска компания АНКА.   1991 г. - Цените на стоките в България са освободени и започват да се формират по механизмите на пазарната икономика.   1995 г. - България става асоцииран член на Европейския съюз.   2003 г. - Космическата совалка Колумбия се разпада при повторното си навлизане в атмосферата на Земята, като загиват всичките седем члена на екипажа.   2004 г. - По време на ислямското богомолство Хадж в Мека, при изпълняване на опасния ритуал Прогонване на дявола с камъни, паника причинява смъртта на 251 пилигрими.    ", "date": "2020.02.01", "title": "1 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406060-%D0%B0-%D0%BD%D1%8F%D0%BA%D0%BE%D0%B3%D0%B0-%D0%B2-%D1%82%D0%BE%D0%B7%D0%B8-%D0%BA%D1%80%D0%B0%D0%B9-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B8%D0%BF%D0%B5%D1%88%D0%B5-%D0%B6%D0%B8%D0%B2%D0%BE%D1%82", "text": "В никоя друга държава по света населението не се топи толкова бързо, колкото в България. Това е особено очевидно в северозападния край, който се обезлюдява бързо. \"А по-рано тук кипеше живот.\"       \"В почти никоя друга държава населението не се топи толкова бързо, колкото в България. В северозападния край на страната се обезлюдяват цели райони\", констатира журналистът от \"Нойе Цюрхер Цайтунг\" Фолкер Пабст в репортаж от района на Белоградчик. Пабст обяснява как през есента може да се установи дали някоя къща в село Пролазница е още обитаема или не - по това дали по нея са закачени низи с червени чушки. В Пролазница обаче чушки вече почти не се виждат- но пък все повече некролози, пише авторът и посочва, че в селото са останали само петима постоянни жители. Линка и Борис Тошеви са двама от тях. \"Засега имаме сили, справяме се\", разказва Борис пред журналиста от \"Нойе Цюрхер Цайтунг\". \"В градината растат зеленчуци и грозде, в гората има дивеч\", добавя възрастният мъж. Макар да е на 80 години, Борис още ходи на лов.  По-трудно става, когато на двамата им потрябва нещо от града. Транспортна връзка с намиращия се на около 10 км Белоградчик няма. За щастие едната от дъщерите на Линка и Борис живее в града и им носи нужните лекарства. А през зимата по три пъти в седмицата идва социален работник и носи хляб. Двамата пенсионери признават, че се чувстват самотни. България - първенец в няколко тъжни класации По сходен начин стоят нещата и на редица други места в региона, а и в други източноевропейски страни. Наред с Литва, България е страната с най-бързо топящо се население в световен мащаб. Според прогнозите на ООН, от сегашните 7,1 милиона души до 2050-та ще останат около 5,2 милиона. Това означава спад с над 25%. За Литва прогнозираният спад за същия период е около 22%. На трето място по бързотопящо се население е Латвия, а на четвърто - Украйна. В България и днес цели области са обезлюдени, а най-засегнат е северозападният край на страната - на границата със Сърбия. Това е най-бедният регион в най-бедната държава-членка на ЕС, посочва \"Нойе Цюрхер Цайтунг\". Изданието отбелязва и това: че България е единствената страна, в която най-голямата възрастова група (при жените) са хората в пенсионна възраст. И средната възраст расте по-бързо, отколкото където и да било другаде по света. При това, колкото и да е парадоксално, при най-ниската продължителност на живота в рамките на ЕС - 75 години. Фолкер Пабст цитира проучване на фондация \"Фридрих Еберт\" в София, съгласно което в селските региони на северозападна България на 1000 души се падат до 30 смъртни случая годишно - показатели, каквито иначе се срещат само в развиващите се страни и в зоните на военни действия. Раждаемостта от своя страна е около средната за Европа - жените раждат по 1,4 деца. А това, че демографското развитие е толкова неблагоприятно, има една основна причина - емиграцията, посочва авторът. В село Пролазница емиграцията започва още по време на социализма - тогава все още като вътрешна миграция. При откриването на телефонния завод в Белоградчик през 1960-те години, мнозина се насочили натам. \"Тогава Белоградчик бе заводът и заводът бе Белоградчик\", спомня си Будьони Тодоров, последният директор на закритото през 1999 година предприятие. Той разказва как към завода преди имало професионално училище, кино, хор. Предлагали се и изгодни пътувания до морето през лятото. Освен това благодарение на завода се строяли и нови блокове. След затварянето му не бил построен нито един. Както казва пред \"Дойчландфунк\" кметът на Белоградчик Борис Николов: \"От 30 години живеем в парадоксална ситуация - не идват никакви инвеститори, тъй като вече няма работна ръка, дори и за дейностите, които не изискват квалификация. А заради липсващите инвестиции хората масово напускат региона. Това е дяволски кръговрат\". От Пролазница към летището в София По-рано в Белоградчик са живеели 10 000 души, днес жителите на градчето са по-малко от 7000. Броят на децата в училищна възраст е намалял наполовина. Но пък е нараснала безработицата - до 30 процента. Този, който има работа, рядко печели повече от минималната заплата, която е в размер на 560 лева. А тези пари за нищо не стигат. Помощите за безработни, възлизащи на 40 лева, така и така са символични, бедността в този край е често срещана. Единствената перспектива е тази: напускането на района през софийското летище към чужбина. Внуците на Богдана Тодорова, пенсионерка от Пролазница, отдавна живеят във Великобритания. \"И да се върнат някой ден, ще отидат в София - никой не иска да се връща тук\", казва възрастната жена. Преди да се пенсионира тя години наред е работила в телефонния завод в Белоградчик. Фолкер Пабст е разговарял и с Геновева Петрова от социологическата агенция \"Алфа Рисърч\".  Тя казва: \"Българското правителство познава проблема. Но няма стратегия как да се справи с него\". По нейните думи целта би трябвало да бъде предлагането на перспективи на хората в страната и дори подтикването към завръщане на части от диаспората, което би могло да се постигне чрез повишаване на качеството на живота. \"Това обаче изисква дългосрочни инвестиции. Те ще донесат политически дивиденти едва след няколко години или няколко десетилетия. А силата на нашето правителство не е тази\", смята социоложката. \"Когато бях млада...\" Линка и Борис Тошеви биха искали да останат в Пролазница до края на живота си. Но не вярват, че селото им има бъдеще. \"Ние сме последните\", казват двамата. \"Когато бях млада, във всяка къща живееха по шест-седем души. Когато в селото имаше празник, идваха хора от целия регион. Представете си само - имахме дори футболен клуб. Наричаше се \"Гигант\" - Пролазница! По-рано тук кипеше живот\", спомня си с тъга Линка Тошева от село Пролазница в най-бедния регион на ЕС.  ", "date": "2020.02.01", "title": "\"А някога в този край на България кипеше живот\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406061-%D0%B2%D0%B0%D0%B6%D0%BD%D0%B8%D1%82%D0%B5-%D0%BD%D0%B5%D1%89%D0%B0-%D1%81%D0%B0,-%D0%BA%D0%B0%D0%BA-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%BE%D1%86%D0%B5%D0%BB%D1%8F%D0%B2%D0%B0%D1%82-%D1%81-250-%D0%BB%D0%B2-%D0%B7%D0%B0%D1%89%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0-%D1%81%D0%B0-%D0%BF%D0%BE-%D1%81%D0%BA%D1%8A%D0%BF%D0%B8-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B2-%D1%81%D1%8A%D1%81%D0%B5%D0%B4%D0%BD%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8", "text": "Хляб и зрелища. Засега само зрелищата. Тези дни циркът в държавата е на високо ниво. Божков, лотарията, Гешев, СМС-те от Президентството, къде точно е Божков. Ето днес например разбираме, че Божков е изнасилил стотици жени. Като адвокат бих препоръчала незабавно да започнат да го съдят за обезщетение, а останалите неизнасилени да го съдим за дискриминация. Обсъждаме къде точно е отишъл – в Дубай или при Сретен Йосич. Все едно е толкова важно. А всъщност важните неща са други. Перник още няма вода. Всеки момент язовир „Студена“ ще стигне мъртвия си обем. И цял един град ще остане без вода за месеци напред. Всъщност да има информация правителството да е започнало практически действия по осигуряване на вода за града? Говори се за един водопровод, за едни тръби, но реално нищо не се случва. А водата изчезва. Важните неща са боклука в намерените в пристанище Варна над сто контейнера. Защото този боклук ще бъде изгорен и ще отиде в дробовете ни. Какви са всъщност важните неща? Важни за мен са проблемите, които са пред пенсионерите с 200-300 лева пенсия – как да оцелеят? Важните неща са защо лекарствата в България са по-скъпи отколкото в съседните държави? Важните неща са защо всеки ден млади хора напускат може би завинаги България! Важните неща са защо изчезваме, демографската катастрофа! За мен е все тая къде е Божков, дали е изнасилвал някого или просто е давал по 100 евро. Не е важно каква му е къщата и какво има там. Искам правителството да отговори на важните въпроси. А иначе – хляб и зрелища е принцип още от Римската империя. Ама май само зрелищата ни останаха. Но пък циркът си е на ниво! Ако това ви храни и ви топли!    ", "date": "2020.02.01", "title": "Важните неща са, как пенсионерите оцеляват с 250 лв. Защо лекарствата са по-скъпи отколкото в съседните държави?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406052-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%B2%D1%81%D0%B8%D1%87%D0%BA%D0%BE,-%D0%BA%D0%BE%D0%B5%D1%82%D0%BE", "text": "Картофът е незаменим хранителен, но и лечебен  продукт.   B гpyдкoвия зeлeнчyк имa минимaлнo кoличecтвo мaзнини и никaкъв xoлecтepoл. Ocвeн тoвa ce сa изтoчник нa минepaли (кaлий, мeд, жeлязo, мaнгaн, фocфop и мaгнeзий), витaмини (ocнoвнo oт B гpyпaтa - B1, B3, B6 и B9, кaктo и витaмин C) и нишecтe, пише marica.bg. Изoбилиeтo oт фибpи дoпpинacя зa пpeвeнция на paк и пoлипи нa дeбeлoтo чepвo. C кapтoфи мoжe дa пoддъpжaтe нopмaлни гpaницитe нa кpъвнaтa зaxap, зaтoвa ca пpeдпoчитaни oт диaбeтицитe кaтo изтoчник нa въглexидpaти.  С най-високи лечебни свойства са червените картофи.  Картофите са полезни при лечението на сърдечни заболявания, високо кръвно налягане и инсулт. Те са богати на калий - минерал, регулиращ сърдечната дейност и кръвното налягане.  Американски лекари препоръчват картофи за пречистване на кръвта, против язва и гастрит. Отличен заместител на хляба поради високото съдържание на скорбяла. Страните, в които се консумират картофи вместо хляб, по-рядко страдат от гастрит и язва.  Колко незаменима храна е картофът доказва случаят с англичанката Клеър Джоунс, която след хранително разстройство получава фобия и вече няколко години живее, като консумира почти само картофи. За учудване дори на лекарите, въпреки рестриктивната диета Клеър се радва на добро здраве.     Обвивката на печените картофи е богата на хлорогенна киселина и ролифенол, които предотвратяват клетъчна мутация, водеща до рак.  Антиоксидантите в сока от суров картоф допринасят да се стимулира премахването на отпадъчни вещества, които се натрупват в черния дроб, дебелото черво и бъбреците.  Заради високото си съдържание на витамин С картофът подсилва имунната система и понижава риска от развиване на инфекции от рода на настинка и грип. Изследователите са категорични, че инхибиторите, извлечени от картофите, имат силен антивирусен ефект. Картофените химически съединения спират развитието на вирусите дори по-добре от соевите инхибитори, смятани за едни от най-силните антивирусни агенти.  Картофите са изключително полезни  за  мозъка и нервната система. Богати са на витамин В6, известен със способността си да стимулира работата на мозъка при децата. При възрастните консумацията на картофи е свързана с когнитивните способности. Съдържанието на скорбяла в тях помага на организма да освободи важни за хубавото настроение и качествения сън хормони, каквито са серотонинът, мелатонинът и норадреналинът.  Алергични обриви по кожата и изгаряния се лекуват с намазване на мястото със сок от картоф. Редовното ядене на картофи спомага да се предотвратят подутини от разширени вени.  Картофената скорбяла се използва като противовъзпалително средство при стомашно-чревни заболявания. Картофът е доказан афродизиак, според ирландците, известни почитатели на зеленчука.  Няколко резена суров картоф на челото и слепоочията са изпитано средство срещу главоболие. Картофени филийки облекчават болката при изгаряне, помагат при синини и мускулни болки. Лaпи oт пpяcнo cвapeни нaмaчкaни кapтoфи са идеално средство за справяне с циреи.  Заради високото съдържание на калий картофът е изключително полезен за кожата - поддържа я свежа, еластична  и предотвратява появата на бръчки. Картофеният сок унищожава гъбичката, която води до появата на пърхот. Koмпpec c peзeн пpeceн кapтoф премахва тopбичките пoд oчитe. Консумирайте картофите варени или печени. Пържените са противопоказни, тъй като образуват киселини в стомаха и могат да предизвикат гастрит, язва, колит.", "date": "2020.02.01", "title": "Списък на всичко, което..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406053-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B0-%D1%81-%D0%BC%D0%B8%D0%BB%D0%B8%D0%BE%D0%BD%D0%B8-%D1%84%D0%B5%D0%BD%D0%BE%D0%B2%D0%B5", "text": "Бившата сърфистка и настоящ Емили Ратайковски не спира да разпалва мъжките страсти в социалните мрежи. 28-годишната брюнетка има над 25 милиона последователи в „Инстаграм“, където публикува нова гореща фотосесия и показа защо е сред модните икони в света.   Красавицата за кой ли път е доста разголена на снимките и не оставя много на въображението, а за кратко време фотосите набраха огромен брой харесвания.                ", "date": "2020.02.01", "title": "Секс бомба с милиони фенове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406054-%D0%BC%D0%B0%D0%B3%D0%B8-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D0%B2-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B8", "text": "Съвсем скоро продуцентът Маги Халваджиян може да поднесе истинска бомба, ако се потвърди новината, че става част от политическия проект на Слави Трифонов.   , след като години наред воюваха от синия екран, разменяха си дебелашки обиди чрез скечове и даже си водеха съдебни дела.     В понеделник обаче, Халваджиян изпрати на крака в предаването на Дългия по кабеларката \"7/8\" един от доверените си водещи и шоумени – Димитър Рачков, а докато актьорът гостуваше в шоуто, самия Халваджиян се включи по телефона, за да се помири публично със стария си враг Трифонов, пише \"Уикенд\".    Близки до Слави разкриват, че той е в основата на помирението с Магърдич, като от началото на годината двамата провели няколко срещи помежду си, а сред обсъжданите теми било и участието на Маги в политическия проект на Дългия.     Магърдич приел поканата на Дългия да присъства на повторното учредително събрание на партията му, но все още не бил дал категоричен отговор дали явно ще се афишира като съмишленик на Слави. Притесненията на Маги били свързани с бизнеса му на продуцент. Арменецът се притеснявал, че ако стане партиен член на „Няма такъв народ” и участва в ръководния състав на партията, можело да остане без предавания в национален ефир. Подобна бе съдбата на Росен Петров преди години, който бе принуден да напусне bTV, след като се присъедини към политическия проект на Николай Бареков. Миналото лято Слави Трифонов сам сложи край на едноименното си шоуто в ефира на bTV след 19 години, а по-късно учреди партията си \"Няма такава държава\". Наскоро обаче, съдът окончателно отказа да регистрира партията заради нарушение на закона, свързано с логото и името на партията.   Така Дългия е принуден повторно да учреди партията, която ще носи името \"Има такъв народ\". Учредителното събрание ще се проведе на 16 февруари в софийската зала \"Рейнбоу плаза\", когато със сигурност ще стане ясно и дали Маги Халваджиян ще присъства само като гост, или ще участва активно в партийното строителство.", "date": "2020.02.01", "title": "Маги Халваджиян в партията на Слави"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406055-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D1%81%D0%B5-%D0%BE%D0%BC%D1%8A%D0%B6%D0%B8-%D1%82%D0%B0%D0%B9%D0%BD%D0%BE", "text": "След като скри от публичното пространство новината, че е бременна почти през всичките девет месеца, ето, че и след като роди Джулиана Гани продължава да хвърля бомби в светските среди.   Последната е, че силиконката се е омъжила тайно за своя любим Илиян, с когото навръх Нова година станаха родители за първи път.     Причината Джулиана, която иначе би избрала пищна и луксозна сватба с много камери и фотографи, да бърза толкова да надене халката, се оказа повече от безумна - страх да не би детето й да бъде записано на името на бившия й съпруг Станимир заради все още пресния развод между двамата.     Член от Семейния кодекс гласи: \"Съпругът на майката се смята за баща на детето, родено по време на брака или преди изтичането на 300 дни от неговото прекратяване\", пише \"Хотарена\". Според следващата алинея 2,: „ако детето е родено преди да се изтегли 300 дни от прекратяването на брака, но след като майката встъпи в нов брак, за баща на детето се смята съпругът на майката от новия брак\".   Именно затова  Джулиана Гани се е решила на тази сериозна крачка в живота си. Неясно защо двойката не е огласила радостното събитие. Издават ги само и единствено брачните халки, които двамата носят.", "date": "2020.02.01", "title": "Джулиана Гани се омъжи тайно!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406056-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Трябва да обръщате внимание не само на важните моменти в работата, но и на вашето здраве. Особено, ако често, прекалявате с мазни храни и алкохол. Положението в личен план, ще бъде критично, така че се ограничавайте в общуването с роднини. Вечерта, ще получите мъдър съвет от приятел. Не се препоръчва да започвате нещо ново и мащабно. В противен случай, ще направите много грешки и нищо няма да постигнете. По-добре, отделете време за почивка. Приятелите и семейството, ще се радват да ви видят в своето общество. В личната сфера, трябва да помните не само своите желания, но и чувството за дълг. Вечерта е добра, за спортни занимания. Физическата активност е противопоказна днес, а също и вълненията, дори по-незначителни поводи. Ако започнете да правите неща, които първоначално са трудни за тялото ви, ще загубите много време и енергия. Необходимо е да общувате повече с близките си хора, за да запълните празнината, която се е получила по време на прекомерната ви заетост в работата.   Препоръчително е, да се въздържате от изкушения и приключения, за да не навредите на себе си и вашия любим. Заемете се с домакински задължения и битова работа по дома, така, по късно, ще се чувствате комфортно. Креативните от вас, е по-добре да се заемат с това, към което ги влече. Не гонете големите пари и слава, така всичко ще дойде по-бързо, отколкото сте очаквали. По-добре, избягвайте приключенията в любовен план. Едва ли ще могат да ви доведат до победа, дори да си зададете постижими цели. Хаотичното поведение и прибързаните решения във финансовия сектор, могат да ви оставят без лев в джоба. Ако ви поканят вечерта на гости, не се отказвайте, а се разтоварете. Не е препоръчително да помагате на всички, ако залогът е собственото ви благополучие. В противен случай, ще се пречупите, психологически и физически. През деня, може да получите писмо или колет с нещо ценно. Това ще ви помогне, да решите много вътрешни проблеми, както и да направите план за бъдещето. Вечерта е подходяща за разходка. Трябва да обърнете внимание на финансовите въпроси, за да укрепите позицията си до края на месеца. При покупки се опитайте да бъдете по-икономични и харчете пари само за най-необходимото. Днес ефективни, ще бъдат закаляващите процедури, така че може да посетите фитнес салон или басейн. Вечерта е добра за срещи.   Очаква ви, прекрасен ден, само ако не започнете да се заяждате с всички подред или задавате глупави въпроси. Опитайте се, да останете за малко сами със себе си и да анализирате всичко, което се е случило през последните дни. Вечерта може да направите грешка от финансова гледна точка, ако игнорирате съвет на приятел и инвестирате пари в проект.   Трябва обективно да третирате всичко, което се случва. Избягвайте хора, които не познавате много и не отваряйте сърцето си на първият срещнат. Вечерта може да се почувствате извън кожата си, когато започнете да изяснявате отношенията с най-близкия човек. Възможна е простуда. Препоръчително е, да се доверявате повече на себе си, а не на другите. Ако някой се опита да ви вкара в конфликт, по-добре мълчете и се измъкнете. Хазартът, рискът и измамите трябва да бъдат изключени. В противен случай, ще останете без пари и ще съсипете репутацията си. Има шанс да се влюбите в човек, когото познавате. Трябва да покажете истинското си лице, а не да хитрувате и слагате маска пред хората. Ако целите ви не са химерични, тогава има шанс да ги превърнете в реалност. Не давайте обещания в любовта, особено ако не сте уверени във вашите собствени чувства. Конкретността във финансовите въпроси, ще ви помогне да укрепите позицията си в бизнеса. Препоръчително е, да бъдете внимателни към малките неща, в противен случай ще загубите повече от планираното. В никакъв случай, не трябва да се лекувате самостоятелно, особено ако имате хронични заболявания. Ако получите нова информация, то трябва внимателно да я проверявате. Това повече се отнася за паричната сфера, отколкото за отношенията.", "date": "2020.02.01", "title": "Дневен хороскоп 1 февруари"}
