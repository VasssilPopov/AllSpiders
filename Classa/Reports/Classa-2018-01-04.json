{"url": "http://www.classa.bg/%D1%81%D0%B2%D1%8F%D1%82/item/377016-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%B4%D0%B0-%D1%81%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%BA%D1%80%D0%B8%D0%BF%D1%82%D0%BE%D1%80%D1%83%D0%B1%D0%BB%D0%B0", "text": "    Първият сигнал за намерението на Русия да си има собствена криптовалута дойде през юни 2017 година. Тогава президентът нареди правителството да разработи база за регулиране на пазара на криптовалути.    В средата на декември съветникът по икономическите въпроси на Путин-Сергей Глазиев обяви , че криптовалутата е много удобна за избягване на финансовите санкции и извършването на плащания без страх, че средствата ще бъдат блокирани от банка.    Засега не е ясно колко време ще отнеме създаването на крипторублата, нито кой ще я пусне-Централната банка или финансовото министерство.  ", "date": "2018.01.04", "title": "Путин разпореди: Да се направи крипторубла"}
{"url": "http://www.classa.bg/%D1%81%D0%B2%D1%8F%D1%82/item/377010-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%BE%D1%82%D1%82%D0%B5%D0%B3%D0%BB%D0%B8-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B0", "text": "Американският президент Доналд Тръмп каза, че страната му трябва да спре помощта за Палестина, обвинявайки палестинците, че \"не са склонни да говорят за мир с Израел. Ние плащаме на палестинците стотици милиони долари годишно и не получаваме никакво признание или уважение\", пише американският президент в Twitter. \"Ние махнахме от дневния ред Ерусалим, най-трудната част от преговорите, въпреки че Израел трябваше да плати повече за това, но тъй като палестинците вече не са склонни да преговарят за мир, защо трябва ние да им плащаме толкова много пари?\" - попита държавният глава. Освен това Тръмп спомена, че \"САЩ плащат направо милиарди долари не само на Пакистан, но и на много други страни\", като се позова на неотдавнашното си обещание да прекрати финансирането, което страната му предоставя на Пакистан за борбата срещу тероризма, защото според него Исламабад \"помага\" на екстремистите, вместо да се бори с тях. Статутът на Ерусалим е една от най-чувствителните точки на конфликта между израелци и палестинци. Международната общност зачита консенсуса, според който окончателният му статут трябва да бъде определен в мирни преговори между двете страни, но това споразумение бе скъсано с едностранното решение на Тръмп да признае Ерусалим за столица на Израел. Израел твърди, че целият Ерусалим е \"вечната му и неделима\" столица, докато Палестина иска Източен Йерусалим, окупиран от Израел от 1967 г., да бъде столица на бъдещата му държава.", "date": "2018.01.04", "title": "Тръмп заплашва да оттегли помощта на САЩ за Палестина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377012-%D0%B2%D0%BE%D0%B6%D0%B4%D0%B8%D1%81%D1%82%D0%BA%D0%B8%D1%8F%D1%82-%D0%BC%D0%B0%D0%BD%D1%82%D0%B0%D0%BB%D0%B8%D1%82%D0%B5%D1%82-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B8%D1%80%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Спасението е в нашата лична отговорност - това е нашата държава, а не на групировките. Промяна генетично в това управление няма как да настъпи, защото то е базирано върху корпоративни интереси, върху изкривяване на механизмите на пазарната икономика, с наднормено количество корупция. Базирано е на лични контакти, интереси, в никакъв случай не на принципи и на ценности, на които стъпва всяка една европейска страна. Страната ни се управлява от едни и същи хора от доста дълго време – далеч преди Бойко Борисов. Въпросът е как се управлява.    А тя се управлява все по-зле от гледна точка на механизмите на вземане на решения, баланса между институциите и степента на свобода в икономическата инициатива, както и степента на свобода на медиите. По време на европредседателството вероятно властта ще се опита да се държи временно прилично – да потушава бързо голяма част от скандалите, да демонстрира съгласие, да се опитва да демонстрира диалог. След това ще се върнем към познатата форма на управление – в която силово биват отстранявани несъгласните с желанията на управляващата групировка.    Оправданията, че и другаде има корупция, са верни, но в България размерът е толкова голям, че този механизъм на управление не се е превърнал в изключения, а се е превърнал в правилото за управление и за функционирането на държавата.    У нас е важно кого познаваш, колко си близък до властта. А не колко си трудолюбив, кадърен, конкурентен, умен. Така се разпределя публичният ресурс, събран от всички нас. Така получават публичност и известност хората, които са допуснати до масмедиите. Защото и там хватката на властта е стегната здраво. Разделение на властите - няма такова нещо. Най-звучен бе примерът с освобождаването на Димитър Главчев от поста председател на НС.    След като в една парламентарна република председателят на парламента би трябвало да е една от свещените крави във властта. По-скоро той ръководи тази институция, която контролира изпълнителната власт, а не обратното. А ние видяхме как премиерът дойде, разходи се за десет минути в кулоарите на парламента и г-н Главчев се сдоби изведнъж със съвест и основание да подаде оставката си. Видно е, че парламентарната република отдавна се е превърнала в премиерска република /това е добре да се знае и от всички тези, които искат окончателна мажоритарна система/. Всъщност страната се управлява от вожд, а не от министър-председател, не от парламент.    Виждате как се изкривяват ръцете и на народните представители с абсолютно противоречащи си решения, единствено по желание на вожда на страната. Всичко се случва по желание на Бойко Борисов и на хората, които правят бизнес близо с него. Опозиция има, и то огромна опозиция. Но тя е в наивно и насипно състояние. На практика президентските избори показаха, че над 60% от населението в страната не харесва тази власт, не харесва този лидер, не харесва методите, по които управлява тази партия. Не казвам не харесва хората от тази партия, тъй като има хора от ГЕРБ, които се справят чудесно.    Това огромно мнозинство хора, което не иска да гласува за ГЕРБ, все още не е намерило още за кого да гласува „за\", не е успяло да се структурира. Левицата намери начин да реализира растеж. Но въпреки това все още е твърде затворена в лявата риторика, а не толкова близо до широката база на демократично мислещите хора, независимо дали те са леви или центристи. Още по-тежко е положението в десницата извън парламента.    Там сегментите са още по-малки, няма никаква широта на мисълта, няма предложение за бъдещ проект за развитието на България, който да обедини широк кръг. Освен това има изключително тясно и егоистично вперване в отделни теми и в отделни лидери.   Всички пряко или косвено се опитват да копират вождисткия манталитет, който експлоатира властта в България. А онова, базисното, разбиране за демокрация и не демокрация не дава възможност на тези хора да разгърнат разбиранията си на основа, която да създаде предпоставки властващата групировка да бъде свалена от власт и след това политическият ландшафт да бъде разпределен цивилизовано между ляво, дясно и център.    Преди 25 години не беше така, но днес този широта на мисленето я няма. Днес е пълно с изключително бити и тясно форматирани хора, които виждат само себе и една-две крачки пред себе си. Те имат много повече време да мразят другите, отколкото да обичат демокрацията и България.    Това обаче не означава, че не може да има обрат в политиката на страната. Рискът правителството на Борисов да се срине е много голям. Мнозинството от хората вече са изчерпали лимита си на търпение. В този смисъл има възможност за обрат. Но всичко зависи от това колко бързо и колко умно ще ферментират самите политически структури, за да намерят близост между себе си да изградят основата на една България, която да се развива модерно и прозрачно.    Защо корупцията се превърна в нарицателно – защото я практикуваме широко. Виждаме, че с връзки и с рушвети приемат и в детска градина. Всичко това се случва по същия начин и до върха на пирамидата в страната. За всички е публично известно как се успява у нас – успява се със сила, с връзки и с пари. А не с образование и обучение, с почтеност и с полагане на труд. На практика растат поколения, които живеят в изкривена среда. Така се прави и бизнес у нас.    Всички, които имат дори средни по големина фирми, са наясно с това. Забележете – всички се борят за държавни, общински поръчки. Цели сектори от икономиката са монополизирани и никой не смее да ги докосне, защото знае, че бият през пръстите за такова нещо. Хората някога търпяха натиск от силовите групировки. Сега част от тях са на върха на държавното управление, включително и самият връх на държавното управление. Но тогава правилата бяха ясни.    Сега самата държавна тъкан и органите на държавата са превърнати в групировка или поне служат на групировка. На практика няма и шанс за защита. На практика кучетата – пазачи на стадото, са се превърнали във вълци, които могат да те изядат винаги.    Изход има и той се състои в личната отговорност, в личното състояние, в личната смелост на всеки от нас. Нещата трябва да се назовават с истинските им имена. Когато става въпрос за България, трябва да се казва „моята\", „нашата\" държава, тази, която „аз не мога\" да превърна в нормална. Не винаги да се говори за „онези\", за „тези там зад кулисите\". Това е нашата държава и отговорността също е наша. Това, че сме по-слаби не ни прави безотговорни.    Има хора, които имат достатъчно смело и сериозно мнение като адвокат Хаджигенов, проф. Минеков, Мария Капон... не мога да изброя всички. Има политици, има общественици, вижте учените от БАН, които протестираха, много лекари казаха сериозно мнението си, вижте колко сериозен беше Хасан Адемов, когато ставаше дума за лекарствата. Не бива всички да бъдат слагани под една черта, да бъдат разлепяни етикети по челата им и да бъдат дамгосвани.    Обиждаме себе си по този начин. Има достатъчно смели и сериозни хора, които са готови да казват истината. Защото в началото бе словото. Първо трябва да наричаме нещата с истинските им имена. После трябва да вземем и решителни мерки и действия за промяна на този режим. Това се е случвало в България. И не знам защо някой си мисли, че днес не може.    Има възможност тази кохорта от хора да бъде свалена. Убеден съм, че има и почтени следователи, и почтени прокурори, почтени полицаи, почтени съдии. Почти всички знаем за какво става въпрос и някак си свенливо го подминаваме, защото точно днес не става въпрос точно за нас. Но вдругиден ни се случва и на нас. Обществото ни е нацепено на гилдии, на собствено разбиране на собствения проблем, на собствения интерес. Всъщност проблемът е един и е общ. Колкото по-бързо го разберем, толкова по-добре. ", "date": "2018.01.04", "title": "Вождисткият манталитет експлоатира властта в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377013-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%BF%D1%80%D0%B5%D0%B4%D0%B8-%D1%81%D0%B5kc-%D0%B8-%D1%83-%D0%BD%D0%B0%D1%81%E2%80%A6-%D1%87%D0%BB-36%E2%80%A6", "text": "    “И сега вече тоталното безумие, което и Швеция май въведе!  Според чл. 36, ал. 2 и 3 от Конвенцията, ще е необходимо предварително писмено съгласие за секс с жена! (мъжете никой не ги ебава и не са защитен вид според конвенцията). Това не е майтап, ще се иска такова включително и от съпрузи, вие представяте ли си го това! Това правителство е от некомпетентни изроди! Цитат от чл. 36, ал. 2 и 3:   2. Съгласието трябва да бъде дадено доброволно в резултат от свободната воля на лицето, преценена в контекста на конкретните обстоятелства.   3. Страните предприемат необходимите законодателни или други мерки за прилагане на разпоредбите на параграф 1 и за актове, извършени срещу бивши или настоящи съпруги/съпрузи или партньори, в съответствие с националното си право.   —–  Според конвенцията, не се изисква нотариално заверено съгласие за секс между мъже. Обаче и една жена да има и ще трябва декларация… Идиоти!  —–  Знаете ли какво е “обратен брак” според конвенцията? Това е брак, между мъж и жена, които са си декларирали обратните полове.  —–  Според конвенцията, единственото спасение за мъжете е да се самоопределят полово като жена!  —–  И за   нова ниша… вече ще дават нощни дежурства в публичните домове и на околовръстното…” —–  Междувременно в подкрепа на конвенцията се изказа министърката на Европредседателството. Лиляна Павлова се опита да омаловажи случая като каза, че конвенцията “няма задължителен характер”. На което Тарандов отвърна:  “С такива некомпетентни министри какво председателство?! Нямала задължителен характер, а какво е?!”", "date": "2018.01.04", "title": "Истанбулската конвенция въвежда декларация преди сеkc и у нас… чл.36…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/377014-%D0%BF%D1%80%D0%B5%D0%B4%D0%B8-50-%D0%B3%D0%BE%D0%B4%D0%B8%D0%BD%D0%B8-%D0%B4%D1%83%D0%B1%D1%87%D0%B5%D0%BA-%D0%B8-%D0%BC%D0%B5%D1%87%D1%82%D0%B0%D1%82%D0%B0-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D1%8A%D0%BC-%D1%81-%D1%87%D0%BE%D0%B2%D0%B5%D1%88%D0%BA%D0%BE-%D0%BB%D0%B8%D1%86%D0%B5", "text": "Преди 50 години, на 5 януари 1968 г., Александър Дубчек, един нетипичен апаратчик от Прага, дава живот на красивата, но ефимерна мечта за “социализъм с човешко лице”, безмилостно смазана не след дълго от съветските танкове.   Четирийсет и шестгодишният словак с чаровна усмивка, толкова различна от намръщените лица на другарите си, оглавява Комунистическата партия на Чехословакия (КПЧ) след догматика Антонин Новотни, много непопулярен в пражките интелектуални кръгове и сред словаците, настояващи за по-широка автономия в двунационалната държава.       Новият повей, възприет отначало като банална караница между фракции в компартията, донася плахи, но невиждани дотогава реформи в тази страна от източния блок, в който доминира Москва - страна, чиято западна граница с Австрия и ФРГ е част от “желязната завеса”.   “Дубчек безспорно е символ на така наречената Пражка пролет, но историческата му роля е по-сложна”, казва историкът Олдржих Тума.   “Той ходеше на разходки, посещаваше обществен басейн и заедно с обикновените хора гледаше футболни и хокейни мачове. Дали обаче имаше ясна политическа визия? Той бе преди всичко комунист и нито веднъж не пожела да излезе от тази рамка”, констатира експертът.   “Винаги съм го смятала за почтен човек и мъж с характер. Но същевременно и колеблив, по-скоро символ, отколкото участник в събитията”, посочва социоложката Иржина Шиклова.   Имайки предвид силното недоволство на населението, уморено от постоянната оскъдица, новото ръководство на КПЧ начело с Дубчек започва с предпазливо икономическо преустройство, но Москва тутакси сбърчва вежди.   Гневът на кремълските управници бързо се засилва - Прага отменя цензурата и това незабавно води до безпрецедентна либерализация на печата и културата. Не след дълго се появяват и некомунистически организации като “К 231″, обединила бивши политзатворници, и Клуба на ангажираните безпартийни - опозиционни партии в зародиш.   “Усетили, че вече не им запушват устата, медиите взеха да задават въпроси и да повдигат теми, абсолютно немислими допреди месеци. Това пораждаше огромни надежди в цялото общество - надежди, които далеч надхвърляха първоначалните цели на Дубчек”, разсъждава Тума, според когото новият лидер на КПЧ постепенно е бил пометен от събитията.   Попаднал между чука и наковалнята - между неспирно растящите демократични копнежи на чехите и словаците и неприкритата враждебност на съветския комунистически лидер Леонид Брежнев, държащ да контролира и занапред своя васал, Дубчек се надява свиканият през септември извънреден конгрес на КПЧ да укрепи позициите му.   Насърчаван от догматиците, управляващи бившата ГДР - Валтер Улбрихт, и Полша - Владислав Гомулка, разтревожени да не се чуе повикът “Полша очаква своя Дубчек”, Брежнев предприема най-накрая военна интервенция.   Окупацията на Чехословакия на 21 август 1968 г. от съветски военни и контингенти на още четири страни от Варшавския договор (България, Унгария, Полша и ГДР) взема близо сто жертви само през първите дни.   “Как можаха така да постъпят с мен, след като посветих целия си живот на сътрудничеството със Съветския съюз. Това е най-голямата трагедия в живота ми”, оплаква се Дубчек, преди да бъде арестуван, откаран в Москва и принуден да подпише унизителен протокол за “нормализиране на ситуацията”.   “Сутринта на 21 август 1968 г. пристигнах на гара Збечно (50 км западно от Прага). Беше пълно с народ, хората викаха “Руснаците ни окупират!”, бяха много учудени и изненадани”, спомня си Ярослава Шиндлерова, тогава студентка в пражкото висше училище по икономика.   “Аз им отвръщах: “Защо се чудите? Натам вървяха нещата”. Дубчек беше наивен. Аз бях на двайсет, но разбрах какво става. А той - не”, отсича жената.   В крайна сметка през април 1969 г. Дубчек е отстранен. Нареждат му да мълчи. Народът се примирява въпреки саможертвата на студента Ян Палах, който се самозапалва с надеждата да събуди съвестта на хората. Демокрацията се връща в Прага едва с “Нежната революция” от 1989 г.   Изключен от комунистическата партия и изпратен за петнайсет години в управата на горските стопанства, Дубчек се завръща после за кратко на политическата сцена и оглавява чехословашкия парламент. Умира 70-годишен на 7 ноември 1992 г. от рани, получени при автомобилна катастрофа.", "date": "2018.01.04", "title": "Преди 50 години: Дубчек и мечтата за \"социализъм с човешко лице\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377015-%D0%B2-10-%D0%B3%D1%80%D0%B0%D0%B4%D0%B0-%D1%81%D0%B5-%D0%BD%D0%B0%D0%B4%D0%B8%D0%B3%D0%B0%D1%82-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BF%D0%B8%D1%80%D0%B8%D0%BD", "text": "Природозащитници отново ще протестират тази вечер под наслов \"Спасете Пирин! Спасете България!\" в София и в още 9 други градове. В Банско ще има контрапротест. Във фейсбук са обявени сборни пунктове, в София той е при метростанция НДК, паметника Алеко, на бул. Витоша в 18.30 ч., а тръгването в 19.00 ч.   Шествието ще премине по бул. Витоша до църквата „Света Неделя“, от там по бул. \"Дондуков\" до Министерски съвет, после по булевард \"Цар Освободител\", през градинката пред Народен театър.  Организаторите на протеста припомнят, че на 28 декември Министерски съвет \"отвори за строителство 48% от територията на Национален парк „Пирин“ с няколко корекции в неговия план за управление!\" Те изтъкват \"какво е важно да знаем за това решение\":   1. То е взето въпреки внесените над 1000 писмени становища и над 100 000 писма от граждани от цял свят в защита на парка.   2. То погазва Закона за защитените територии и европейската директива за природните местообитания.  3. То застрашава едно от най-ценните природни места в България.   4. То дава зелена светлина за изсичане на вековни гори и мащабно строителство в Пирин.   5. В него липсва предложение за втори лифт.   6. То не е в полза за местните общности, защото всеки устройствен план, приет въз основа на тези изменения, ще бъде незаконен.   7. То не решава проблема с монопола на стопанската дейност в района.   8. То не решава проблемите с изключителната държавна собственост, породени от системните нарушения на концесионера на зона Банско.  9. То не решава проблема с презастрояването и ниските цени на имотите.   10. То създава юридически хаос.  Протести освен в София са организирани и в Пловдив, Варна, Бургас, Русе, Стара Загора, Велико Търново, Дупница, Свищов и Свиленград.   Според инициаторите - коалицията \"За да остане природа в България\" решението на Министерски съвет отслабва защитата на Пирин като отваря врати за изсичане на вековни гори от бяла и черна мура, ела, смърч и бял бор на възраст между 100 и 500 години.  Уникалните еко системи на Пирин и особено вековните гори са дом на мечки, вълци, диви кози, редки видове сови и кълвачи, както и на над 70 ендемични растения, от които над 30 се срещат само там и така Пирин притежава най-голямата концентрация от такива видове в България, изтъкват природозащитниците.   Периодично протести провеждат и местни хора от Банско, Разлог, Симитли. Те се обединяват срещу \"зеления рекет\" и \"зелената мафия\" и се обявяват категорично за разширяването на ски зоната над Банско.  В този град от 18.30 часа от сдружение \"Бъдеще за община Банско\" ще протестират срещу опитите да се спре развитието на района. Протестиращите отново ще блокират пътят Е-79 на разклона за Симитли.", "date": "2018.01.04", "title": "В 10 града се надигат в защита на Пирин"}
{"url": "http://www.classa.bg/%D1%81%D0%B2%D1%8F%D1%82/item/377007-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%BD%D0%B0%D0%B9-%D1%81%D0%BA%D1%83%D1%87%D0%BD%D0%B8%D1%82%D0%B5-%D1%84%D0%B8%D0%BB%D0%BC%D0%B8-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%B0", "text": "Британският музикален седмичник New Musical Express (NME) публикува през декември списък с най-скучните филми на всички времена. Това е инициатива на мултинационалния конгломерат Samsung, за да отпразнуват премиерата на \"Пералната машина: игрален филм\", концептуална лента от 66 минути, показваща цикъла на пране на перална машина, всичко заснето на един дъх и акомпанирана на пиано от известния британски композитор Майкъл Нюман. Според самата компания това аудиовизуално творение е \"безкрайно по-интересно, отколкото някои от заглавията в класацията\" Класацията е разработена въз основа на мнението на основните кино критици и впоследствие е подложена на публично гласуване, в което участват около 2000 души от Обединеното кралство. Първенец е филмът \"Петдесет нюанса сиво\" от 2015 г., режисиран от Сам Тейлър-Джонсън, с 39% от гласовете. На второ място е \" Проектът Проклятието Блеър \" с 29%, следван от \"Междузвездни войни: Епизод I - Невидима заплаха\", който е получил 26% наравно с\" Планината Броукбек\", също с 26% от гласовете. Списъкът продължава така: 5. 'Transformers', 2007 6. 'The Postman' 1997 7. 'The Artist' 2011 8. 'Australia', 2008 9. 'Vanilla Sky', 2001 10. 'Seven Years in Tibet' 1997 11. 'Batman y Robin', 1997 12. '2001 A Space Odyssey' 1968 13. 'Matrix Revolutions', 2003 14. 'Showgirls', 1995 15. 'Far and Away' 1992 16. 'The Tree of Life' 2011 17. 'Noah' 2014 18. 'Meet Joe Black?', 1998 19. 'Lincoln', 2012 20. 'Cleopatra', 1963.", "date": "2018.01.04", "title": "Списък на най-скучните филми на всички времена"}
{"url": "http://www.classa.bg/%D1%81%D0%B2%D1%8F%D1%82/item/377008-spacex-%D1%89%D0%B5-%D0%B8%D0%B7%D1%81%D1%82%D1%80%D0%B5%D0%BB%D1%8F-%D1%82%D0%B0%D0%B5%D0%BD-%D1%81%D0%B0%D1%82%D0%B5%D0%BB%D0%B8%D1%82-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "SpaceX се готви да изстреля супер таен правителствен спътник тази седмица. Детайлите на мисията са забулени в мистерия, тъй като не е съобщена конкретна държавна агенция, която поемеа проекта, наречен Зума. Според Space.com, ракетата SpaceX Falcon 9 е планирано да пусне Зума в петък, 5 януари от космическия център на НАСА Кенеди в Кейп Канаверал (Флорида) между 20:00 и 22:00 часа. Все още не е ясно каква ще бъде ролята на правителствения спътник в космоса, но целта му ще бъде ниска орбита над Земята, според прогнозата за мисията, направена от военновъздушните сили на САЩ. Излитането Зума първоначално бе насрочено за средата на ноември, но компанията на Мъск забави началната дата, така че компанията да може да проучи данните от предишен тест с полезен товар, извършен за друг клиент. Товарното отделение е конусът на носа, който защитава космически кораб в момента на излитане, обяснява Space.com. В петък ще бъде извършен и опит за кацане на вече изстрелян Falcon 9, който се връща на Земята в Зона за приземяване 1, съоръжение на SpaceX, разположено в станцията на Военновъздушните сили в Кейп Канаверал.", "date": "2018.01.04", "title": "SpaceX ще изстреля таен сателит за американското правителство"}
{"url": "http://www.classa.bg/%D1%81%D0%B2%D1%8F%D1%82/item/377009-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B7%D0%B0%D0%BF%D0%BE%D0%B2%D1%8F%D0%B4%D0%B2%D0%B0-%D0%B4%D0%B0-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%BE%D0%BD%D0%BD%D0%B8%D1%8F%D1%82-%D0%BA%D0%B0%D0%BD%D0%B0%D0%BB-%D0%BC%D0%B5%D0%B6%D0%B4%D1%83-%D0%BA%D0%BE%D1%80%D0%B5%D0%B8%D1%82%D0%B5", "text": "Севернокорейският лидер нареди преговори с Южна Корея чрез специалния комуникационен канал в демилитаризираната зона на Панминчон. Очакваше се да се възстанови комуникацията в 06:30 UTC вчера, за да се обсъди диалога между Кореите. Според севернокорейски служител, цитиран от Ройтерс, разговорите ще се съсредоточат върху възможността севернокорейските спортисти да участват в Зимните олимпийски игри в Пьончан, които ще започнат в Южна Корея следващия месец. Изявлението идва ден, след като Южна Корея предложи да проведе разговори на високо равнище със Северна Корея след речта на Ким за Нова година, в която севернокорейският лидер заяви, че е готов да преговаря със Сеул. Министърът на националното обединение на Република Корея Чо Мьон-гион, посочи, че Сеул решил да предложи на Пхенян да се проведат разговори на високопоставени представители на двете държави, за да се постигне подобрение в двустранните отношения. Агенция \"Йонхап\" съобщава, че Ким Чен ун приветства приемането от Сеул на предложението му. От своя страна южнокорейският президентски говорител каза, че Сеул смята, че желанието на Пхенян да възстанови комуникационния канал за диалог между Корея е важна стъпка напред.", "date": "2018.01.04", "title": "Ким Чен-ун заповядва да се възстанови комуникационният канал между Кореите"}
{"url": "http://www.classa.bg/%D1%81%D0%B2%D1%8F%D1%82/item/377006-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B0%D1%82%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D0%B7%D0%B0-%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "Израелски археолози направиха важно откритие при разкопките в Стария град на Ерусалим: глинен печат, принадлежащ на древен еврейски владетел на града. Находката е на възраст около 2700 години, съобщава израелският телевизионен канал ITV с препратка към Израелския орган за антики. Откритието е направено до западната стена на Храма, близо до Стената на плача. Това е печена глина, с размера на малка монета и дебелина 2-3 милиметра. В горната част на печата се виждат две фигури, една зад друга, а в долната част има надпис на древноеврейски: \"Принадлежи на владетеля на града\". Този факт потвърди библейските сведения за съществуването на губернатор на град Йерусалим преди 2700 години, казва археологът Шломит Векслер-Бдола. В допълнение, изследователят подчертава значението на откритието, тъй като това е първият открит печат, който съдържа конкретно съдържание. В Библията управителите на Йерусалим са споменати два пъти, но за пръв път археологически разкопки потвърждават съществуването на хора, заемащи тази позиция, обясни археологът.", "date": "2018.01.04", "title": "Археологическо откритие потвърждава библейската легенда за Ерусалим"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377001-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D1%8F%D0%BD%D1%83%D0%B0%D1%80%D0%B8", "text": "Станете по-самоуверени по тези въпроси, които преди това са ви тревожили. Не се страхувайте от нищо, ако се придвижвате правилно към целта. За финансовите проблеми, ще ви помогне близък приятел, който е по-добре запознат с икономическите нюанси. Авторитета ви, може да бъде подкопан от човек, с когото сте се запознали в компанията на стари приятели. Трябва да бъдете лоялни, не само по отношение на работата си, но и при комуникация с близките хора. Ако покажете дори малко раздразнение, ще влезте в конфликт. Необходимо е да спазвате диета и да не преяждате вечерта. Особено, ако вече сте имали проблеми с храносмилането. Откажете се от покана за гости. Не се препоръчва, да се заемате прекалено усърдно за неща, които все още не сте изучили напълно. Имайте предвид, че грешките ще бъдат глобални и разочарованието ще доведе до депресия. Семейните, трябва да прекарат този ден заедно със семейството и децата. Не се ограничавайте в емоциите, нека другите напълно да им се насладят. Ще искате да внесете хармония не само в душата си, но и във всичко, което ви обкръжава. Възможни са грешки, по време на финансови инвестиции, затова ги планирайте предварително. Ако имате нужда от допълнителни средства, тогава може да разчитате на приятелите си. Вие бързо ще изплатите дълговете си, така че не се притеснявайте. Възможни са неочаквани срещи, печеливши сделки и бизнес пътувания. Не се притеснявайте, че нямате време да направите всичко, енергийният ви потенциал, ще е доста висок. Точността трябва да ви бъде приоритет, особено ако сте назначили среща на нов възлюбен. Покажете най-добрите си качества. Ще трябва да събирате нова информация, която ще ви помогне за решаването на финансови проблеми. Не се притеснявайте, ако част от парите се губят. Всичко ще се върне стократно, когато здраво стъпите на краката си. Битовите трудности, ще останат зад вас, ако се захванете с малките и спешни домакински задачи. По-добре се откажете от пътуване. Във всички ситуации, покажете издръжливост и търпение. В противен случай, другите ще ви използват в тяхна полза. Умствената работа може да ви доведе по-бързо до успех, отколкото физическата монотонна работа. Ако имате хоби, тогава може да го посветите по-голямата част от деня на него. В крайна сметка това не само ще ви достави радост, но ще отвори и нови хоризонти. Може да останете сами, по ваша вина. Имайте предвид, че несъобразяването с другите, не е най-добрият вариант за успех. В любовта не бива да се стремите със всякакви методи, към благоволението на избраника. Твърдостта ви, може да излезе извън контрол, което ще доведе до продължителни конфликти. Вечерта, посветете на почивка и общуване с приятели.   Очаква ви щастлив ден, когато ще може да се почувствате наистина щастлив и независим човек. Всички предразсъдъци, ще останат в миналото, ако сами затворите вратата за тях. Стабилна финансова позиция се очаква при тези, които знаят как да пестят пари. По-добре се откажете, от големите и скъпи покупки. Ще трябва да минете през трудния път, за да докажете на близките си хора, своите таланти. Най-малкото, ще започнете с пяна в устата, да доказвате на всички, на какво сте способни. Основната тема на деня, трябва да бъде финансовата сфера. Бизнесмените, може да постигнат успех и да намерят надеждни партньори. Вечерта чакайте новини, от приятели от училище. Не се препоръчва да обръщате внимание на хора, които умишлено ви провокират към скандал. Всички приключения и изкушения, ще доведат до намаляване на авторитета ви в обществото. Трябва да пазите енергията си добре защитена за добри дела, както и за лични проблеми. Здравето ви, ще изисква особено внимание, в противен случай една настинка, може да ви изкара от строй за дълго време. Ще почувствате приближаването на неприятностите. Ако се вслушате в интуицията си, ще може да преодолеете трудностите при общуването с нови хора. Не се отказвайте от обещаващи предложения, които могат да доведат до успех и финансова печалба. Ако искате да постигнете целите си, действайте без да се колебаете.", "date": "2018.01.04", "title": "Дневен хороскоп 4 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377002-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BE%D0%BD%D1%83%D1%84%D1%80%D0%B8%D0%B9-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%B8", "text": "  Преподобномъченик Онуфрий се родил в Габрово, Великотърновска епархия, от благочестиви и знатни родители. (Баща му Дечо по-късно приел монашество под името Даниил в същия Хилендарски манастир на Атон, гдето се подвизавал тогава синът му). На детето при Светото кръщение било дадено името Матей. Когато поотраснал, пратили го в българско училище, гдето добре се учел. Когато бил вече на 17 години, веднъж родителите му го наказали за някакво немирство, и той от лекомислено честолюбие заявил в присъствието на турци, че ще приеме мохамеданската вяра. В подобни случаи турците веднага грабвали далия такова обещание и извършвали над него обреда на мохамеданското обрезание. За да не станело това, родителите му го скрили и може би го изпратили в Троянския манастир \"Св. Богородица\", гдето до наши дни се запазило предание, че преподобномъченик Онуфрий тук е започнал монашеския си подвиг и тук приел първото си монашеско подстрижение с името Манасий.   Той се повдизавал усърдно, но гласът на съвестта му все по-силно започнал да го изобличава за отричането от християнството, макар и само с думи. Навярно поради това той се е отправил за Св. Гора Атонска, като се надявал, че там под ръководството на по-опитни старци ще положи достатъчно покаяние и ще успокои съвестта си. Известно време Манасий прекарал в Хилендарския манастир, гдето бил ръкоположен за дякон.   Но - както говорят светите отци на Църквата - колкото повече расте християнинът в добродетелите, толкова по-дълбоко се смирява и нищожните грехове му изглеждат големи. Така станало и с йеродякон Манасий. Всякога му правели силно впечатление думите на Спасителя Христа: \"Всеки, който ме признае пред човеците, ще призная и Аз него пред моя Отец небесен; а който се отрече от Мене пред човеците, и Аз ще се отрека от него пред Моя Отец небесен\" (Мат. 10:32-33). А от житията на светците особено дълбоко го затрогвал примерът на св.мъченик Варлаам, който държал ръката си без да трепне над разпаления езически жертвеник, докато тя съвсем изгоряла, но не изпуснал тамяна върху жертвеника, за да не се каже, че принесъл тамянна жертва на идолите. А сърцето му се разпалило от ревност, когато преподобните Евтимий, Игнатий и Акакий извършили своя мъченически подвиг. Тогава Манасий тайно напуснал Хилендар и отишъл в Предтеченския скит при тамошния духовник Никифор с молба - да подготви и него за такъв мъченически подвиг.   В продължение на четири месеца той се подвизавал усилено под ръководството на този старец. Всеки ден Манасий правел по четири хиляди поклона; молитвата му била непрестанна; покайното му настроение извиквало от очите му потоци сълзи. За тези четири месеца подготовка той изял два килограма и половина сушено грозде, а в най-строгия четиридесетдневен пост ял през два-три дни по 30 грама хляб и пиел вода с мярка. След като по такъв начин старецът Никифор го подготвил за предстоящия мъченически подвиг, той го подстригал във велика схима с името Онуфрий и го отправил на остров Хиос със същия спътник, стареца Григорий, когото изпращал и с другите преподобномъченици. Там щял да се извърши този подвиг.   На о. Хиос св. Онуфрий живял една неделя в пост и молитва, докато в петък - деня на Христовите страдания - се явил, облечен в турски дрехи пред съдията, открито похулил Мохамеда и захвърлил на земята зелената чалма от главата си. Увещавали го, хвърлили го в тъмница, мъчили го и в същия ден го осъдили на смърт. На 4 януари 1818 г. на самия морски бряг му отсекли главата и хвърлили в морето тялото му заедно с пролятата кръв, за да не могат християните да вземат за свое благоволение никаква частица-светиня от преподобномъченика.    Преди кончината му някои го запитали за името и за родината му. Преподобномъченикът отговорил, че се нарича Матей и е от Велико Търново. По този начин той искал да запази св. Гора Атонска и своя манастир от неприятности от страна на турците. Гърците от Атон скоро подир мъченическата му смърт го канонизирали и съставили житие и служба в негова чест.   Божественият Онуфрий е роден в село Габрово на Великотърновска епархия в 1786 година от християнски родители. Баща му се именуваше Дечо, после в монашеска ангелска схима Даниил, а майка му - Анна. Бяха богати и бележити в селото. Родиха си този син и го нарекоха в светото Кръщение Матей.      Когато стигна във възраст за наука, го заведоха в училище и се учеше на българско писмо. На седемнадесет или осемнадесет години се случи, че родителите му го биха и той, оскърбен, каза дума пред присъстващи турци, че ще се потурчи. Родителите му не искаха турците да го грабнат по насилствен начин и той си остана и по-нататък християнин, както и по-рано: не направи открито изповядане на мохамеданската вяра и не получи обрезание.   Но когато стигна в съвършената си възраст и разсъди върху светските дела, напусна родния си край, дойде в Света Гора и остана в манастира Хилендар, където прекара доста години и където го намериха достоен и го ръкоположиха за иеродякон. Дали изповяда, че е направил такова признание на мохамеданската вяра, но духовникът не намерил това като препятствие за ръкоположение, понеже не получил обрязване, а само с празна дума заявил, че ще стане турчин? От Матей в монашеството го преименуваха Манасий.    И понеже според божествените отци, колкото човек преуспява в добродетелта, толкова повече се смирява и най-малките си прегрешения ги смята за големи и се кае за тях, така и блаженият Манасий, преуспявайки в добродетелта и изследвайки деянията от началото на своя живот, считаше това за голямо свое падение, макар и да се беше отрекъл само словом; а и постоянно имаше на ум мъченичеството на добропобедния мъченик Варлаам, който държал разпалена жар, положена с тамян от мъчителя на неговата длан, докато изгоряла дланта му, за да не захвърли тамяна върху жертвеника и да не се помисли, че прекадил тамян на идолите - това си мислеше, и най-вече думите на Господа Спасителя Христа:    „Всеки, който Мене признае пред човеците, ще призная и Аз него пред Моя Отец Небесен; а който се отрече от Мене пред човеците, и Аз ще се отрека от него пред Моя Отец Небесен\". Поради всичко това имаше непрестанен и всегдашен страх, че никога няма да принесе достатъчни плодове на покаяние поради онова момчешко отричане и че Христос ще се отрече от него пред лицето на небесния Отец.   Затова се подвизаваше, за да умилостиви Бога и да му прости греха на отричането, но мислите му никога не се успокоиха. Което в началото беше страх, после се превърна в любов и голямо желание да изповяда Христа пред човеците и да получи мъченическа смърт - любов, която растеше все повече и повече. Но понеже се боеше от човешката немощ, молеше се на Спасителя, ако е Негова воля блага, угодна и съвършен, да утвърди в него тази мисъл и да укрепи желанието му със Своята божествена благодат и да му даде сила да Го изповяда като съвършен Бог, Творец на всичко видимо и невидимо пред враговете на Неговата вяра! Блаженият той всякога това желаеше и това си представяше. Но понеже според Соломон „нетвърди са помислите на смъртните, погрешни са нашите помисли\", затова откри своето намерение и потърси духовен съвет, какъвто и получи.    Според този съвет той трябваше добре да помисли и да не се впуска на такъв страшен подвиг безразсъдно. Божият човек послуша този съвет и се подвизаваше в постнически подвизи. Но когато преподобномъченик Игнатий Старозагорски завърши своето мъченичество, още повече пламна сърцето му и възрасна любовта му, както и мъченичеството на преподобномъченик Евтимий Пелопонески преди това го възпламени. Но това, което още повече разпали в него светлия пламък на любовта към Христа и към мъченическата смърт за Него, беше третото мъченичество - на преподобномъченик Акакий Сярски - и повече не можеше да търпи.   Но този благословен мъж проявяваше голяма мъдрост. Без да разгласява на другите своето намерение, отиде в свещения скит \"Свети Иоан Предтеча\" при многоуважавания духовник и най-опитен в този род неща и му откри всичкото своето желание. Защото той беше наставникът, който подготви и другите трима преподобномъченици ­ Евтимий, Игнатий и Акакий. Именно този духовник Никифор той моли горещо да го приеме в своето манастирче, за да го подготви, както другите трима. Духовникът му каза:   \"Приемам те, обаче първо ­ никой друг от външните да не знае; и второ ­ ние трябва да направим такъв опит и подготовка, че преди мъченичеството да се подвизаваш така, като че ли си вече всред мъченическите страдания. Ако си съгласен, тогава приемам те\". Блаженият с радост отговори: \"Съгласен. съм!\" И така отиде в килията си, мъдро разпредели вещите си, колкото пари имаше раздаде милостиня, даде достатъчно пари и на манастира, в който беше плътският му баща монах Даниил, за неговото препитание. Направи така, като че ли заминава на поклонение по светите места на Иерусалим, и си взе прошка от всички и от самия си баща, и отиде при поменатия духовник според уговореното. А той го прие и го постави в отделен дом, като му даде заповеди как да прекарва времето си, как да се подвизава и как самичък да се моли на Бога. Определи и един брат, който да има грижата за него. И му заповяда да не разговаря и да не се среща с никого.   И така блаженият се заключи в онова поприще и започна духовните си подвизи. В началото пости четиридесет дни, кога през три дни веднъж, кога през два, и ядеше хляб до петдесет грама, пиеше малко вода и нищо друго. Варена храна за всичкото време на своята подготовка не вкуси, освен в събота и неделя. Правеше поклони с коленичене четири хиляди в денонощието или не по-малко от три хиляди и петстотин, а поклони до пояс - безброй. Молитвата беше непрестанно на устата му и в ума му. Очите му бяха два непресъхващи извора на сълзи. Бденията му бяха всегдашни. Голямото му ядене и утешение бяха сухоежбината и малояденето. За всичките четири месеца изяде две оки сушено грозде. Както казахме, четиридесет дни прекара в тридневен и двудневен пост.   Затова и тялото му се изнури и в него вече не остана сила за телесни трудове. Духовното разсъждение на стареца измерваше многодневния му пост, той във всичко му беше послушен. Така, в продължение на четири месеца, той биде изкусен в подвизи като злато в огън, и тогава се разпали в него пламъкът на Христовата любов и желанието за мъченичество. Затова прие великия ангелски образ, стана великосхимен монах и бе преименуван от Манасий на Онуфрий - това е неговото последно име. След това по съвета, желанието и благословението на стареца му, духовника Никифор, и братята на оная света дружина - бе решено да излезе на мъченическо поприще. И понеже според Писанието по-добре двама вместо един, разсъдителният духовен старец му даде за спътник, сътрудник и помощник един от своите подчинени - Григорий, именуван Пелопонесец.   Получиха и представителни писма от честния предстоятел на Света Гора и снабдени с всичко за път, те тръгнаха и пристигнаха на остров Хиос и останаха в оня край, където представяха и писмата. Там намериха всичко, както желаеха, и много прославиха Господа и величаеха Божествения Му промисъл.   Прекараха там седем дни в безмълвие, молитва, пост и сълзи и се наслаждаваха на причащение със светите Тайни. Беше събота, когато пристигнаха, и чакаха идващия петък като ден на спасителното Христово страдание, за да дръзне да изповяда своята добра изповед в съдилището на нечестивите и да стане участник в страданията на Господа.   Да не ми бъде да прибавя от себе си нещо вън от подобаващото, което ни съобщиха истинно ония мъчениколюбци, които го приеха в Хиос и го снабдяваха с всичко преди страданието: \"Пристигна ­ казваха те ­ на 25 декември, събота, заедно с уважаемия старец Григорий, който ни предаде писмата и устно ни разправи за причината на идването им. А Онуфрий мълчеше и не вдигна глава да погледне някого в лицето, а непрестанно му течаха сълзите и само молеше всички да му помагат с молитвите и молбите си към Бога, като казваше, че е грешен повече от всички човеци и е недостоен да се нарича християнин\".   През ония седем дни и нощи, които прекараха там, пребъдваха заключени отделно в една къща в обичайните си непрестанни молитви, коленопреклонения и поклони с броеница. Когато се изморяваше от подвизи, почивка му беше да чете за страданията на новите мъченици. Ядяха веднъж само вечер по малко. Зехтин не употребяваха, нито някаква друга прибавка към храната, а вино и ракия никак и не вкусиха.   Една нощ, когато блаженият много се измори, седна да почине, но го грабна лек сън и му се яви свещеници и владици и друга група войници, застанаха пред него и му рекоха: \"Върви, защото Царят те търси!\" А той трепна и рече: \"Защо Царя? Моля ви, простете ме!\" Но те му казаха: \"Не, нужно е да се явиш, само да не закъснееш!\" Прочее, отиде в съпровода на ония две свещени групи и дойде на някакво широко светло място, и видя Царя на престола Му, и падна, та Му се поклони. А Царят се обърна към присъстващите и рече: \"Мястото му е готово!\" И му показа някакво друго място още по-светло. Като видя това, събуди се и радостен благодареше на Царя Христа, Който го викаше.    И се молеше на великия Василий, понеже оная нощ беше неговата годишна памет, да ходатайства пред Господа за него и се готвеше да се причасти на литургията с пречистите Тайни. Беше явно, че блаженият Онуфрий усещаше божественото действие и духовна топлота в сърцето си. Но идущата нощ тази топлота го изостави за някой час и той целият изплашен и трепетен поради отстъпвапето от него на божествената благодат, рече на Григорий: \"Отче, огънят угасна и не гори вече в сърцето ми. О, какво пострадах, аз бедният!\" Тогава Григорий му отговори: \"Питаш, какво си пострадал? Възгордя се, и за това те остави Божията благодат, и сега ще бъдеш играчка на демоните, скръб за светите ангели и срам за човеците! Смили се над мене, нещастния! Горко за моите трудове и добрите надежди на братята, които вместо да те чуят нов мъченик, ще чуят че втори път си се отрекъл от Христа! Но ще дойдеш ли на себе си, нещастнико?\"   Тук нека всеки да помисли какво разположение на душата си получи мъченикът от тези думи и в каква бездна на смирението се потопи!    Прочее падна пред нозете на стареца и плака безутешно. После започна да се моли със сълзи и не престана, докато не усети обичайната топлота. Но и старецът не престана от молитвата си, докато мъченикът не му рече със своя смирен глас: \"Отче, благословен е Бог, добре съм сега!\" Но старецът беше винаги нащрек, понеже знаеше козните на врага. Затова сутринта му зааповяда да прави поклони на присъствуващите, да целува нозете им и да проси техните молитви със смирение.   По-горе казахме, че Григорий беше много опитен и вече наставник на четирима преподобномъченици. И сега употреби строгост и взискателност, за да го запази дори от мисълта за тщеславие и гордост и да го извлече до висотата на смиреномъдрието. Църквата в онази част на града имаше множество свети икони и най-вече на новите мъченици. В нея се заключи мъченикът оня ден и правеше поклони с броеницата пред всяка икона.   А от голямата духовна разпаленост и сърдечно съкрушение издаваше понякога жални стонове. Григорий чуваше това, но не му пречеше защото знаеше, че целият беше възторжен и богоприятен. Нопосле с първата си строгост и му рече: \"Послушай Господа, Който казва: \"Лявата ти ръка да не знае какво прави дясната!\" Защо ти, тщеславен и горделив човек, въпиеш по време на своята молитва? Разбира се, не за друго, а да за те похвалят, че си умилен! Ето как си погубил отново своя труд, тщеславни човече! Мами те духът на гордостта\". А този истински подражател на смирения и кротък Христос застана с поглед в земята и със сълзи и смирен глас каза: \"Съгреших, отче! Прости ми и моли Бога да ме избави от примките на дявола!\" С такива подвизи и при такова водачество на стареца той успя да унищожи всички козни на дявола и преди мъченическия подвиг той стигна в мярата на светостта.   Господ извърши Тайната вечеря в четвъртък и завеща на Своите ученици светото Си Тяло и честната Си Кръв за храна и питие на вечния живот, а след това предаде Себе Си на доброволно страдание. Така и този подражател на Неговото страдание, вечерта в четвъртък се подготвяше, и цяла нощ се моли да бъде предаден на смърт заради Христа и да принесе на Него в жертва душата и тялото си. Най-напред старецът Григорий острига брадата и косата му. После взе светено масло от всички кандила на светите икони в оная църква и помаза кръстообразно всичките членове на неговото тяло, където е бил помазан със свето миро при кръщението, и цялата онази нощ прекараха в молитва.   След утринното последование той се поклони и целуна мощите на много светци, всред които имаше и мощи на новите мъченици. Той помоли, и чредният свещеник го прекръсти с всички тези мощи. После се поклони и целуна светите икони, причасти се със светите Тайни, облече предварително приготвените агарянски дрехи, излезе още по тъмно с водач ­ понеже друг път не беше идвал в Хиос ­ до един път, и така с изгрева на слънцето синът на светлината Онуфрий се яви шествуваш към града без никой да знае кой е той. По пътя, наречен \"Вунаки\", видя пекарница и понеже беше измръзнал, влезе да се постопли и там откри на пекаря християнин своето намерение. Християнинът му показа мястото, където трябваше да върви, и му купи червени обуща.   Обущарят агарянин, като видя Онуфрий със зелена чалма на главата, разговаряше с него дружески, като да беше го срещал и друг път. Той взе обущата и излезе оттам. Друг агарянин рече на обущаря: \"Този човек ми се вижда да не е наш\". А обущарят ревностно му рече: \"Млъкни! Бог да те изгори! Не виждаш ли зелената чалма?\" А мъченикът дойде отново в пекарницата. Оня добър християнин ходеше с него по града под предлог, че продава уж топъл хляб и го въведе в църквата \"Света Матрона Хиоска\" да се поклони. И по целия път раздаваше милостиня. После поиска позволение от предстоятеля на църквата да отиде в болницата и, като получи позволение, отиде и раздаде милостиня на болните.   Излязъл от там, видя на пътя си храм, наречен \"Богородица Благодатна\", влезе в него и заплати да му отслужат молебен параклис. Той се поклони, целуна светите икони, излезе и веднага отиде в съдилището и търсеше съдията. Но писарят го попита, какво иска. Мъченикът отговори: \"Имам съд за нещо си\". Писарят пак го попита дали има писмено прошение ­ защото най-напред трябваше да подаде такова и после да се заведе дело. Всичко това стана по Божие усмотрение, за да стане изповедта на мъченика явна пред лицето на много нечестиви. Поради това Бог благоволи да се отложи първото дръзновение на мъченика. Като не успя в своето намерение, дойде пак в пекарницата, взе в ръка кръста, който имаше със себе си, докосна го до челото си и дълго време плака. Плачеше с него и оня християнин от състрадание и го посъветва да отиде пак в съдилището, обаче да не говори на другите нищо, а веднага да приповдигне завесата и да застане пред самия съдия.   Той отиде и направи, както беше научен. Влезе и дръзна смело. А попадна и на оня час, когато всички агарянски първенци бяха събрани. И започна да говори така: \"Преди петнадесет години получих рана на това място и от онова време дори досега обикалях много, но раната си не можах да излекувам. Затова дойдох пак тука, за да я излекувам\". Съдията го попита, каква е била неговата рана и какво иска от тях? Мъченикът отговори:   \"Раната ми е тази.. . Когато бях малко момче, по незнание се отрекох от християнската вяра и изповядах вашата вяра, но никога не й служих, а всякога съм живял по християнски, понеже се намирах в християнски места. Но когато дойдох на възраст, познах злото, което съм извършил, като съм се отрекъл от моята свята вяра. И понеже гледах на него като на рана върху моята душа, обиколих много места, за да я излекувам с покаяние, като молех моя Бог Христа, моя Творец и Създател да ми прости това съгрешение. Обаче моите помисли никога не млъкнаха когато си мислих за размера на съгрешението, което извърших, като се отрекох от истинската моя вяра и изповядах вашата лъжлива вяра. Впрочее, сега изповядвам с дръзновение пред всички вас, че съм си християнин, и се отричам и проклинам вашата вяра!\"   И едновременно с това сне зелената чалма, която носеше на главаса си, и я хвърли пред тях. Те, като видяха тази негова дързост, стояха безгласни. Но един от тях, честолюбив ревнител на своята вяра, преди някой друг да каже нещо, рече на мъченика: \"Какво правиш, човече! Вземи и положи на главата си тази свещена вещ!\"   А мъченикът като чу, че я нарича свещена, взе повод за това и я поруга, и я унижи, и много нещо каза против Мохамеда, които нито уста може да изговори, нито ухо да слуша, както отпосле съдията разказвал на един свой близък християнин.   Затова всички завикаха: \"Тоя човек не подобава да живее повече!\" И веднага заповядаха да го хвърлят в тъмница и краката му да стегнат в клада до второ нареждане. Така го изгониха навън, и го биеха, и обиждаха, докато дойде градоначалникът с четирима войници, които го поеха и го отведоха в тъмницата Муселима. Там блаженият седеше и се кланяше. Тогава един агарянин му говореше някакви обиди. А друго някакво наказание не му наложиха в тъмницата.   Едни християни го разпитваха за името и родното му място, но той отговори, че е от Велико Търново и че се именува Матей. Не каза своето име Онуфрий, за да не създаде съмнение, че е монах и да разследват от кой манастир е, и къде е бил преди да пристигне на остров Хиос.   Като излязоха първенците от джамията и пак обмениха мисли, възприеха мнението на един заточен там паша, и всички в един глас го осъдиха на смърт. Заповядаха веднага да го доведат от тъмницата и накратко го разпитаха. Понеже неговата мисъл си оставаше неизменна, заповядаха да бъде обезглавен и тялото му да бъде хвърлено в морето. Заповядаха да бъде хвърлена в морето даже и пръстта, на която би капнала мъченическа кръв. Никой християнин да не смее да вземе нещо от тялото на мъченика.   След такова постановление го изхвърлиха от съдилището. Понеже мъченикът мислеше, че там близо ще го обезглавят, искаше да коленичи. Но палачите го отведоха по-далеч на един хвърлей камък и му казаха да коленичи. Но той отиде по-долу, където преди беше обезглавен и свети мъченик Марко, ­ предварително пита и намери онова място ­ и коленичи там. Магерът (готвач) на затвора Муселима веднага го посече с меч, който влезе в шията му до три или четири пръста. Мъченикът наклони глава и падна на земята без да потрепери с нито един член на тялото си.    А друг един, който стоеше по-настрани, му нанеседруги две рани и го довърши. Всичко това стана в продължение на пет часа. Беше се стекло голямо множество християни ­ мъже, жени и деца, и гледаха посичането на мъченика, макар и да не беше разгласено по целия град. Преподобномъченик Онуфрий завърши свещения подвиг на своето мъченичество на 4 януари 1818 година, петък, деветия час на възраст 32 години. Всички се почудиха на неговата мъдрост и мъжество. Разправят, че лицето му, което преди било изнурено от подвизи, след мъченичеството получило израз на някаква небесна радост и благодат.   Зрителите християни много се радваха заради него, благодаряха и благославяха Бога заради бляскавата победа на Онуфрий. Всички имаха намерението всеки да си вземе някаква частица от мъченическите ценности: или кръв, или коса, или дреха, както си бяха взели от предишните мъченици Марко и Ангел. Но тогава видяха, че още преди да изтече кръвта му в земята, неверниците вдигнаха светите му мощи, за да ги хвърлят в морето.    Всички изпитаха голяма скръб, понеже според решението на мъчителите веднага ги сложиха в кош и, за да не капне кръвта му на земята, сложиха коша в каца. При това изкопаха и окървавената пръст, където падна мъченическото тяло, и всякъде, където е капнала мъченическа кръв, и по този начин напълниха още два коша, и всичко това заедно качиха на кораба, като наредиха и това, християни да не вдигат светите мощи, ами турци ги вдигнаха. А учител на мохамеданската заблуда викаше с ревност и негодувание: \"Внимавайте, внимавайте, да не се случи някой да вземе нещо от него, защото този искаше да умре християнин, след като отстъпи от Аллаха!\" И така добре изпълниха окаяните неговото запрещение, че не само християните не можаха да вземат нещо от него, но турците измиха и кораба, в който бяха светите мощи и от който ги хвърлиха в морето, за да не ги целуват християните.   Тук свършва повестта за мъченичеството на добропобедния преподобномъченик Онуфрий. Какво е станало с неговите свети мощи и къде изплуваха, нищо не можем положително да кажем. Само славим светия Бог, Който е славен в Своите свети мъченици, почитаме Неговия приятел мъченика Онуфрий, и го имаме пред Бога за наш непосрамен молитвеник, който винаги се моли за нас. Амин.", "date": "2018.01.04", "title": "Св. преподобномъченик Онуфрий Габровски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377003-4-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1493 г. - Христофор Колумб напуска Новия свят, като слага край на първото си пътуване.     1698 г. - Пожар разрушава двореца Уайтхол.   1762 г. - Англия обявява война на Испания и на Неапол.   1847 г. - Самюел Колт продава първия си револвер на правителството на САЩ.   1863 г. - Джеймс Плимптън патентова в САЩ ролковите кънки.   1865 г. - На Уол Стрийт (Ню Йорк) започва да действа Нюйоркската стокова борса.   1878 г. - София е освободена от турско робство.   1885 г. - В Айова, САЩ е направена първата операция по отстраняване на апендикс.   1896 г. - Юта става 45-ят американски щат.   1923 г. - Владимир Ленин прави завещание, в което изказва мнение за ограничаване на властта на Сталин.   1924 г. - XXI Обикновено народно събрание приема Закон за защита на държавата, премахнат 20 години по-късно.   1926 г. - Съставено е XLIII правителство на България, начело с Андрей Ляпчев.   1936 г. - В Ню Йорк е публикувана първата ранглиста на хитовете (Billboard) въз основа на продадените грамофонни плочи.   1948 г. - Бирма (Мианмар) получава независимостта си от Обединеното кралство, денят се чества като национален празник.   1951 г. - Корейската война: севернокорейските и китайските войски овладяват столицата на Южна Корея Сеул.   1958 г. - Спутник-1 излиза от орбитата си и пада на Земята (изстрелян е на 4 октомври 1957).   1962 г. - В Ню Йорк е показан влак, който може да се движи без екипаж на борда.   1970 г. - „Бийтълс\" правят последния си запис като група.   1980 г. - Във връзка с навлизането на съветски войски в Афганистан президентът на САЩ Джими Картър обявява бойкот на Олимпийските игри в Москва.   1990 г. - Учредено е Движението за права и свободи с председател Ахмед Доган.   2004 г. - Космическият апарат на НАСА Спирит успешно каца на Марс в 04:35 UTC.   2004 г. - Михаил Саакашвили печели президентските избори в Грузия.   2010 г. - Открита е най-високата сграда в света до този момент - „Бурж Халифа\" в Дубай, Обединените Арабски Емирства    ", "date": "2018.01.04", "title": "4 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377004-%D0%B0%D0%B7-%D0%BD%D0%B5-%D0%B8%D1%81%D0%BA%D0%B0%D0%BC-%D0%B2%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0,-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F", "text": "Някой иска ли ОЩЕ България да е европейска държава? Аз НЕ искам, благодаря! П.П. Вярвал съм в необходимостта от промяна (10 ноември), вярвал съм, че при новите геополитически дадености опцията ни не е САЩ, а Европа; работил съм убедено за влизането в ЕС – което в нашия случай минаваше през НАТО и имам отличия за работата си – от представители на Министерския съвет – плакет за влизането в НАТО и Грамота за влизането в ЕС, ", "date": "2018.01.04", "title": "Аз НЕ искам вече България да е европейска държава, благодаря!"}
{"url": "http://www.classa.bg/%D1%81%D0%B2%D1%8F%D1%82/item/377005-%D0%BD%D0%B0%D1%81%D0%B0-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D1%81%D1%82%D0%B2%D0%B5%D0%BD%D0%B8%D1%8F-%D0%B0%D0%BD%D0%B3%D0%B5%D0%BB-,-%D0%BF%D0%BE%D1%8F%D0%B2%D0%B8%D0%BB-%D1%81%D0%B5-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D1%88%D0%B2%D0%B5%D1%86%D0%B8%D1%8F", "text": "Наскоро НАСА реагира на странен метеорологичен феномен, който наводни социалните мрежи миналия месец. Учените са обяснили, че изображенията, които са били записани от скиор във Вемдален (Швеция) на 1 декември 2017 г., показват това, което е известно като слънчево хало или ореол. Слънчевите ореоли се появяват, когато ледени частици, суспендирани в атмосферата изместват светлината, идваща от слънцето, създавайки дискообразен оптичен ефект около слънцето. Този диск има преливащ цветен пръстен - червено от вътрешната страна на пръстена и зелено и синьо от външната страна. Странното явление направи силно впечатление в социалните мрежи, съобщи Daily Mail Някои дори го сравниха с образа на един ангел. \"Прилича на представите, които ще видим преди ангелите започнаха да формират първата светлина в небето по Коледа \", пише интернавт. \"Такива неща помагат да разберете хората, които вярват в ангели\", добави друг. Истината е, че сравнението с ангелите не е толкова учудващо. Съществува ясна прилика между това явление и ореола на ангел, който е светлинен кръг над и зад главата, като символ на аура в религиозните икони. . Грандиозншият феномен е наблюдаван на 1 декември, но досега не е известна причината този \" ангел\" да се появи в Швеция.", "date": "2018.01.04", "title": "НАСА разкри тайнствения \"ангел\", появил се в небето на Швеция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377011-140-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F", "text": "С празнично биене на камбаните на централните софийски храмове, благодарствен молебен и литийно шествие в столицата ще бъде отбелязана 140-годишнината от навлизането на руските войски под предводителството на генерал Йосиф Владимирович Гурко в София и освобождението на града от турско робство. София е освободена преди 140 години без насилия, без пожари, както се е планирало, без избиване на населението.        Тук бързата реакция на руските войски, които проникват светкавично в града и съпротивата на западните консули, които са отказали да го напуснат, както и волята на жителите на града, водят до неговото освобождение през 1878г. Благодарственият молебен ще се състои в храм „Света Неделя\" от 10 ч.    Именно там преди 138 години се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко. Литийното шествие и поднасянето на цветя и венци пред паметниците на Генерал Гурко и Цар Освободител ще бъде от 10.30ч., а от 11 ч. ще се състои литературно-музикална програма и поднасяне на венци пред паметника на Българския опълченец.", "date": "2018.01.04", "title": "140 години от Освобождението на София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376997-playboy-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D1%80%D0%B5-%D0%B4%D0%B0-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D1%85%D0%B0%D1%80%D1%82%D0%B8%D1%8F", "text": "  Както съобщава американският вестник “Уолстрийт джърнъл”, ръководството на компанията Playboy Enterprises, която издава “Плейбой”, “сериозно се замисля за бъдещето на печатната версия на списанието, въпреки че окончателното решение още не е прието.”     Отбелязва се, че контролният пакет акции на Playboy Enterprises сега е в ръцете на компанията Rizvi Traverse. Шефът на Playboy Enterprises Бен Кон е партньор в него. В същото време 35% от дела в Playboy Enterprises принадлежеше на основателя на “Плейбой” Хю Хефнър, който почина през септември 2017 година. Сега ттози дял е собственост на неговите наследници. Те, според източници на “Уолстрийт джърнъл”, сега водят преговори за продажбата на този дял на Rizvi Traverse.   Между Хефнър и Rizvi Traverse имаше уговорка, според която печатната версия на “Плейбой” няма да спре да излиза, докато основателят на списанието е жив.   В публикацията се посочва, че през последните години печатната версия на списанието за мъже е нерентабилна и тиражът е спаднал няколко пъти. Важен източник на приходи за Playboy Enterprises беше прехвърлянето на права за използване на марката Playboy на други компании. Кон казва, че в бъдеще Playboy Enterprises ще обърне внимание най-вече на такива сделки, свързани с марката.   Представители на Playboy Enterprises и Rizvi Traverse не коментираха публикацията. Списанието “Плейбой” излиза в повече от 20 страни. В САЩ списанието излиза от 1953 година.", "date": "2018.01.04", "title": "Playboy може да спре да излиза на хартия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376998-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0-%D0%B4%D0%B5%D0%B2%D0%BE%D0%B9%D0%BA%D0%B0-%D0%BD%D0%B0%D0%B3%D0%BE%D1%80%D0%B5%D1%89%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Ванеса, канадска йога ентусиастка разпространява необичайни послания на любов и положително отношение към тялото. Тя публикува в \"Инстаграм\" свои снимки, запечатали йога пози сред природата като дори и снегът не може да я спре. Ванеса нарича йогата \"моето изкуство, моята страст и упражнения\". Но нейната страница в социалната мрежа не е само за промотиране на гъвкавите и съзерцателни движения и школа.      Дейността на канадката е свързана и с приемането на различните видове тела. Тя показва обичта към своето тяло като същевременно се чувства най-добре като се облича с бодита и сутиени, характерни за спортни занимания. Ванеса обича да има възможно най-малко дрехи по себе си, когато практикува йога сред преспи от сняг.      Девойката споделя пред изданието, че винаги е живяла на места, където е имало сурова зима и е свикнала с промените в температурата.                ", "date": "2018.01.04", "title": "Прелестна девойка нагорещи мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376999-%D0%BD%D0%B0%D0%B9-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8-%D1%81%D0%B5%D0%BA%D1%81-%D1%82%D0%B5%D0%BD%D0%B4%D0%B5%D0%BD%D1%86%D0%B8%D0%B8-%D0%B7%D0%B0-2018", "text": "През 2017 г. се появиха много вълнуващи секс продукти на пазара, а тази година можем да очакваме още по-вълнуващи неща в новите сексуални тенденции. От промените в порно клиповете, до нови начини да се наслаждаваме на себе си, има много нови лудории, които трябва да се пробват. Ето кои са петте най-популярни секс тенденции за 2018 г.:      Първите секси киборги излязоха на пазара през 2017 г. и търсенето се покачва, съобщава Daily Star, цитиран от fakti.bg. Тъй като производството им става все по-масово, публичните домове в Европа дори предлагат кукли вместо истински жени. През миналата година възприемането на секс роботите все още се считаше за табу. Но с все по-разпространеното предлагане на секс машините, вероятно те ще са още по-достъпни през 2018 г.      Виртуалната реалност в порното вече е факт и изследванията показват, че тя ще стане още по-вълнуваща тази година. Експертите са открили как да създават 3D модели на хора от реалния живот, което означава, че потенциално бихте могли да се насладите на секс с любимата си знаменитост или човека, в когото сте тайно влюбен. Учени от Нюкасълския университет обаче се опасяват, че тази технология може да \"размие\" границите между реалността и фантазията.     Потребителите проявяват интерес към секс играчки, които са персонализирани специално за тях. Един от най-продаваните през последните месеци модел вибратори е този, който можете да персонализирате с 3D модел на лицето на партньора си.      Бест селър романите на Е. Л. Джеймс \"50 нюанса сиво\" превърнаха практикуването на по-груб секс в нещо нормално и търсено в леглото. Този ефект ще се засили през 2018 година, тъй като третият филм, както франчайзинг към него, ще излезе през февруари. Белезници, камшици и каишки, фетиши, вдъхновени от филма, ще бъдат сред най-търсените на пазара за секс продукти.    Въпреки че бързите начини за комуникация по интернет могат да ви помогнат при взаимоотношенията на дълги разстояния, все пак много двойки страдат от липсата на интимност. За щастие, изобретатели са измислили хитър начин да запазят искрата жива. Редица различни компании предлагат вариант \"да поиграете заедно\", без да сте в една и съща стая. Става въпрос за вибратор, който можете да контролирате отдалеч, като регулирате настройките, и чрез него да доведете партньора си до оргазъм, без да го докосвате физически. Секс експертът Анабел Найт твърди, че 2018 година ще бъде чудесна по отношение на секса. И добавя: \"Трябва да се подчертае сексуалният живот никога не е бил по-добър. Сексът се е развил към по-добро през последните пет години. Хората са много по-спокойни и свободни да говорят за това и да обсъждат с партньора си, за да постигнат сексуално щастие заедно.\"", "date": "2018.01.04", "title": "Най-популярни секс тенденции за 2018"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377000-deathlist-%D0%BF%D0%BE%D1%81%D0%BE%D1%87%D0%B8-%D0%BA%D0%BE%D0%B8-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%85%D0%BE%D1%80%D0%B0-%D1%89%D0%B5-%D0%BF%D0%BE%D1%87%D0%B8%D0%BD%D0%B0%D1%82-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0", "text": "Сайтът DeathList направи мрачно предсказание за тази година. Според него поне 10 известни личности ще си отидат, а сред тях има шокиращи имена. Сред предречените кончини са тази на съпруга на британската кралица Елизабет II - принц Филип, актьора Кърк Дъглас, модния диктатор Пиер Карден, бившите президенти на САЩ (1976-1981 г.) Джими Картър и Джордж Буш Старши (1989-1993 г.), френския певец Шарл Азнавур, британския актьор Шон Конъри, учения от Обединеното кралство Стивън Хокинг и други.     Сайтът посочва, че е предрекъл напускането на британския музикант Дейвид Боуи, Мохамед Али, актрисата Кари Фишър през 2016 г. и това как през миналата година е предвидил отиването от този свят на телевизионната звезда от САЩ Флорънс Хендерсън, брата на Еди Мърфи – Чарли Мърфи, певеца Фатс Домино и други. Скептиците, от своя страна, посочват, че всички хора, влезли в зловещия списък за 2018 г., са на преклонна възраст.", "date": "2018.01.04", "title": "DeathList посочи кои известни хора ще починат тази година"}
{"url": "http://www.classa.bg/%D1%81%D0%B2%D1%8F%D1%82/item/376992-%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D1%81%D0%B5%D1%87%D0%B5%D0%BC-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%D1%82%D0%B0-%D1%81%D1%80%D0%B5%D0%B4-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "            Авторите на изследването препоръчват засилване на превантивната дейност като средство срещу престъпленията, извършвани от бежанци. Криминолозите Кристиан Пфайфер, Дирк Байер и Сьорен Клим настояват за повече езикови курсове, спорт и практикантски места за пристигащите в Германия бежанци. Криминолозите са изготвили изследването по поръчение на германското министерство за младежта и семейството. Те са проучили криминалните статистики от последните две години, според които броят на престъпленията в Германия се е увеличил.   В Долна Саксония криминолозите са установили взаимовръзка между нарастването на престъпността и притока на бежанци. Между 2014 и 2015 година броят на регистрираните от полицията престъпления в тази германска провинция е нараснал с 10,4 процента. В 92,1 процента от случаите извършителите са бежанци. В известен смисъл това не е изненадващо, като се има предвид, че голяма част от бежанците са млади мъже на възраст между 14 и 30 години. Известно е, че хората в тази възрастова група са по-склонни да извършват престъпления.   Авторите на изследването подчертават, че срещу бежанци са подадени двойно повече жалби за извършени престъпления, отколкото срещу местните граждани.   Криминологът Кристиан Пфайфер   Склонността към насилие зависи главно от перспективите за оставане в Германия и от произхода на извършителите. Кристиян Пфайфер пояснява, че бежанците от войни, които имат шансове да останат в Германия, се държат сравнително сдържано. Криминогенната картина е \"напълно различна\" при тези, които след пристигането си разбират, че са нежелани в тази страна и нямат никакви шансове за работа. Така например сирийците, иракчаните и афганистанците извършват значително по-малко престъпления в сравнение с хората от Магреба, подчертава Кристиян Пфайфер.   Подслоняването на бежанците също играе определена роля. Важен аспект от проблема е фактът, че бежанците в Германия много често живеят в мъжки групи, без жени, които да се грижат за тях. \"Липсата на жени оказва отрицателно влияние навсякъде\", допълва криминологът Пфайфер. Тя всъщност увеличава опасността младите мъже \"да се ориентират по норми за мъжественост, които легитимират насилието\", четем в изследването на криминолозите. Ето защо Кристиан Пфайфер смята, че идеята за събиране на разделените семейства на бежанци \"не е неразумна\".   С оглед на предстоящите коалиционни преговори, криминологът призовава политиците да дадат нови импулси на миграционната политика. Според него са нужни значителни финансови средства, с които родните страни да бъдат подпомогнати така, че да могат да приемат обратно сънародниците си с отхвърлени молби за убежище.", "date": "2018.01.04", "title": "Как да пресечем престъпността сред бежанците?"}
{"url": "http://www.classa.bg/%D1%81%D0%B2%D1%8F%D1%82/item/376993-%D0%B7%D0%B0%D0%B3%D1%80%D0%B0%D0%B1%D0%B5%D0%BD%D0%B8%D1%82%D0%B5-%D0%BF%D0%BE%D0%BB%D1%81%D0%BA%D0%B8-%D0%B4%D0%B5%D1%86%D0%B0-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BD%D0%B0%D1%86%D0%B8%D0%B7%D0%BC%D0%B0", "text": "              Въпреки напредналата си възраст (83) и болките в гръба, Зита Суш е пълна с енергия и обича да се шегува. Само когато говори за отвличането си в Германия, настроението й помръква. През 1942 година тя е отвлечена от едно сиропиталище в Лодз. Едва когато става на 12 години, се завръща в Полша. Днес живее в един от бедните квартали на Варшава под друго име. Тя не иска никой от съседите й да узнае за трагичната й съдба. „Не искам отново да бъда германското копеле\", казва тя. Така я наричали, след като се завърнала в Полша след войната.       Зита Суш - някога и днес   Нацистите използват брутални методи за принудителната германизация на деца като Зита. Те отвличат деца от окупирана Полша в Третия райх или ги отнемат насилствено от извършващите принудителен труд полски работници. Още през 1938 година Хайнрих Химлер заявява: „Аз възнамерявам да донеса германска кръв, да я грабя и крада, откъдето мога\".    В окупираните страни нацистите започват да отнемат деца от родителите или да ги завличат от сиропиталищата. Критериите за подбор на децата са сини очи и руса коса, което съответства на идеалните представи на Хитлер за „арийската раса\". За принудителната германизация на децата отговаря СС-бригадата „Lebensborn\".   Да се издирят следите на близките е трудно, включително защото имената на децата са били променени   След отвличането й в Третия райх Зита няма право да говори на матерния си език. В германското училище и в детския приют на „Lebensborn\" нацистите наказват строго децата, които проговорят на майчиния си език. Зита обаче има късмет. Тя попада в грижовно семейство в Залцбург. А след войната полското правителство връща в родината им над 30 000 деца. Сред тях е и Зита. Тя отново е изпратена в сиропиталище, където постоянно я наричат „тъпа германка\", защото може да говори само на немски. Затова и времето, прекарано в семейството в Залцбург, си остава за нея „най-прекрасното в живота ми\". И до днес тя издирва близките на това семейство - без успех.   Германско-полски журналистически екип от ДВ и полският информационен портал Interia.pl помагат на Зита в това начинание. Журналистите търсят в германски и полски архиви следите на „роднините\" й в Австрия и главно тези на полската й майка. Издирването обаче често е безнадеждно, защото германските институции навремето променят имената на отвлечените деца.   Подобна е и съдбата на Херман Людекинг, който също е бил отвлечен от окупирана Полша. Днес той живее в Южна Германия. Той също иска да открие кои са истинските му родители. Помага му сдружението „Откраднати деца - забравени жертви\". Неправителствената организация от 2012 година се опитва да обърне вниманието на германските политици върху темата за принудителната германизация. Напразно. „Нас ни забравиха като жертви.    Други групи от жертвите на нацизма получиха обезщетения. Само ние не сме\", казва Херман Людекинг. Той е първият от отвлечените полски деца, който настоява по съдебен ред за обезщетение. През лятото на 2017 година той е завел дело срещу Федералната република и сега очаква процеса. Все още обаче не е насрочена дата за разглеждане на делото.   Херман Людекинг също иска да знае кои са били майка му и баща му     През лятото на 2017 година стартира и германско-полски проект на ДВ и полската информационна платформа Interia.pl. Оттогава насам репортери от двете страни посещават различни институции, архиви и фондации, както и някои от все още живите жертви на принудителната германизация. Медиите от двете страни започват да публикуват информации по темата и да помагат на жертвите в издирването на техните близки. В рамките на някоко месеца двете медии са публикували над 40 текста и 24 видеа, които са достигнали до милиони хора.     Журналистите са провели и по-нататъшни разследвания и са приобщили към проекта много хора, които си помагат взаимно в издирването на близките на жертвите на принудителната германизация. Досега обаче издирванията не са се увенчали с успех. Зита Суш, Херман Людекинг и много други жертви продължават да издирват своите близки. Заведеното от 88-годишният Херман Людекинг дело няма да реши проблемите, но чрез него съдбата на забравените жертви ще стане известна на повече хора. Такава е и целта на германско-полския журналистически екип. „За мен беше най-трудно да разговарям с хора, които десетилетия наред сами издирват своите близки и на 80 години все още не знаят кои са в действителност. През цялото време усещахме как времето изтича.    Осъзнавахме, че това е може би последната възможност да разговаряме с тези хора, преди те да са си отишли от живота\", казва Евелина Карпинска-Морек от Interia.pl.", "date": "2018.01.04", "title": "Заграбените полски деца - забравени жертви на нацизма"}
{"url": "http://www.classa.bg/%D1%81%D0%B2%D1%8F%D1%82/item/376994-%D0%B8%D1%81%D0%BB%D0%B0%D0%BD%D0%B4%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0-%D1%80%D0%B0%D0%B2%D0%BD%D0%BE-%D0%B7%D0%B0%D0%BF%D0%BB%D0%B0%D1%89%D0%B0%D0%BD%D0%B5-%D0%B7%D0%B0-%D1%80%D0%B0%D0%B2%D0%B5%D0%BD-%D1%82%D1%80%D1%83%D0%B4", "text": "      Равно заплащане за равен труд – това е идеята на исландското правителство. Редица проучвания сочат, че работодателите масово плащат различни заплати на еднакво квалифицирани служители. Практиката сочи, че мъжете често взимат повече от жените.   Според новата наредба, всички компании с повече от 25 служители ще трябва да получат правителствен сертификат, който да доказва, че спазват правилото за равно заплащане. В случай, че не го спазват, ощетените служители ще имат право на компенсации.   Разбира се, квалификацията и образованието на служителите ще останат водещи при определянето на заплащането им и компаниите няма да бъдат задължени да плащат еднакво на всички. Всяка неоснователна форма на дискриминация обаче, ще подлежи на санкции.   Борбата за равенство между половете в Исландия започва в средата на 70-те, когато 90% от жените в страната се включват в обща стачка и за ден блокират държавата. В деня на протеста спират работа болници, училища и институции, а домакините отказват да се грижат за децата и прехвърлят този ангажимент на бащите. Протестът дава резултат и постепенно исландките получават все повече права, а през 1980-та в страната е избрана първата жена президент.", "date": "2018.01.04", "title": "Исландия въвежда равно заплащане за равен труд"}
{"url": "http://www.classa.bg/%D1%81%D0%B2%D1%8F%D1%82/item/376995-%D1%88%D0%BE%D0%BA%D0%B8%D1%80%D0%B0%D1%89%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0", "text": "За първите ТРИ денонощия на 2018-та г. делът на възобновяемите енергийни източници (ВЕИ) при производството на електроенергия в Германия е НАД 60%. В същото време средната борсова цена на същата стока в Берлин е ЕДИНАДЕСЕТ ПЪТИ ПО-НИСКА, отколкото в София. Ето как изглежда това (за по-добър преглед и прочит кликнете с мишката върху снимката): Още за германските борсови цени на електроенергията вижте в “Deutschland Deutschland uber alles 2“. Още по-шокиращи факти за пътя на реактор №2, за АЕЦ “Белене” вижте в “Лъжа №1 за 2017-та година (ВИДЕО)“. “  ", "date": "2018.01.04", "title": "Шокиращата истина"}
{"url": "http://www.classa.bg/%D1%81%D0%B2%D1%8F%D1%82/item/376996-%D1%82%D1%80%D0%B5%D1%82%D0%B8%D1%8F%D1%82-%D0%BF%D0%BE%D0%BB-%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "  Твърде вероятно е да попаднете на новини с подобни инфарктни предупреждения, а причината - кабинетът прие да предложи за ратификация в Народното събрание на т.нар. Истанбулска конвенция на Съвета на Европа.       Още преди Нова година говорители от ВМРО въстанаха срещу идеята за пълноправно приемане на Конвенцията в България, под предлог, че документът помагал за \"узаконяването на третия пол\" и стимулирал учебни програми за изучаването на \"хомосексуализма и травестизма в училищата\".   ВМРО твърдят още, че документът задължавал България да приема всеки чужденец с \"особености в пола\".   Отвъд сензационните заглавия и политическите фойерверки, обаче, фактите изглеждат доста по-различно.     Пълното име на оспорвания от \"Патриотите\" документ е \" \". Преговорите по приемането й започват още преди 10 години. Финалният текст е отворен за подписване на 11 май 2011 г. след среща в Истанбул, а България се присъединява към него на на 24 април 2016 г.   е първата страна, която ратифицира документа. Останалите държави, изпълнили пълната процедура, са Албания, Андора, Австрия, Белгия, Босна и Херцеговина, Кипър, Дания, Финландия, Естония, Франция, Грузия, Германия, Италия, Малта, Монако, Черна года, Холандия, Норвегия, Полша, Румъния, Португалия, Сан Марино, Сърбия, Словения, Испания, Швеция, Швейцария.   Още 16 страни, сред които и България, са подписали документа, но все още не са го ратифицирали. Подписа си под документа полага Екатерина Захариева от името на кабинета \"Борисов 2\" - по това време министър на правосъдието, днес министър на външните работи. За да започне прилагането й, Конвенцията трябва да бъде гласувана от Народното събрание.   Единствените членове на Съвета на Европа, които не са подписали Конвенцията, са      Целите на конвенцията са изцяло свързани със защитата на жените от всички форми на насилие, както и борбата срещу домашното насилие над мъже и жени.   Под \" \" се разбира всяко нарушение на човешки права или дискриминация, всеки акт на насилие на база на пола, който може да доведе до физически, сексуални, психологически или икономически увреждания или страдание.     В обхвата на насилието над жени влизат и заплахите, принудата, произволното лишаване от свобода - независимо дали то се случва в обществения или личния живот.   Влизат и практики като насилствен брак, осакатяване на женските гениталии, насилствен аборт (без предварителното и информирано съгласие на жената), насилствена стерилизация на жени, сексуален тормоз и престъпления на \"честта\" (тормоз или дори убийство на жена, която е \"нарушила\" културни, религиозни, социални или традиционни норми за поведение).   Под \" \" се разбира физическо, сексуално, психологическо или икономическо насилие, което се случва в семейството или между бивши / настоящи съпрузи и партньори - независимо дали извършителят живее или е живял с жертвата.   Конвенцията въвежда дефиниция на понятието \" \" (\" \" в оригиналния текст на документа, a не  която се използва за биологичния полов признак***) -    Посочва се, че определени роли или стереотипни нагласи възпроизвеждат нежелани .   Именно затова документът призовава за заличаване на предсразсъдъците, обичаите, традициите или други практики, които се основават на   или на стереотипните схващания за ролите на половете.   Никъде в текста не се споменава каквото и да било за хомосексуални или транссексуални хора, \"трети пол\" или други подобни понятия.   Смисълът на Истанбулската конвенция е в това да обедини държавите-членки на Съвета на Европа във въвеждането на законодателство за защита на основните права на жените, равнопоставеността на мъжете и жените и недискриминирането им по полов признак.   Текстът не налага нито задължение за признаване на еднополови бракове, нито въвеждане на нови полови категории извън мъжа и жената. На практика не засяга по никакъв начин въпросите за гражданското състояние (брак, семейно съжителство и др.) в подписващите страни.     В Член 14 на Конвенцията се казва следното:   \"Страните предприемат, където е подходящо, необходимите стъпки за включване на съобразен с развиващите се възможности на учащите се учебен материал по въпроси като равнопоставеност между жените и мъжете, нестереотипни роли на пола, взаимно уважение, ненасилствено разрешаване на конфликти в междуличностните отношения, насилие над жените, основано на пола, и право на лична неприкосновеност, в официалните учебни програми и на всички образователни равнища\"   Противниците на Конвенцията твърдят, че зад думите \"нестереотипни роли на пола\" се крие т.нар. алтернативна сексуална ориентация, трети пол или друга подобна конструкция.   Подобно тълкувание обаче е много далеч от смисъла на текста.   В разяснителните бележки, публикувани от Съвета на Европа, се посочва, че по подразбиране терминът \"пол\" се базира на социално конструираните роли на  , поведения, дейности и характеристики, които дадено общество приема за подходящи за тях.   Тук става дума както за разбирането за \"мястото\" на жената в семейството и обществото, така и за предразсъдъците относно това какво може / не може да работи една жена, какво възнаграждение трябва да получава за труда си и др. \"Нестереотипни роли на пола\" би трябвало да се разглежда в този контекст.     В него се казва, че страните ще предприема необходимите законодателни мерки, за да гарантират, че \"насилието над жени, основано на пола, може да бъде признато като форма на преследване по смисъла на чл. 1, А, пар.2 Конвенцията за статута на бежанците и като форма на сериозна вреда, която дава право на допълнителна закрила\".   Факт е, че толкова детайлен запис за форма на преследване досега не е присъствал в българското законодателство. Параграфът от Женевската конвенция за бежанците, който се споменава по-горе, дава малко по-обща рамка за евентуалните причини за преследване, които могат да застрашават живота, достойнството и човешките права на бежанците, а именно:   \" \".   България е страна по Женевската конвенция от 1993 г. и е пренесла въпросния текст буквално в Закона за убежищата и бежанците.   Това, което Истанбулската конвенция предлага, е властите в страните да вземат предвид особеностите на пола, когато преценяват дали \"основателните опасения от преследване\" са приложими към дадено лице.   Отново: смисълът на този параграф е насочен към жените - жертви на насилие във всички форми, изброени по-горе.   Във всички случаи, България има право да откаже или отнеме закрила на чужденец, за когото има основания да се смята, че представлява опасност за националната сигурност или който, веднъж осъждан с влязла в сила присъда за тежко престъпление, представлява опасност за обществото.     Няколко страни са подписали документа с конкретни резерви.   Андора например въвежда отложено действие за Чл. 30, който предвижда изплащане на държавни обезщетения за жертвите на насилие. Няколко държави, включително Франция, Кипър, Дания и др. си запазва правото да не въвежда някои параграфи, свързани със юрисдикцията на криминалното разследване при случаи на насилие.   Германия е отложила до 2023 г. въвеждането на Член 59, който засяга осигуряването на закрила на жертви на насилие, чийто статут на дългосрочно пребиваване зависи от статута на съпруга или партньора им - насилник, заради противоречие с националното законодателство.   Полша си е запазила правото да не прилага спрямо определени случаи серия от изисквания, което е провокирало протест от страна на държави като Австрия, Финландия и др.   Дали България ще се присъедини към Конвенцията със забележки - ще стане ясно, когато документът влезе за обсъждане в Народното събрание.   Струва си да се отбележи, че както през април 2016 г., така и сега, ВМРО на Красимир Каракачанов и НФСБ на Валери Симеонов са коалиционен партньор на управляващото мнозинство. За разлика от днешното бурно вълнение, първият сигнал за готовност на България да въведе в сила Конвенцията не предизвиква видими знаци на недоволство от страна на партньорите на ГЕРБ във властта.     В английския език има два термина, които отговарят на българската дума \"пол\":   - една от двете основни категории (мъжка и женска), на които хората и повечето от останалите живи организми се разделят на базата на репродуктивните си функции (по Oxford Dictionaries)   - един от двата пола (мъжки или женски), особено когато се разглежда по отношение на социалните и културни различия, а не на биологичните (по Oxford Dictionaries)   Терминът се използва и по-широко, за да обозначи различните идентичности, които не съответстват на установените идеи за мъжкото и женското. Думата започва да се използва по-масово след средата на 60-те години, когато се засилва феминисткото движение по света.   Макар че думите   често се използват като взаимозаменяеми, имат различни конотации. Sex се отнася към биологичните разлики, а gender - към културните и социални разлики между половете.", "date": "2018.01.04", "title": "\"Третият пол\" и Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/376987-%D1%89%D0%B5-%D1%80%D0%B0%D0%B7%D0%B1%D0%B5%D1%80%D0%B5%D0%BC-%D0%BB%D0%B8-%D0%B2%D1%81%D0%B5-%D0%BF%D0%B0%D0%BA-%D0%BA%D0%B0%D0%BA%D0%B2%D0%BE-%D0%BD%D0%B8-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%BF%D1%80%D0%B5%D0%B7-2018", "text": "          Най важни ми се виждат средно-срочните избори за Конгрес и част от сенаторите в САЩ. Дали американците ще санкционират алтернативно-дясната политика на Тръмп, която внесе хаос в световния ред, разби единството на Запада и маргинализира страната?    Бедните разбраха, че цялата шумотевица е заради данъчните подаръци на най-богатите и орязването на социалните програми; образованите се увериха, че човекът е печално некомпетентен – и рейтингът му се срина до исторически ниско ниво. При промяна на мнозинствата в двете камари може да се мечтае дори за импийчмът, например по руската връзка. Но нека не се залъгваме, с туитъра и буфонадите си Тръмп не слезе от сцената нито за ден през 2017. Нали знаете, че няма лоша реклама? Най-реалистично ми прозвуча прогнозата на журналист от CNN: с пре-експонирането си Тръмп просто рискува да досади на избирателите.     Другото важно външнополитическо събитие ще дойде от Германия. Ако там Меркел и евроентусиастът Шулц се разберат за широка коалиция, Макрон ще има сигурен партньор за реформирането на ЕС, а Англия вече я няма да удря спирачки. Това е хем добра, хем лоша новина за нас. От една страна, силна Европа ще ни тегли напред, от друга обаче новата европейска уредба ще бъде на концентрични кръгове („скорости\"), а нас в центъра няма да ни искат. Нали помните защо напуска Обединеното кралство? Заради мигрантите, но не от Сирия, а от България, Румъния и Полша. След като тези страни са толкова неразвити, та не успяват да задържат населенията си, можем ли да им дадем равни права с нас – разсъждаваха приятелите на Фараж. Страната ни ще бъде изправена пред трудния избор да подкрепи развитие в посока на зоните срещу това да бъде допусната, до примерно 3та зона, или да се инати, рискувайки да бъде изхвърлена в 4та.     Другата дилема ни поставя консолидацията на все по-антиевропейския Вишеградски блок. Няма как да сме и на двете страни. При гласуването на процедурите срещу Полша, подкопала независимостта на съда, този път застанахме при големите, но как ще е следващия път? Местни популисти (та даже Нинова!) се кълнат в Орбан, само че - дори да продължаваме да вярваме, че орди от мигранти ще ни подменят ДНКто – границата на Унгария е вътрешна, нашата - външна. И ако решим да застанем на страната на егоистите, които отказват европейска солидарност, рискуваме при нова криза да се озовем в положението на Гърция и Италия. Вероятно нашите все пак ще подкрепят стара Европа; в отплата Брюксел ще си затваря очите за задушаването на свободните медии, за липсата на борба с корупцията, за участието на крайно десните във властта. Германците му казват реалполитика.     И тук идва прословутата външнополитическа активност на г-н Борисов, харесвана от всички. Ще успеем ли да си създадем балкански блок, който да брани регионалните си интереси? Би било добре, но едва ли ще стане в обозримо бъдеще. Първо, тук няма достатъчно силен център, около който той да се консолидира; Гърция, която до преди кризата имаше някакви амбиции, днес е съсипана икономически, а управляващите я (справедливо или не) не са добре приети в ЕС. Румъния и Хърватия традиционно не искат да имат нищо общо с този регион. Както знаем на Балканите всеки презира всеки, всеки гледа да предаде комшията на някоя „велика сила\". Ще следим внимателно дали от историята и символичните действия тази година ще последва нещо, поне ЖП линия до Скопие.   Председателството ни тук няма какво да помогне, дано всички вече са го разбрали; можем да се борим за „дневния си ред\" на всяко друго председателство. Водеща е символиката: не сме значи второ качество, вижте, дадоха ни да ги председателстваме. А ние примираме от гордост, малко като момчето, на което бащата дава да покара колата на някоя поляна. Важното в тези инициативи е човешкия контакт между политиците, изграждането на доверие, стиковането на транс-европейски партийни идентичности, а този процес е бавен.     Твърде възможно е председателството да се превърне в сцена за граждански протести – вече се очерта една такава възможност с подаряването на Пирин на офшорния концесионер, който бил кипърски безработен. Ще се появят и други. Ще ги бият ли? Ще оградят ли НДК с телени мрежи? Не че европейските политици ще се захванат с нашите проблеми: външният поглед у нас катализира иначе позаспалото гражданско общество. Да ви припомня ли протестите на Екогласност в градинката „Кристал\" по време на Световния екологичен форум?   Подобни граждански действия биха могли да активизират консолидирането на нови партийни формирования. През 2017 десните не успяха да се организират; грешката им е, че слагат каруцата пред коня - наместо да идентифицират онези социални групи, чиито интереси ще изразяват, чакат експерти да ги оформят идейно (в реформаторския период пък беше граждански съвет).    Новите леви също опитаха една обединителна инициатива около освобождаването от данъци на най-бедните, но БСП просто я прилапа и обезсили. На терена са потенциални популярни лидери като президента Радев, Слави Трифонов и защо не – Мая Манолова, която отбеляза невероятен скок в доверието с отдадеността си на важни за хората каузи. Поне една нова формация ще има през тази година, особено ако пък ако се стигне до предсрочни избори след лятото.     Накрая, през 2017 фалшивите новини (според Бъзфийд) генерираха повече трафик, отколкото през 2016. И това въпреки многобройните опити за противодействие, включително от самия Зукърбърг. Любимата ми топ-партенка е: „Служител в моргата кремиран по погрешка, защото бил легнал да поспи на работното място\" (един милион прочитания). У нас расистки страсти подхранваха с новини като „Бежанец от Сирия изнасили пони в зоопарк в Берлин\".   Защо не успяваме да се преборим с дигиталната напаст? Защото самото понятие „фалшива новина\" загуби смисъла си. Тръмп употребява непрестанно израза срещу онези, които го критикуват. Съвсем същото направи ГЕРБ, когато във Фейсбук отвори страница, наречена „Регистър на фалшивите новини\": сякаш случайно, там са основно изказвания на политическите им противници. По подобен начин говори разбира се и другата страна. Ти си фейк, не ти си фейк...   Това си е старата политическа пропаганда, работа на политиците е да се нападат. Фалшиви новини означава, че онези, на които се доверяваме за безпристрастна информация, ни лъжат – медии, учени, дори приятелите ни в социалната мрежа. Фейковете са измислени художествено, така че да ни възмутят, заинтригуват, разсмеят, да потвърдят предубеженията ни – и да ги препратим без да проверим. После идва обратната новина, препращаме и нея, после нещо съвсем трето – и така до пълното размазване на образа.   Ако тенденцията продължи, май няма да разберем какво точно ни се случва и през 2018-та. Както не разбрахме нищо за КТБ, за Белене, за Булгартабак, за Дунарит...", "date": "2018.01.04", "title": "Ще разберем ли все пак какво ни се случва през 2018?"}
{"url": "http://www.classa.bg/%D1%81%D0%B2%D1%8F%D1%82/item/376988-%D0%BE%D1%89%D0%B5-%D0%BE%D1%82%D0%B7%D0%B8%D0%B2%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE", "text": "          Обширната статия в германския „Ди Велт\" е озаглавена „Часът на източноевропейците\". Авторите Ханелоре Кроли и Борис Калноки пишат за българското европредседателство с много факти и го разглеждат в различните му аспекти. В началото на статията става дума за брошурата „30 факти за България\", с която правителството в София представя своята страна: България е на трето място в света като производител на храни за астронавти, световният рекорд на висок скок за жени вече от 30 години е притежание на българката Стефка Костадинова, а песента „Излел е Дельо хайдутин\" от 1977 година пътешества в космоса с „Вояджър\". „Най-бедната държава-членка на ЕС е твърдо решена през шестте месеца на своето председателство да подобри както своя, така и имиджа на целия регион на Западните Балкани\", пишат авторите.   По-нататък в статията четем: „Много амбициозно звучат плановете на София: да подработи перспективата за членство на страните от Западните Балкани, да прехвърли мост между Изтока и Запада, да постигне консенсус в областта на сигурността и миграцията, да придвижи напред работата по Брекзита, да подготви бюджетната рамка на ЕС, да повиши конкурентоспособността на дигиталната икономика.    Разбира се, тези цели и задачи по никакъв начин не могат да бъдат изцяло осъществени, но те демонстрират самочувствие. А за българите и за други източноевропейци, които в Европа често пъти се чувстват като граждани втора категория, дори само тази нагласа е балсам за душата\", пишат още авторите на статията, в която става дума още и за различията между София и Вишеградската четворка и за наблюдението, на което страната все още е подложена от Европейската комисия.   Две статии за българското европредседателство излязоха в левия берлински вестник „Нойес Дойчланд\". Под заглавие „София не е Вишеград\" Нели Тюгел се спира най-вече на политиката на българското правителство по миграцията и бежанците. Авторката между другото пише: „Въпреки че в правителството участват десните „Обединени патриоти\", по въпроса за преразпределянето България заема по-скоро позицията на Еврокомисията. По време на българското европредседателство не може да се очаква подсилване на Вишеградската група.\"     За бежанците и мигрантите и българското европредседателство става дума и в статията в икономическия всекидневник „Ханделсблат\", която носи многозначително заглавие „Охранителят на Меркел\" („охранител\" в смисъл „охрана на входа\", б.ред.): „За Бойко Борисов се сбъдва едно отдавнашно желание.    От началото на годината България за пръв път поема председателство на Европейския съвет за половин година. В това начинание българският министър-председател иска да се представи като европеец за пример. Дали това желание на 58-годишния ще се сбъдне – можем само да гадаем. Защото шефът на консервативната партия ГЕРБ след предсрочните избори управлява страната в коалиция с дясноекстремистките „Обединени патриоти\", които в голямата си част са антиевропейски настроени.    От тази гледна точка звучи малко иронично, че за европредседателството Борисов е избрал точно мотото „Съединението прави силата\". Здраво сложеният политик вече за трети път е премиер на „бедняшката колиба\" в ЕС. Бившият телохранител иска да заеме позиция най-вече като привърженик на приемането на Западните Балкани в ЕС. Но като имаме предвид големия скептицизъм в ЕС по темата за бързото разширяване, това ще бъде трудна мисия.     За мото на председателството София избра лозунга \"Съединението прави силата\"   За председателството на Европейския съвет бившият кмет на София залага на подкрепата на германската канцлерка. Борисов многократно е признавал, че е фен на Ангела Меркел – въпреки вътрешнополитическите критики. От своя страна и канцлерката цени българския си колега. „Борисов от много години владее капиталистическата олигархична система. Ето защо той е стабилизиращ фактор в региона\", казва Гунтер Дойбер, главен анализатор за Източна Европа на австрийската „Райфайзенбанк\". А в момента не са много източноевропейските премиери, които предлагат стабилност\", пише „Ханделсблат\".     В началото на репортажа си в „Нойес Дойчланд\" Томас Розер описва така изходната позиция на България като председател на ЕС: „Обикновено бива забелязван само мимоходом, но сега този спътник в кризисния съюз на благоденстващите в Европа изведнъж се оказва в центъра. (...) Преди премиерата настроенията в София се колебаеха между нервност и изпълнено с надежди очакване. Не само дясно-националното правителство, но и мнозина българи се надяват, че председателството на ЕС ще поизлъска спорния имидж на страната, която се смята за особено корумпирана и относително изостанала.\"   Ето накрая и няколко цитата от репортажа на Клеменс Ференкоте за „Дойчландфунк\":   „Над портала на парламента в София със златни букви е изписано „Съединението прави силата\". Това мото българското правителство взе и за своето председателство на Европейския съвет, едновременно като апел и като изискване: към всички държави-членки на ЕС и към държавите от Западните Балкани, които виждат своето бъдеще в Евросъюза.\" Авторът цитира министър Лиляна Павлова за целите, които си поставя София като европредседател.    Пред репортера заместник-председателката на парламента Деница Златева изразява надеждата, че страната ще влезе в Шенген и ще бъде освободена от Механизма за сътрудничество и наблюдение. В края на репортажа социологът Първан Симеонов казва, че подкрепата, която дават българите на ЕС, си остава трайно висока: „Българите са народ, който има повече доверие в европейските институции, отколкото в собственото си правителство\", твърди Симеонов пред „Дойчландфунк\".", "date": "2018.01.04", "title": "Още отзиви за българското европредседателство"}
{"url": "http://www.classa.bg/%D1%81%D0%B2%D1%8F%D1%82/item/376989-%D0%BE%D1%87%D0%B0%D0%BA%D0%B2%D0%B0-%D0%BB%D0%B8-%D1%81%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D0%B5%D1%80%D0%B0%D1%82%D0%B0-%D0%BC%D0%B5%D1%80%D0%BA%D0%B5%D0%BB", "text": "            В понеделник след първата седмица от новата година в канцлерството отново ще пристигнат над 100 деца от католическата мисия \"Звездопевци\". Преоблечени като Тримата влъхви, те всяка година привличат вниманието върху съдбата на страдащите си връстници по цял свят и събират дарения за тях. Пъстри носии, детски песни, приповдигнато настроение, послание за човещина. От 25 години понеделникът след първата седмица от новата година е задължителна дата за канцлера на Германия. Разбира се, че събитието е и пиар.Тази година обаче посещението на \"влъхвите\" има и по-особено значение. Защото домакинята - Ангела Меркел, която води служебното правителство, има нужда от пиар, подкрепа, а вероятно и от благословия. Защото \"Звездопевците\" ще пристигнат в канцлерството точно в момента, когато трябва да бъде взето предварителното решение дали ГСДП иска още веднъж да управлява заедно с отслабените ХДС и ХСС.     Ангела Меркел навлиза в 13-та година на своето канцлерство. Три пъти досега след полагането на клетва тя излизаше с правителствена декларация и определяше насоките на политиката. През 2005 година, при първата широка коалиция, тя говореше за \"коалиция на новите възможности\", обещаваше нови цветущи години за Федералната република и призоваваше \"да си позволим повече свобода\". Патетични слова, които през 2009 година, по времето на финансовата криза и кризата в Еврозоната вече бяха отдавна отзвучали. \"Ние не трябва да си затваряме очите пред реалностите\", заяви тогава тя като канцлерка на коалиционното правителство между ХДС/ХСС и свободните либерали. Меркел каза, че иска \"да подсигури добро бъдеще\" за страната.   А през 2013 година? Правителствената декларация за старта на втората широка коалиция беше правителствена декларация за Европа, с оглед на предстоящата среща на Европейския съвет. \"Германия може да бъде силна само ако и Европа е силна\", заяви Меркел. Германия носи \"отговорност за целия континет\".    Патосът и визията от 2005 година бяха изчезнали. Сигурно това може да се обясни с глобалната финансова криза. Но канцлерката можеше тогава да насочи същия този патос срещу хаоса в банките. Хората, които следяха изборната кампания на ХДС през изтеклата 2017 година, чуха следния предизборен лозунг: \"За една Германия, в която ние живеем добре и на драго сърце!\" Кой може да има нещо против това? Само дето лозунгът не звучеше като за изборна борба, а като реклама на застрахователна компания.     Ангела Меркел - големият застрахователен агент на застрахователната компания \"Германия ООД\"? Това всъщност често пасва на нейните политически действия. Било то по време на глобалната финансова криза, когато даде гаранции на дребните вложители или след Фукушима, когато с отказа от ядрената енергия искаше да успокои страховете на германците.     Но голямата застрахователна компания отдавна изпитва несигурност. Германия, а и партията на Ангела Меркел ХДС имат нужда от нещо повече от застрахователни уверения. Във времената на популистите по цял свят, във времената на търсене на идентичност и на обществена сплотеност са нужни лидерска воля и лидерски амбиции. Еманюел Макрон върви в тази посока от известно време - и то във Франция, която е в много по-лошо икономическо положение от Германия.    А признанието, което получава на международната сцена, показва колко голяма е липсата на лидерска дързост. За Германия, която за разлика от Франция е в блестящо икономическо положение, става дума за самочувствието на едно отворено общество и неговите граници. А за Ангела Меркел - за нейното политическо оцеляване. Ако не се стигне до сформирането на широка коалиция, тя ще предпочете нови избори.   Съмнително е обаче дали отново ще бъде основният кандидат на ХДС. Оценката за нейната величина ще зависи в крайна сметка от това дали е подготвила своята партия за времето след ерата Меркел. И дали новата ера ще започне едва през 2021 или още през 2018 година.", "date": "2018.01.04", "title": "Очаква ли се краят на ерата Меркел"}
{"url": "http://www.classa.bg/%D1%81%D0%B2%D1%8F%D1%82/item/376990-%D0%B7%D0%B0%D1%89%D0%BE-%D1%81%D0%B5-%D1%80%D0%B0%D0%B7%D0%B1%D1%83%D0%BD%D1%82%D1%83%D0%B2%D0%B0%D1%85%D0%B0-%D0%B8%D1%80%D0%B0%D0%BD%D1%86%D0%B8%D1%82%D0%B5", "text": "              Поне от две години експертите в Иран предупреждават, че натрупването на икономически, социални и политически проблеми може да доведе до бунт. Тревожните прогнози сега се сбъднаха: натискът на натрупаните нерешени проблеми накара хората да излязат на улицата.   Резултатът от 40 години \"ислямска република\" е следният: над 40 на сто от хората в Иран живеят под границата на бедността, а в някои селски региони дори от 60 до 70 процента; най-малко 11 млн. души живеят в гета в покрайнините на големите градове; за една четвърт от безработните няма никаква работа и са трайно безработни - също и много висшисти.   А Иран е богата страна. По време на осемгодишното управление на президента Махмуд Ахмадинеджад от 2005 до 2013 година Иран продаде петрол за почти 700 милиарда долара. Само че тези пари не бяха изразходвани в битката срещу бедността или растящата безработица, а бяха инвестирани в религиозни и идеологически институции, които са тясно свързани с държавата и подкрепят системата. Огромни суми бяха вложени в ракетно-ядрената програма. Милиарди долари бяха изразходени за поддръжката на режима на Башар Асад в Сирия, както и на Хизбула, Ливан, шиитските доброволчески отряди в Ирак и бунтовниците хути в Йемен.   Това са най-големите вносителки на ирански петрол   Същевременно десетки хиляди проекти за възстановяване и развитие бяха спрени - заради липсата на средства. Ако дори само малка част от пръснатите в други страни пари бяха използвани за тези проекти, днес много безработни млади иранци щяха да имат работа.     По време на президентските избори през 2013 г., в разгара на конфликта заради ядрената програма на Техеран, Рохани издигна в предизборната си кампания следния лозунг: \"Центрофугите трябва да се въртят, но и колелото на живота трябва да се върти\". Той обеща да сложи край на конфликта със Запада и да реши проблемите на хората.   Рохани успя да намери разумно решение на кризата около ядрената програма на Иран. Само че не направи почти нищо за решаването на икономическите и екзистенциалните проблеми на хората. Причините за това са много: одържавената и крайно неефективна икономика на Иран, липсата на подкрепа от аятолях Хаменей за ядреното споразумение със Запада, победата на Доналд Тръмп на президентските избори в САЩ, колебливостта на Европа относно сътрудничеството с Иран, както и регионалните кризи - особено тази със Саудитска Арабия. Всичко това изостри положението. Рохани не изпълни това свое обещание.   Сегашните протести започнаха наистина с икономически искания, които обаче бързо прераснаха в политически. Хората протестираха най-напред срещу повишаването на цените и срещу правителството на Рохани. Скоро обаче беше поставен въпросът за системата. Иранците напълно са изгубили доверие в държавните институции. Това също е причина за бързото разрастване на протестите, които в крайна сметка доведоха до насилствени сблъсъци.   Бедността и безработицата, от една страна, и изгубеното доверие в правителството и неговите институции, от друга страна, са причина за протестите. Започнаха ги само преди няколко дни бедните слоеве на населението в градовете. Засега в тях не участват политическите и културни кръгове от населението, както и влиятелни дисиденти. Правителството може да потуши протестите със сила, особено ако към тях не се присъединят и други части от недоволното иранско общество. В такъв случай военните кръгове и консервативните хардлайнери могат временно да засилят влиянието си. Което обаче няма да пресече растящото недоволство, нито пък ще попречи на онези сили, които желаят промяна, да укрепват от ден на ден все повече.", "date": "2018.01.04", "title": "Защо се разбунтуваха иранците"}
{"url": "http://www.classa.bg/%D1%81%D0%B2%D1%8F%D1%82/item/376991-%D0%BC%D0%BE%D1%8F%D1%82%D0%B0-%D0%B5%D0%B2%D1%80%D0%BE%D0%BF%D0%B0-%D0%BE%D1%89%D0%B5-%D0%BD%D0%B8%D1%89%D0%BE-%D0%BD%D0%B5-%D0%B5-%D0%B7%D0%B0%D0%B3%D1%83%D0%B1%D0%B5%D0%BD%D0%BE", "text": "            През 2016 година един изпълнен с омраза човек, с реториката на седемгодишен арогантен малчуган, беше избран за президент на САЩ. Възрастните недоволни британци прокараха Брекзита, докато младите, влюбени в Европа британци предпочетоха да си останат у дома, вместо да гласуват на референдума. През 2016 година почина и поп-легендата на 80-те години Принс. Хората по целия свят изпратиха 2016 с вдигнат среден пръст и възгласи „Fuck You 2016!\".     2016 година ще остане в историята като една година, в която т.нар. западен свят без причина сам се вкара в задънена улица. И то не като последица от тежка икономическа криза като тази от 1929 година, а защото просто много хора решиха да заложат на националистическата карта, вместо на отвореното към света общество. И не защото се чувстват зле, а защото очевидно това им доставя удоволствие.     Погледът назад към 2017 година не събужда вече тези силни усещания. Не защото годината беше по-добра, а защото ние се примирихме с факта, че т.нар. западен свят през следващите години няма да е едно добро място. И че ще сме щастливи, ако статуквото се запази.   2017 година беше подобна на отдавна отминалите 1790-а, 1915-а и 1969-а година. Тя беше годината на Големия взрив. И още по-точно - на многото взривове.   Първите месеци от мандата на Доналд Тръмп ги възприехме като някакъв виц. Той така и не успя да прокара много от намеренията си, защото някакви си там съдии, или американският Конгрес ги блокираха. Но със събитията в Шарлътсвил вицът свърши: 45-ият президент на САЩ не осъди насилието, защото за него по-важно беше да си спечели овациите на неонацистите и други десни екстремисти.   През 2017 година една дяснопопулистка партия в Германия, която търпи в редиците си и неонацисти, стана трета политическа сила в Бундестага. Неправителствени организации регистрираха над 1 700 нападения срещу бежанци в Германия - повече от четири на ден.     В Австрия пък един човек с нацистко минало беше назначен за вицеканцлер. Участието в правителството на Партията на свободата доведе до налагане на санкции на Австрия през 2000-та година. А през 2017-а от европейските столици пристигат само поздравления? Самият канцлер пък е един 31-годишен мъж, който така и не е завършил следването си, а цялата му изборна програма беше изградена върху затварянето на Балканския маршрут   Слободан Праляк се самоуби в съдебната зала на Хагския трибунал   На Балканите осъдени за военни престъпления биват празнувани като национални герои, например Слободан Праляк, който се самоуби показно в Хагския трибунал още при произнасянето на присъдата му. Дори президентката и министър-председателят на членката на ЕС Хърватия критикуват Международния трибунал и окачествяват присъдите му като нечестни.   В Чехия министър-председател стана популистът и евроскептикът Андрей Бабиш. Той обаче е зависим от гласовете на десните екстремисти и комунистите, за да може изобщо да управлява. В Полша и Румъния пък предстоят съмнителни реформи в правосъдната система. Потъпкването на върховенството на закона в Полша е толкова отявлено, че ЕС прибягва за първи път до параграф 7 от Лисабонския договор, който може да доведе до отнемането на правото на глас на страната.   Унгарското правителство отдавна вече е загърбило либералните европейски ценности, но за разлика от Полша още не е санкционирана от ЕС, тъй като партията на Виктор Орбан е член на ЕНП заедно с германските ХДС/ХСС и австрийската Народна партия, които я покровителстват.   И докато континентът продължава да завива все по-надясно, през 2017 година в Средиземно море се удавиха над 3 100 души по време на бягството си към Европа.   Кръсто Лазаревич   Мнозина, които преди година бяха яростни, днес са просто уморени. Примирихме се с факта, че основни права на малцинствата се поставят под въпрос. Свикнахме и с ежедневната омраза по улиците, в социалните мрежи и в парламентите, в които отново започнаха да влизат по-малко жени.     Не бива обаче да си заравяме главите в пясъка. Все пак през 2017 година ние бяхме пощадени от най-лошото. Дясната екстремистка Марин льо Пен категорично загуби президентските избори във Франция и на първо време няма да може да руши ЕС. Финландия, Малта и Германия въведоха еднополовите бракове, което - след едно съдебно решение - скоро ще трябва да стори също и австрийското правителство.   Все още нищо не е загубено. 2018 година може да влезе в историята като годината, в която гражданите ще дадат отпор на залитането вдясно и на негативните реакции на части от обществото.   Кръсто Лазаревич е роден в Босна и Херцеговина и като дете е избягал със семейството си в Германия. Днес той живее в Берлин, работи като журналист и публицист и пише за различни германски медии.", "date": "2018.01.04", "title": "Моята Европа: Още нищо не е загубено!"}
