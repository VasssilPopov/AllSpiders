{"url": "http://www.classa.bg/%D1%81%D0%B2%D1%8F%D1%82/item/389413-%D1%81%D1%82%D1%80%D0%B0%D1%88%D0%BD%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F-%D0%B2%D1%8A%D0%B2-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D1%81%D0%B0%D0%BC%D0%BE-%D1%81%D0%BB%D0%B5%D0%B4-33-%D0%B4%D0%BD%D0%B8-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%8F-%D1%81%D0%B2%D1%8F%D1%82-%D0%BF%D0%B0%D0%BF%D0%B0-%D0%B9%D0%BE%D0%B0%D0%BD-%D0%BF%D0%B0%D0%B2%D0%B5%D0%BB-i-%D1%83%D0%BC%D0%B8%D1%80%D0%B0,-%D0%B0-%D0%BC%D0%B8%D0%BD%D1%83%D1%82%D0%B8-%D1%81%D0%BB%D0%B5%D0%B4-%D1%82%D0%BE%D0%B2%D0%B0", "text": "Албино Лучани почина в леглото си, подозират инфаркт или убийство, но извънредното балсамиране  на тялото му буди много въпроси         На 26 август 1978 г. от Сикстинската капела в Рим се издига гъст облак бял дим. Албино Лучани е избран за 263-тия папа. Светският му живот и име остават зад гърба му. Албино вече е Йоан Павел I. Със заставането си начело на римокатолическата църква, Йоан Павел I се превърнал в най-кратко служещият папа в историята. 33 дни след избирането си е намерен мъртъв. Според официалните експертизи божият служител страдал от недиагностицирана сърдечна недостатъчност. Тялото му било намерено на 29 септември в леглото му от Сестра Висента. До него имало отворена книга и листа. Според съдебният лекар Йоан Павел I е починал около 11:00 ч. вечерта от инфаркт. Реакцията на Ватикана след смъртта на папата и странното им и необичайно поведение през следващите 24 часа отваря широко вратата за конспиративните теории. Според едно от последните разкрития, в книга, публикувана през 2017 година от журналиста Стефания Фаласка, папата се оплаквал от болки в гърдите часове преди смъртта си. Подобни оплаквания имал и предишния ден, но никой не обърнал внимание и така и не бил повикан лекар. Умишлено или не? В друга книга, публикувана значително по-рано – през 1984 година от журналиста Дейвид Ялоп, час след като тялото на духовника било открито, кардинал Жан-Мари Вийо направил опит да покрие случая.      Той заповядал на всички да дадат обет за мълчание и да не споменават и думичка за това, което се е случило. Започнал да укрива доказателства – хапчетата за кръвно на папа Йоан Павел I, чехлите му, очилата, завещанието му... Всичко изчезнало. До следобедните часове всички 19 стаи в резиденцията на папата били почистени. Само 12 часа след смъртта на папата Ватикана повикал балсаматори, които да се погрижат за тялото на покойника, преди който и да било съдебен лекар да има възможност да се направи по-обстоен преглед на обстоятелствата и да се установи какво е убило Албино Лучани. Бързото балсамиране на трупа на папата е необичайно, но освен това и нелегално според италианското законодателство, което задължава да се изчака минимум 24 часа. Това накарало мнозина да смятат, че освен тялото на папата, от Ватикана са искали да погребат и голямо количество доказателства за това, че смъртта му изобщо не се дължи на инфаркт и всъщност духовникът е бил убит. Скорострелното балсамиране на католическия духовник веднага привлякло вниманието на италианската преса. Не бил издаден смъртен акт, не била направена никаква медицинска експертиза. Просто така – папата умрял в съня си изведнъж, 33 дни след като застава начело на римокатолическата църква и в това нямало нищо подозрително. Само за сравнение предишният папа Пол VI е бил балсамиран ден след като умира. Какво е различното този път? Според журналиста Дейвид Ялоп, братята Синьорачи, които се занимавали с балсамирането на папите след смъртта им, са били повикани в 5:30 ч. сутринта – само 45 минути след като тялото на Йоан Павел I било намерено и много преди да дойде съдебен лекар. По време на процеса не са отстранени никакви органи или пък течности, както се прави обикновено. Кръвна проба би могла евентуално да покаже, че в тялото има следи от отрова, а никой не искал да се разбира, че папата е бил убит. Затова Ватикана се уверява, че такава възможност няма да има. Официалната позиция на римокатолическата църква била, че аутопсия на папата била строго забранена от доктрината. Италианската преса, обаче, се натъква на друго – аутопсия все пак е била направена, но тайно и резултатите от нея са били покрити. Остава въпросът – ако папа Йоан Павел I в действителност е починал от инфаркт, то защо тогава Ватикана се държи толкова необичайно и създава впечатление, че има нещо гнило.Официални представители на римокатолическата църква започнали да говорят пред медиите, че папата имал сърдечни проблеми. Твърденията, обаче, бързо били опровергани от личния лекар на Лучани – д-р Джузепе Да Рос, както и от приятелите и семейството на покойния папа. В пресата се поява медицинския картон на Лучани, който проследява здравното му състояние 6 месеца преди неговата смърт. Мъжът бил в перфектно здраве и нямало никаква следа от сърдечни проблеми. Твърденията на Ватикана увиснали във въздуха. Освен това, се появил и мотив. След като застава начело на световната католическа общност, папа Йоан Павел I бързо се превърнал в дразнител за Римската курия – появил се неочакван порив от негова страна за радикални промени в състава и организацията на Ватикана. Появила се информация от вътрешен източник, който твърдял, че имало известни сблъсъци между Лучани и кардинал Вийот, както и с други членове на Римската курия, които се противопоставяли на планираните от папата реформи. Ожесточен спор възникнал и в нощта, преди смъртта на Йоан Павел I. По думите на източника имало 4 листа хартия, които съдържали записки за планираните реформи. Същите, които били намерени до тялото на папата.Обикновено при подобни мистерии има замесени и много пари. Затова една от теориите свързва смъртта на папата с Ватиканската банка и евентуалните й връзки с мафията и масонската ложа. През 1968 година италианското правителство решава да освободи Ватикана от данъчно облагане. Така с години се натрупало огромно богатство, което било използвано, за да се манипулира международния пазар. За да попречат на схемата да достигне до широката общественост, а и да избегнат огромни санкции, от Ватикана решават да изнесат финансовите си активи извън Италия. Ватиканската банка се обърнала към мистериозната личност на Мишел Синдона, който има връзки с мафията и масонската ложа. Той имал планове да изнесе натрупаното богатство на Ватикана през каналите на подземния престъпен свят, който се простира в цяла Европа. Смята се, че именно порива за реформа на папа Йоан Павел I и решението му да изкорени изцяло корупционните практики във Ватикана, ще разкрият тези схеми и връзки с престъпния свят. Затова проблемът трябвало да бъде премахнат още от корена му – папата. Има, обаче, и противници на конспиративните теории около личността и смъртта на Йоан Павел I. Според тях тялото било балсамирано толкова бързо от биологична гледна точка - за да се избегне по-напреднал стадий на разлагане. При смъртта на папа Пий XII заради некачествено и закъсняло балсамиране тялото станало лилаво, а миризмата била толкова силна, че по време на погребалната церемония някои от стражите дори припаднали. Освен това, през септември температурите в Рим са достатъчно високи, особено през въпросната 1978. Затова от Ватикана предпочели да избързат, за да избегнат подобен срамен сценарий с миризлив папа. Книгата на журналиста Дейвид Ялоп била обстойно прегледана от историка Джон Корнуел, който смята, че всички твърдения са напълно грешни. Затова през 1987 година публикува своя труд \"Крадецът в нощта\".Личните вещи на папа Йоан Павел I не са изчезнали, а са били завещани и предадени на неговата сестра. Освен това, аудиозаписи от нощта на смъртта доказват, че балсаматорите на тялото на папата не са били повикани толкова рано, колкото се твърди.", "date": "2018.11.12", "title": "Страшна конспирация във Ватикана: Само след 33 дни начело на католическия свят папа Йоан Павел I умира, а минути след това..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389409-%D0%BD%D0%B0%D0%B3%D0%BE%D1%80%D0%B5-%D0%B8-%D0%BD%D0%B0%D0%B2%D1%8A%D0%BD", "text": "Ако продължат да поскъпват, цените на горивата имат потенциал да преобърнат политическите кампании в Европа с главата надолу. Спадащият интерес към европейските стоки, скъпият петрол и американската търговска агресия, са само някои от факторите, които ще поставят пред сериозно изпитание всички управляващи партии на Стария континент. У нас достатъчно е цените на горивата да продължат да растат нагоре, за да повишат основни стоки. Забелязали ли сте следната закономерност – когато бензин и дизел се вдигнат, повличат и всички останали цени със себе си. Поевтинеят ли, никой не сваля. В този драматичен момент обаче, това може да прерасне в нещо по-голямо. Ситуацията е непредсказуема. У нас под политическите пластове текат някакви размествания, които както обикновено стават в голяма степен на тъмно.  ДПС действа агресивно към управляващите от ГЕРБ, но все още не е ясно пробват ли ги или наистина захождат към бъдеща коалиция с БСП. На този фон президентът Радев продължава с острата реторика, поставяйки под общ знаменател политици, медии и преход. Но от него все още не сме чули нито конкретни предложения, нито нещо различно от до болка познатите ни констатации. Може би изчаква сметките за ток, парно и газ? Интересно е какви действия ще последват след тези думи. Докато политиците планират следващите си ходове, въпросът, който ме вълнува е има ли настоящата ситуация някаква реална алтернатива? Ако ще повтаряме събитията от февруари 2013 г., когато сметките за ток ни изкараха по улиците на големите градове срещу цялото политическо статукво, да си спомним какво ни донесе това. Кабинет на БСП, ДПС и \"Златния пръст\" на господин Сидеров и всички решения на този кабинет, който си замина безславно, за да докара отново Борисов на власт. Но да си мълчим, защото нямало кой да дойде да управлява, също звучи налудно. Не можеш да мълчиш, когато търпението се изчерпва. Ако трябва ще влизаме в нови и нови избори, но цялата политическа класа трябва да разбере, че така не може. Защото не можеш да повтаряш едни и същи грешки и да очакваш различен резултат. Въпросът е дали ще съумеем да превърнем това, което чувстваме в момента, в нещо градивно или в нещо деградивно? Това зависи от обществото и неговата зрялост, а не от един или друг политик. Така че, протестирайки за едно или друго трябва да не спираме да си задаваме въпроса – узряхме ли за някаква генерална промяна или се въртим в кръг.", "date": "2018.11.12", "title": "Нагоре и навън"}
{"url": "http://www.classa.bg/%D1%81%D0%B2%D1%8F%D1%82/item/389407-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BC%D0%B5%D0%B6%D0%B4%D1%83-%D0%BA%D0%B8%D1%82%D0%B0%D0%B9-%D0%B8-%D1%81%D0%B0%D1%89-%D0%B1%D0%B8-%D0%B1%D0%B8%D0%BB-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D1%81%D0%B2%D0%B5%D1%82%D0%B0", "text": "След среща петък във Вашингтон с главата на Пентагона Джеймс Матис, министърът на националната отбрана на Китай Уей Фенгхе, каза по време на пресконференция, че военни сили на Китай и САЩ споделят общи интереси и общи важни отговорности за опазване на световния мир и сигурност , съобщава китайският вестник Global Times.   \"Двете армии съществуват в мир и в сътрудничество, конфликтите и конфронтациите между тях ще бъдат катастрофа както за двете страни, така и за останалата част от света\", каза китайският министър.   Въпреки това, Уей заяви, че китайската армия твърдо защитава суверенитета, териториалната цялост и развитието на Китай и изрази надежда, че двете страни ще зачитат основните си интереси и по-големите тревоги на всяка от тях, информира агенция Синхуа.   Също така китайският министър заяви, че се надява двете страни да подобрят комуникацията и ще укрепят взаимното доверие, за да превърнат военните връзки в стабилизиращ фактор за общите двустранни отношения, които в момента не са в най-доброто си състояние. По време на срещата двете страни се договориха да поддържат военни комуникации на различни нива, в опит да намалят рисковете.   От своя страна, министърът на отбраната на САЩ потвърди, че развитието на конструктивни отношения с китайската армия винаги е цел за Вашингтон, и изрази надежда, че двете армии ще укрепват управлението и контрола на кризата и ще насърчават прагматичното сътрудничество в повече области.   През октомври Си Дзинпин предупреди войниците си да се \"съсредоточат върху подготовката да се бият във война\".   По-рано министърът на китайската отбрана заяви, че армията ще вземе \"на всяка цена мерки, за да спре евентуални опити да се засегне китайският суверенитет и териториална цялост, или за отделяне на остров Тайван от останалата част на страната\".   От своя страна, пенсионираният генерал-лейтенант Бен Ходжис, бивш командир на американските войски в Европа, подчерта, че между неговата страна и Китай има \"все по-напрегната отношения и засилване на конкуренцията във всички области\", и предупреди, че двете страни могат да влязат във война в рамките на 15 години.", "date": "2018.11.12", "title": "Китайски министър: \"Конфликт между Китай и САЩ би бил катастрофа за света\""}
{"url": "http://www.classa.bg/%D1%81%D0%B2%D1%8F%D1%82/item/389408-%D0%BF%D1%80%D0%BE%D0%B2%D0%B0%D0%BB%D0%B8%D1%85%D0%B0-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F-%D0%B2-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F,-%D1%87%D0%B8%D1%8F%D1%82%D0%BE-%D1%86%D0%B5%D0%BB-%D0%B5-%D0%BC%D0%B0%D1%81%D0%BE%D0%B2%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Федералната криминална полиция на Германия (BKA), осуети заговор на военни, които се \"подготвяха за края на света и планираха убийството на няколко нежелани политици\", съобщава списание Фокус, цитирайки данни от разследването, до които е имало достъп.   Според информация, получена от медията, членовете на командването на Специалните сили (KSK) и сдружение на елитни войници под името \"Uniter e.V.\" сред чиито членове са фигурирали агенти на полицията и от специалните сили, са се готвили за \"Деня Х\", когато те планирали да съберат \"нежеланите политици на едно място с намерение да ги убият.\" Поддръжниците на групата обсъждали плановете си на частни разговори и срещи и дори натрупали оръжия, за да продължат напред.   В момента не е известно кой е в списъка с целите на клетката, но се съобщава, че са планирали да убият лидера на фракцията на левицата в Бундестага, Дитмар Бартч.   В същото време, подполковник от военното контраразузнаване (MAD), на 42, е работил с групата и пречил на разследването. Военният, срещу когото прокурорът на град Кьолн е образувал наказателно производство, е предоставял информация на членовете на конспирацията за хода на разследването, и ги е предупреждавал за предстоящите действия.   Говорителката на отбраната Мари-Агнес Щрак-Цимерман от Свободна демократическа партия (FDP) заяви, че комисиите на Бундестага още не са били уведомени за случая. \"Този въпрос трябва да бъде напълно изяснен в Парламента\", каза тя.", "date": "2018.11.12", "title": "Провалиха радикална конспирация в германската армия, чиято цел е масовото убийство на политици"}
{"url": "http://www.classa.bg/%D1%81%D0%B2%D1%8F%D1%82/item/389410-%D1%80%D1%8A%D0%BA%D0%BE%D1%81%D1%82%D0%B8%D1%81%D0%BA%D0%B0%D0%BD%D0%B5-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D0%B2-%D0%BF%D0%B0%D1%80%D0%B8%D0%B6", "text": "На 11 ноември в Париж, руският президент Владимир Путин и американският му колега Доналд Тръмп се здрависаха помежду си, по време на отбелязването на стогодишнината от края на Първата световна война.   Макар и двамата лидери да закъсняха за церемонията, те изглеждаха щастливи да се ръкуват. Руският президент поздрави и първата лейди, Мелания Тръмп, с топло ръкостис кане. Впоследствие се очакваше руският президент да проведе кратка среща с американския си колега в рамките на обяд в Елисейския дворец.   Решението за промяна на формата на срещата - по-рано се говореше за среща на високо равнище между САЩ и Русия - се дължи на искане на френската страна. Париж смята, че една среща Путин - Тръмп би отклонила вниманието от честванията по случай края на Първата световна война.   Срещата между лидерите на Русия и Съединените щати се очаква. Тя ще се проведе в Буенос Айрес (Аржентина) по време на срещата на върха на Г-20, която ще се проведе на 30 ноември и 1 декември.   Руският президент Владимир Путин също така заяви, че по искане от страната-организатор не е била планирана емблематичната среща с американския му колега Доналд Тръмп, в Париж. \"Във всеки случай, ние сме готови за диалог, ние не сме тези, които напуснаха Договора за ракетите със среден и малък обхват\", каза руският лидер в коментар.", "date": "2018.11.12", "title": "Ръкостискане между Путин и Тръмп в Париж"}
{"url": "http://www.classa.bg/%D1%81%D0%B2%D1%8F%D1%82/item/389411-%D0%BC%D0%B8%D1%82%D1%8A%D1%82,-%D1%87%D0%B5-%D1%82%D0%B2%D1%8A%D1%80%D0%B4%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%80%D0%B5%D0%B6%D0%B8%D0%BC%D0%B8-%D1%81%D0%B0-%D0%B4%D0%BE%D0%B1%D1%80%D0%B8-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82", "text": "С президентските избори в Бразилия още една държава влезе в увеличаващия се списък на страните с т.нар. \"твърди лидери\", чийто маниер на управление напомня на авторитарност. Русия на Владимир Путин, Турция на Реждеп Таип Ердоган, Индия на Нарендра Моди, Филипините на Родриго Дутерте, а сега и Бразилия на Жаир Болсанаро. Китай с могъщия в момента Си Дзинпин дори не е нужно да бъде споменаван, той сам по себе си е отделна категория. С обещания за икономическа стабилност и справяне с престъпността подобни лидери излизат на преден план и в европейски държави като Унгария, Чехия, Полша и Италия. В Рим \"Лигата\" може и да не държи цялата власт, но именно гласът на Матео Салвини се чува ясно - както във вътрешната политика на страната, така и в Европа. Тенденцията на лидерите с твърдата ръка, за които демократичните ценности са пречка, има вече световен мащаб. Паралелно с тези победи, вярата във висшите добродетели на демокрацията - такава, каквато я познаваме - се губи. Във Франция, например, проучване на фондация \"Жан Жаур\", публикувано през юли, показва, че един на всеки двама младежи (хора под 35 години) вярва, че демокрацията \"не е оптималната политическа система\". А две трети от анкетираните французи смятат, че политиците им са корумпирани. И все пак не е като да няма причини защо хората избират подобни \"твърди лидери\" - националисти, популисти и радикали. Нивото на корупция е ужасяващо в много от тези страни и техните икономики през последните години се сблъскаха с доста трудности.  Така на места вече започва да се чува, че демокрацията е система за управление за добри и слънчеви времена, но в по-трудни дни са необходими силни правителства, които няма да се спрат пред това да вземат трудни и недемократични решения. И примерите за Путин, Си Дзинпин и Тръмп демонстрират точно това. Често обаче се пренебрегва поведението на финансовите пазари. Пазарите изглеждат ентусиазирани по отношение на намаляването на данъците в САЩ и те сякаш приветстват евентуалните мерки за \"стабилност\" и корупция, които автократите обещават да донесат със себе си. Само че се пропуска факта, че борбата с корупцията най-често е просто прах в очите. Само преди едно поколение  бразилските военни лидери се отличават в тази насока като забогатяват незаконно, докато са на власт в страната през 60-те.  Откакто в Унгария Виктор Орбан е на власт страната загуби цели 10 точки по Индекса на корупцията, изготвян ежегодно от \"Прозрачност без граници\", падайки от 55 място през 2012 г. на 45 през 2017-а. Начинът на властта в страната да се защити от критиките за корумпираност е да хули неправителствената организация, но същевременно цената на обществените поръчки, давани в страната е с 25% по-висока от средното. Също така редица журналистически разследвания показват нередности във фирмите победители на конкурсите, особено когато става въпрос за обществени поръчки, свързани със строителството. Междувременно корупцията в Китай - една откровено авторитарна държава - удря такива високи нива, че държавният лидер Си Дзинпин превърна борбата с нея в ключов момент от политиката си. Разбира се, той използва това и като средство за разчистване на политическия пейзаж и изваждане от картинката на свои политически опоненти, което все повече изкарва момента за борбата с \"подаръчетата под масата\" като повече прах в очите. Проучването на резултатите от режимите на автократите разкрива много повече неуспехи, отколкото успехи в чисто икономически план. Растежът около 6% е \"нормален\" за развиващите се страни, така че трябва да се вгледаме по-отблизо. Дори и да оставим Венецуела - този явен пример за това как твърде силната държава може да провали цялата икономика, все още съществува примерът с Филипините, където този среден ръст на икономиката от 6,5% се дължи най-вече не на икономиката, а на парите от чужбина, които емигрантите изпращат.  Президентът Дутерте разпределя социалното подпомагане, но публичните инвестиции са недостатъчни. А търсенето на краткосрочни ефекти преобладава над тези в дългосрочен план. В Индия доходите на глава от населението се увеличават много бавно, бюрокрацията продължава да парализира страната и трудният бизнес климат обезсърчава чуждестранните инвестиции. Министър-председателят Моди така и не успя да реформира и да изчисти финансовата система, както се вижда от фиаското с деноминацията на големи банкноти през ноември 2016 г. Индия е трудна за управление страна, никой не се съмнява в това, но популистът Моди не се оказаха по-добър от предшествениците си в тази работа. Турция все още се радва на растеж от 3,5%, но големите слабости на страната като инфлация, висок външен дълг, външен дефицит и т.н. спомагат изключително много за влошаването на икономическите условия, докато правителството се затваря все по-навътре към авторитаризма. Резултатът от това се видя това лято на пазарите и в ударния спад на лирата. Колкото до Владимир Путин, \"кръстникът\" на сегашната партида твърди лидери, за 18 години той не успя да диверсифицира икономиката си от изкопаемите горива, което го постави в тежка ситуация след санкциите на запада.  Сега Русия едва успява да не се задъхва икономически, което удря самото население, както се видя от последната пенсионна реформа в страната. Обещанията за силна икономика и справяне с корупцията, които автократите раздават така смело, покставени на изпитание издишат и на практика раждат още повече корупция и затлачено развитие.", "date": "2018.11.12", "title": "Митът, че твърдите политически режими са добри за икономикат"}
{"url": "http://www.classa.bg/%D1%81%D0%B2%D1%8F%D1%82/item/389412-imrf-%D0%BD%D0%B0%D0%B3%D1%80%D0%B0%D0%B4%D0%B8-%D0%BA%D0%B0%D0%BF%D0%B8%D1%82%D0%B0%D0%BD-%D0%BD-%D0%B3%D0%B5%D1%80%D1%87%D0%B5%D0%B2-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%BE%D1%82%D0%BE-%D0%BE%D1%82%D0%BB%D0%B8%D1%87%D0%B8%D0%B5-%D0%B7%D0%B0-%D1%86%D1%8F%D0%BB%D0%BE%D1%81%D1%82%D0%B5%D0%BD-%D0%BF%D1%80%D0%B8%D0%BD%D0%BE%D1%81", "text": "В Норвегия, на официална вечеря и церемония по награждаване, на която присъстваха изтъкнати личности и журналисти от цял свят, бяха обявени Носителите на наградите на Международната морска спасителна федерация IMRF за 2018. Тереза Кросли, изпълнителен директор на IMRF, заяви: \"Победителите за наградите на IMRF за тази година са изключителни личности и организации, които наистина определят златния стандарт в морското издирване и спасяване по света. Те са наистина забележителни и действат като вдъхновение за всички служещи и доброволци по света, за предотвратяване загубата на живот в световните морета и океани. По изключение днес връчваме две награди \"Владимир Максимов\" за цялостен принос в раздел Морска администрация\". Журито единодушно реши, че българинът капитан Никифор Герчев, председател и основател на Българското национално доброволческо дружество за морска безопасност БУЛСАР, както и Джон Кьойдман, основател на CITRO - Морска спасителна организация в Кюрасао, са допринесли изключително за морската безопасност и еднакво заслужават това най-високо отличие на Международната морска спасителна федерация IMRF. Наградата на капитан Герчев от негово име прие капитан Тома Томов. В своя благодарствен адрес капитан Герчев заяви: „Преди всичко искам да изразя своята дълбока благодарност за това, че ме отличихте с тази престижна награда. Използвам този висок форум, за да изразя моята лична благодарност и към всички, с които съвместно участвахме в спасителните операции по време на професионалния ми живот, в името на човешките добродетели. Аз наричам \"ангели на милосърдието\" онези хора, които се опитват да спасят събратята си в беда, рискуват своя собствен живот, във времена, когато човешката алчност и безотговорност преобладават над алтруизма, а моретата не прощават нито един пропуск или небрежност. Тези милосърдни ангели са светлината, която ме вдъхновява с увереност, че доброто дело, на което всички служим, ще продължи вечно.\" Капитан Герчев, на 82 години, е единственият българин, номиниран за наградата на IMRF за цялостен принос, а от днес – и единственият й носител българин. Наричат кап. Герчев „Морският Дон Кихот, който се бори с истински бедствия, но и с вятърни мелници – бюрокрация и чиновници, в най-трудния и тежък мъжки занаят. И който няма своя Санчо Панса и сам носи доспехите си\". Роден в Бургас, едва 14-годишен той завършва централната морска школа на ДОСО. Възпитаник е на Висшето военноморско училище във Варна. Офицер е от първия ешелон командири на брегови постове на ВМС. Уволнен е от военния флот по политически причини. Той е създател и ръководител на доброволческата организация БУЛСАР, нещатен консултант на Националната следствена служба при заплетени морски казуси и сега, въпреки напредналите години и след няколко сърдечни операции, продължава да участва лично или с консултации в спасителни акции. Участвал е в десетки критични и сложни ситуации без предизвестен край, като е допринесъл за спасяването на над 250 живота. Затова често повтаря, че спасителят по море не е като спасителя на плажа в ролята на герой от летните репортажи. Морското спасяване е колективна работа, часовников механизъм, в който, ако едно болтче не заработи, всичко пропада, а само действията със сърце и душа дават успех. \"Когато отивате на такава операция, трябва да тръгнете с мисълта, че брат ви е там, дъщеря ви е там, баща ви е там и бедстват. Нямате ли такъв хъс, няма надежда\", казва той на своите момчета – доброволци. Всички знаят, че има чепат характер и е твърд, когато отстоява принципи, дисциплина и професионализъм. Но капитанът носи голямо и меко сърце, а малцина знаят, че пише поезия. Капитан Никифор Герчев беше отличен миналата година с ордена \"Рицар на Ордена на Финландския лъв\". Носител е на златен, сребърен орден, на наградата на фондация \"Паница\" за Гражданска доблест и още много отличия. Наградата на IMRF е блестящата перла в огърлицата от награди на капитан Герчев, защото това е оценката на света за цялостния му принос към морското спасяване. Награждаван и оценен в чужбина, в България той е отхвърлян, обиждан, унижаван и заплашван, заради неизменно принципните си позиции. За жалост България не се гордее със своите герои!", "date": "2018.11.12", "title": "IMRF награди капитан Н.Герчев с най-високото отличие за цялостен принос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389404-%D0%B2%D1%81%D0%B8%D1%87%D0%BA%D0%BE-%D0%B5-%D1%82%D0%BE%D1%87%D0%BD%D0%BE", "text": "Сещате се за песничката, нали?  Тодор Батков подари целия вестник “СТАНДАРТ” на журналистите му – и всичко беше точно!  Подари не само вестника, подари и задълженията, направени, докато г-нът Батков му беше собственик – и пак всичко беше точно. Поне за г-на Батков. За господата винаги всичко винаги е точно. За вестникарите – не е задължително.  И на връх Деня на народните будители всекидневникът спря.  На печелившия – честито!  А какво правят оцелелите всекидневници?  Протестите срещу високите цени на това и онова очевидно налагат контракампания – и на протестите срещу поскъпването на обществените тоалетни (където ги има все още) „ТЕЛЕГРАФ” противопоставя съвсем други – „Търсят 7 млн. глоби от Ветко Арабаджиев за фекалии в морето”!  Както би рекъл Иванчо – скъпо му е излязло удоволствието…  Сега остава да намерят и въпросния Ветко, та да си плати, че дори Интерпол май не може да го открие. А дотогава ония му работи ще си плуват безплатно в морето.  Иначе – всичко е точно според защитника на трудещите се в. „ТРУД”, „Рискът от бедност у нас намалявал”. С полезното уточнение, че „Евростат ни обяви за най-рисковата страна в ЕС, но тенденциите са по-скоро положителни”.  Това, разбира се, трябва да се отбележи подобаващо – и „24 ЧАСА” отразява началото на всенародните празненства – „Четирима полицаи ранени, след като се отзовали на сигнал за силна музика”. В сливенска махала хората празнували намаляването на риска, дошла полиция, питала какво празнуват и от дума на дума – станала белята…  Но това не плаши душите наши – седмица по-късно тържествата продължават с пълна сила – само че полицията пак проявява неразбиране и в резултат „Тълпа от гетото в Мъглиж обстрелва униформени с тухли” съобщи в един от последните си броеве „СТАНДАРТ”. Това, разбира се, вече не е никаква новина – за какво си имаме полиция, ако не за да си я замерваме с тухли, новина е обаче, че един от празнуващите „захапва полицай по ръката и по гърдите”.  Колко романтично!  Още неизстинали печатарските машини и страстите – и – десетдневката на всенародните празници продължава – „30 роми блъскат и псуват полицаи след забележка за силна музика” – отбелязва скромно „24 ЧАСА”.  Вече рискът от бедност така е намалял, че хората започват да си поръчват икони за вкъщи – и то не какви да е! „Ядем светци от шоколад” – прославя новия прилив на религиозност у православните обитатели на нашата територия „ТЕЛЕГРАФ”. На забележките, че тая работа май не е точно оная, изобретателката на гастрономическата религия г-жа Тодева отвръща достойно, че „Има търсене. Сред поръчващите ги има дори свещеници”. И още повече – „При нас има поне 10 човека, които са завършили Художествената академия. Тези хора рисуват уникално… Тези хора създават изкус­тво!”.  Ами – за какво си имаме и Художествена академия, ако не за да създава кадри за сладкарската индустрия!  Производителят на шоколадови икони е далеч от градовете, в които се разследват продажбите на българско гражданство, така че хората от по-другите краища на страната нагъват каквото им попадне под ръка – „Плевенчанка гълта карти с памет, за да скрие корупция с BG гражданство” – научаваме от страницата „Вътре” на „24 ЧАСА”. Като дошли полицаите, тя, вместо според новата българска традиция да ги поухапе или поне замери с тухла, нагълтала симкартите и картите с памет, та никой да не ги намери на новото им скришно място.  Щом новината е във вестника, очевидно полицията ги е намерила – всекидневникът не уточнява как и къде…  Важно е, разбира се, справедливостта да възтържествува, макар и по миризлив начин…  И всичко да е точно!От ", "date": "2018.11.12", "title": "Всичко е точно!"}
{"url": "http://www.classa.bg/%D1%81%D0%B2%D1%8F%D1%82/item/389405-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B2%D0%B5%D1%87%D0%B5-%D1%81%D0%B0-%D1%82%D1%80%D0%B5%D1%82%D0%B8%D1%82%D0%B5-%D0%BD%D0%B0%D0%B9-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%89%D0%B0%D1%82%D0%B0", "text": "Най-малко 25 души са загинали в горските пожари, регистрирани през последните дни в Калифорния (САЩ), съобщава The Washington Post, цитирайки местните власти. Според AP, тези пожари са станали третите най-смъртоносни в историята на щата.   Шерифът на окръг Буте съобщи, че следователите са открили още 14 тела тази събота, три дни след избухването на пожара. Според данните, някои от жертвите са намерени в коли и къщи.   Понастоящем пожарникарите се борят с пожари в двата края на Калифорния, но има малка надежда за задържане на пламъците в краткосрочен план.   Избраният губернатор Гавин Нелсъм обяви извънредно положение в зоната, за оказване на помощ на най-засегнатите райони на територията.   Импулсиран от силните ветрове, огънят наричан Camp Fire е изгорил около 68 000 хектара и само 20% от него е под контрол, съобщи Министерството на горите и на противопожарната защита на Калифорния. Досега са били ранени трима души от разгърнатите 3 200 пожарникари.   Президентът на САЩ Доналд Тръмп е описал в своя Twitter акаунт като \"катастрофални\" щетите, причинени от пожара.   Най-смъртоносният горски пожар досега, известен като Griffith Park Fire, удари щата Калифорния през октомври 1933 г., като отне живота на 29 жители на окръг Лос Анджелис. В класацията следва т. нар. пожар \"Тунел\", чиито пламъци отнеха живота на 25 души в окръг Аламеда.", "date": "2018.11.12", "title": "Пожарите в Калифорния вече са третите най-смъртоносни в историята на щата"}
{"url": "http://www.classa.bg/%D1%81%D0%B2%D1%8F%D1%82/item/389406-%D1%84%D0%BB%D0%BE%D1%80%D0%B8%D0%B4%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D0%B1%D1%80%D0%BE%D0%B8-%D0%B3%D0%BB%D0%B0%D1%81%D0%BE%D0%B2%D0%B5%D1%82%D0%B5-%D0%B7%D0%B0-%D1%81%D0%B5%D0%BD%D0%B0%D1%82%D0%BE%D1%80-%D0%B8-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80", "text": "Флорида започна отново да брои гласовете след междинните избори, включително за сенатор и губернатор. Държавният секретар на Флорида, Кен Детцнер, издаде в събота съответната заповед, след като неофициалните резултати и в двата избора бяха в рамките на лимита, който по закон води до преразглеждане.   Според тези резултати, републиканците Рик Скот и Рон Де Сантис са изпреварили своите съперници демократи Бил Нелсън и Андрю Гилъм с по-малко от 0,25 и 0,5 пункта.   В случая с Де Сантис ще се изисква автоматично броене на бюлетините, докато по отношение на победата на Скот над Нелсън ще бъдат прегледани бюлетините на табулиращите машини.   \"Опитват се да откраднат два големи избора във Флорида, ние ги наблюдаваме внимателно\", коментира Тръмп.   Демократът Андрю Гилъм, който се кандидатира за губернатор на Флорида, отказа да приеме поражението от Де Сантис след началото на преброяването на гласовете.   Преди това Гилъм направи изявление, признавайки поражението в изборната надпревара, но в крайна сметка промени решението си, когато се разбра, че поради изключително малката разлика в броя на гласовете, започва процесът на ново автоматично преброяване.   \"Заменям думите си на приемане, с безкомпромисна покана да преброим отново всеки глас\", каза Гилъм в началото на процеса.   Също така Флорида ще реализира на повторно преброяване на гласовете за избор на секретар по земеделието, след като Ники Фрийд от Демократическата партия и Републиканецът Мат Колдуел остават разделени с много малката разлика от 0,06 процентни пункта в края на гласуването.", "date": "2018.11.12", "title": "Флорида започва да брои гласовете за  сенатор и губернатор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389403-%D0%BE%D0%B2%D1%87%D0%B0%D1%80%D0%BE%D0%B2-%D1%80%D0%B0%D0%B7%D0%BC%D0%B0%D0%B7%D0%B0-%D0%BD%D0%B8%D0%BD%D0%BE%D0%B2%D0%B0-%D0%BD%D0%B0-%D0%BF%D0%BB%D0%B5%D0%BD%D1%83%D0%BC%D0%B0-%D0%BD%D0%B0-%D0%B1%D1%81%D0%BF-%D0%BD%D0%B5-%D0%BC%D0%B8%D1%81%D0%BB%D1%8F,-%D1%87%D0%B5-%D0%B2%D0%B8-%D0%BE%D1%81%D1%82%D0%B0%D0%B2%D0%B0-%D0%BC%D0%BD%D0%BE%D0%B3%D0%BE-%D0%B2%D1%80%D0%B5%D0%BC%D0%B5", "text": "Чудовищен удар е нанесъл Румен Овчаров на Корнелия Нинова по време на днешното заседание на Националния съвет, на което тя понесе първото си унижение от вътрешната опозиция. Въпреки процедурните врътки за прегласуване на решението за отстраняването на Йордан Мичев от поста главен редактор, трепетно подкрепяни и от червения депутат Таско Ерменков, парашутистът на Кирил Добрев бе премахнат от поста с 48 гласа за освобождаването му, срещу 37 за оставане и 6 въздържали се .  Това бе съобщено от отлично информирани източници от „Позитано“ 20.     Традиционните врътки на Нинова и Добрев за прегласуване не се получиха, защото бяха спрени от изказванията на Румен Овчаров и Георги Пирински. \"Ти не си най-умната!\" заявил Овчаров на Нинова. Овчаров разбил Нинова с думите: „Ти, Корнелия, стана лидер на най-разединената партия БСП. Без тази консолидация, без събиране на разбитите парчета, амбициите ви за власт ще останат нереализирани, а надеждите на членовете на БСП - измамени. Не мисля, че ви остава много време, за да тръгнете в правилната посока. Както казва Наполеон: \"Когато се качваш нагоре, винаги можеш да спреш, тръгнеш ли надолу - спиране няма\". След това той се аргументирал за подписа си срещу Мичев като главен редактор на „Дума“ и начина на управление на партията, което стана с подписка на над 50 ключови лица от партията. Той уточнява, че не искат оставката на Нинова по чисто формални причини и добавя: „И второ, защото в партията така или иначе е все още жива илюзията, че ако има нови избори, БСП ще ги спечели, а и надеждата, че тези предсрочни избори едва ли не чукат на вратата, става все по-активно разпространявана. Заедно с това обаче трябва много ясно и категорично да кажем, тоест аз казвам, че съм се присъединил към подписката срещу назначаването на главния редактор на „Дума“, защото, първо, в нея са казани много верни констатации за състоянието на партията и второ - защото самото назначение е изключително погрешен ход.“ Овчаров използвал една фраза на генерал Макартър, който е главнокомандващ на американските въоръжени сили по време на Втората световна война в Тихия океан, който казва за Корейската война - грешна война, на грешна територия, в сгрешен момент с грешен противник. \"Та и избора на този главен редактор е грешен избор в грешен момент, на грешен човек. Грешен избор, защото обясненията, че видите ли така били правили и други председатели, и че така са избрани и Таня Джаджева и Юри Борисов, а някои от тях казват и Ивелин Николов, видите ли, така значи трябва да си продължим\", заявил Овчаров, като им припомнил и една фраза на Виктор Юго, която използвал, когато децата му били по-малки.  \"Нали знаете как говорят децата - той батко направи така, затова и аз, ама тя кака направи така, затова и аз  – „да се оправдаваш с лошите постъпки на другите, е все едно да се миеш с кал“, добавил Овчаров.  Той се аргументирал и с несъстоятелността на Мичев като журналист, заявявайки: „Докато това лице, което решиха да сложат за главен редактор, е човек, който в последните 5 години не е написал нищо.“ А защитата на легализацията на леката дрога от страна на Мичев Овчаров обяснил така: „А пък дискусията за дрогата, за марихуаната и нейното легализиране очевидно тотално го е дестабилизирала и тогава си направих един каламбур - защо само за дрогата и защо даваме за пример Македония, при положение, че можем да говорим за САЩ и за Колорадо, където преди 6 години легализираха марихуаната, а сега преди 2-3 дни си избраха джендър човек за губернатор. Така че можем да си направим дискусията и за едното, и за другото, и ще бъдем изключително модерни“. След което добавил и недоумението си за другите третирани теми в „Дума“: „И ако по отношение на опозиционността можем да се шегуваме, то дискусията, която започна на страниците на \"Дума\" за това, че БСП трябва да се откаже от антифашизма, да се откаже от русофилството и от социализма, е много по-сериозен, защото той очевидно не е случайна хрумка на новия идеолог от Благоевград, нито на главния редактор, а той е поръчан от „Позитано“. Този диспут може да се проведе, само че въпросът е, че ако приемем тези три неща, става дума за друга партия, а не за БСП“. Овчаров критикувал решението на Нинова и приближените ѝ с думите: „Сега Изпълнителното бюро смята, че \"Дума\" е непрофесионален, некачествен, неопозиционен вестник и очевидно разчита, че това лице ще направи вестника по-професионален, по-качествен и по-опозиционен. Според мен, това няма как да се случи, защото този човек в журналистическото си поприще е изпълнявал главно мръсни поръчки. И той самият се е хвалел.“ По-нататък Овчаров обяснил, че Мичев обслужил тенденциозно скандала „Р. Овч.“ във в. „Земя“. „Що за скандал е, когато на едни бивши ченгета им бяха спрени парите от държавните фирми и те решиха със съдействието на мои така наречени \"другари\" от „Позитано“ да си разчистят сметките с мен. Та там същото това лице беше основният изпълнител и писател на мръсните поръчки и на клеветенето по страниците на вестник „Земя“.  Така че смятам, че от този човек не може да се очаква нищо качествено, нищо професионално, още повече опозиционно. От един човек, който само е слугувал на различните си издатели и вършел мръсните им поръчки, никаква опозиционност не може да се случи\", заявил Овчаров, като припомнил една мисъл на Максим Горки: Роденият да пълзи няма да литне. Така че да не разчитат на това назначение да им реши някои от проблемите“, отсякъл Овчаров. Припомняме, че Националният съвет на БСП отстрани чрез гласуване Йордан Мичев от поста главен редактор на в. \"Дума\", но нова врътка е успяла да го промуши в следващото ръководство на изданието.", "date": "2018.11.12", "title": "Овчаров размаза Нинова на пленума на БСП: \"Не мисля, че ви остава много време!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389398-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BD%D0%B8%D0%BB-%D0%BF%D0%BE%D1%81%D1%82%D0%BD%D0%B8%D0%BA-%D0%BE%D1%82-%D1%81%D0%B8%D0%BD%D0%B0%D0%B9,-%D1%83%D1%87%D0%B5%D0%BD%D0%B8%D0%BA-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%B7%D0%BB%D0%B0%D1%82%D0%BE%D1%83%D1%81%D1%82", "text": "    Св. преподобни Нил Постник живял в IV век. Бил родом от  , ученик на  . Получил прекрасно образование, още като млад Нил бил назначен на важен пост - префект на столицата Константинопол. По това време Нил бил женен и имал две деца. Блясъкът на придворния живот тежал на съпрузите и те решили да се разделят и да се посветят на иночески живот.     Съпругата и дъщерята на св. Нил постъпили в един от женските монастири в Египет, а преподобният Нил със сина им Теодул се поселил във пещера на Синайската планина, която сами с ръцете си изкопали. Тя била жилище на преп. Нил четиридесет години. С пост, молитва и трудове светецът добивал високо духовно съвършенство. При него започнали да идват хора със всякакво звание и от всякакво съсловие - от императора до земеделеца, и всеки намирал съвет и утешение от светеца. В своето уединение преподобният Нил писал много. Известни са неговите послания, сред които и гневни изобличения на император Аркадий, изпратил св. Йоан Златоуст на заточение. Достоен ученик на Златоуста, преп. Нил оставил и съвършени по форма, дълбоко православни и изпълнение с искрено чувство и ясна мисъл аскетически творения. В пустинята преподобният Нил претърпял много несгоди. Сарацините пленили сина му Теодул и намислили да го дадат жертва на езическите богове. По молитвите на светеца Господ спасил Теодул и преподобният го намерил у Емеския епископ, който изкупил младия човек от варварите. Този епископ ръкоположил и двамата пустинници за презвитери. След посвещението те се върнали на Синай, където заедно се подвизавали до смъртта на преподобния Нил. Св. Нил починал в мир около 450 година.", "date": "2018.11.12", "title": "Св. преподобни Нил Постник от Синай, ученик на св. Йоан Златоуст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389399-12-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "680 г. - започва 6-ят вселенски събор в Константинопол.   1914 г. - Първа световна война: Османската империя обявява война на държавите от Антантата.   1918 г. - Австрия е обявена за република.   1927 г. - съветският марксист Лев Троцки е изключен от Комунистическата партия на Съветския съюз, което осигурява на Йосиф Сталин неограничен контрол над СССР.   1936 г. - влиза в експлоатация Мостът Сан Франциско - Оукланд, който свързва Сан Франциско и Оукланд през Санфранциския залив.   1959 г. - осъществен е първият полет на летателния апарат „Аврокар\", изведен от експлоатация през 1961 г.   1965 г. - от СССР е изстрелян автоматичният космически апарат „Венера 2\".   1979 г. - президентът на САЩ Джими Картър въвежда ембарго на вноса на нефт от Иран като ответна мярка на завземането на сградата на американското посолство в Техеран.   1980 г. - космическият апарат на НАСА „Вояджър 1\" се доближава максимално до Сатурн и прави първи снимки на пръстените му.   1982 г. - след смъртта на Леонид Брежнев за генерален секретар на Комунистическата партия на Съветския съюз е избран Юрий Андропов.   1990 г. - принц Акихито е избран за 125-ти император на Япония.   1991 г. - Индонезийската армия открива огън по студентска демонстрация в Тимор по повод на погребението на техен колега; загиват 250 души, 280 се считат за изчезнали.   1996 г. - саудитски „Боинг\" и казахстански „Ил-76\" се сблъскват близо до Ню Делхи, Индия; загиват 349 души.   2001 г. - при излитане от международното летище в Ню Йорк катастрофира самолет „Еърбъс\" на American Airlines; загиват 260 пътници и членове на екипажа.   2004 г. - състоява се погребението на Ясер Арафат в Рамалах, Палестина.  ", "date": "2018.11.12", "title": "12 ноември, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389400-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%B4%D0%B5%D1%84%D0%B8%D1%86%D0%B8%D1%82%D0%B8%D1%82%D0%B5-%D0%B8-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%B2-%D0%B5%D0%B2%D1%80%D0%BE%D0%BF%D0%B0", "text": "На 8 ноември Европейската комисия публикува своята Есенна икономическа прогноза за 2018 г. Документът е ценен, тъй като в него могат да се видят актуалните икономически показатели, както и официалната прогноза до 2020 г. на всички държави в ЕС, пише в анализа на  Петър Ганев , старши изследовател в   (ИПИ). Ето някои важни наблюдения по  фискалните показатели :  През 2018 г. бюджетните дефицити в ЕС-28 продължават пътя си надолу и ще достигнат средно 0,7% от БВП на страните.  Дефицитът  в ЕС-28 премина през следните стъпки: 2,9% през 2014 г., 2,3% през 2015 г., 1,7% през 2016 г., 1,0% през 2017 г. и сега 0,7% през 2018 г. Прогнозата за 2019 и 2020 г. обаче е тази тенденция да спре, като дефицитът се задържи в рамките на 0,7-0,8% от БВП на Евросъюза;     През 2018  и 2019 г. очакванията са поне 14 страни да имат  бюджетен излишък  или  балансиран бюджет  – в т.ч. влиза и България, като ЕК залага бюджетен излишък за страната и през 2019 г., въпреки внесения от правителството бюджет с дефицит. През 2015 г. в ЕС-28 имаше само четири страни с излишък – Германия, Естония, Люксембург и Швеция; През 2018 г. 27 от 28-те страни членки влизат в рамките на 3-те процента дефицит. Единствената страна, която ще наруши правилото, е Румъния с прогнозен дефицит от 3,3% за 2018 г. Северната ни съседка в момента е страната с най-лоша фискална политика в ЕС, като очакванията са до 2020 г. дефицитът да се разшири до 4,7% от БВП; Другият негативен пример е Италия, където се очаква влошаване на  бюджетното салдо  от -1,9% от БВП за 2018 г. до -2,9% за 2019 г. и -3,1% през 2020 г. Именно заради това влошаване бюджетните планове на Италия станаха причина за сериозни спорове в Европа. Тепърва ще видим дали ще настъпи някаква промяна в заявената фискална политика от правителството в Италия; Официалната прогноза е Гърция да отбележи излишък за трета поредна година през 2018 г. (в рамките на 0,6% от БВП), както и да поддържа тези нива до 2020 г. Бюджетен излишък за три или дори пет поредни години не е виждан в южната ни съседка от средата на 70-те години на 20-ти век; Свиването на дефицитите в Европа помогна и за намаляването на  дълговите равнища  – дългът на ЕС-28 спадна от 88,1% от БВП през 2014 г. до 81,4% през 2018 г. и потенциално до 77,6% през 2020 г. Очакванията са дългът на България да падне под 20% от БВП до 2020 г. Всичко казано дотук по никакъв начин не означава, че във фискално отношение нещата е Европа са безоблачни. Напротив, дефицитът не е преборен – половината страни-членки не се и очаква да се отърват от него, дълговите равнища също остават твърде високи и като цяло за съюза са далеч над границата от 60% от БВП. Положителните тенденции обаче не бива да се подценяват. Не бива да се пренебрегват и разликите между страните – някои като Италия и Румъния на практика раздуват проблемите си, а други, сред които и България, отдавна са на бюджетен излишък. Между другото Германия, която вече пета година ще има бюджетен излишък, е възможно още през тази година да изпълни и правилото за дълга в рамките на 60 процента от БВП. За последно Германия е била в тези рамки през 2002 г. Макар да е бавно, трудно и с някои изключения, видно е, че Европа се бори със своите  фискални проблеми . Остава обаче отворен въпросът дали сега, в добрите години, се полагат достатъчно усилия. Ако се сбъднат някои от черните сценарии за по-сериозно  забавяне на икономиката  или дори нова криза и  рецесия  до 1-2 години – следва да отбележим, че официалната прогноза не предвижда толкова черен сценарий, то ЕС би навлязъл в новия лош период с тежък товар. Дефицитът би бил сходен с този от 2007 г., например, макар тогава броят на страните на минус да беше по-голям, но пък нивата на дълга ще са по-високи (+20 пр. пункта). В тази среда за  България  е важно да остане в клуба на благоразумните, което означава да се поддържа излишък и да се свива дългът докато икономиката го позволява.", "date": "2018.11.12", "title": "Борбата с дефицитите и дълговете в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389401-%D1%81%D0%BB%D0%B5%D0%B4-2021-%D0%B3-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8%D1%82%D0%B5-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D1%83%D1%81%D0%BB%D1%83%D0%B3%D0%B8-%D1%89%D0%B5-%D1%81%D0%B5-%D0%BF%D0%BB%D0%B0%D1%89%D0%B0%D1%82-%D0%BE%D1%82-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B2-%D1%80%D0%B0%D0%B7%D0%BB%D0%B8%D1%87%D0%BD%D0%B0-%D1%81%D1%82%D0%B5%D0%BF%D0%B5%D0%BD", "text": "Специализираните социални услуги след 2021 г. година ще бъдат плащани от потребителите в различна степен. От такси ще бъдат освободени децата до 18 години, хората без доходи и тези, които са изпаднали в кризисна ситуация. Това предвижда подготвения законопроект за социалните услуги. Той ще регламентира още кои от тези услуги ще останат безплатни и общодостъпни, предава БНР.  Консултирането, насочването и обучението, например, в придобиване и повишаване на родителски капацитет, ще са безплатни, общодостъпни за всеки българин социални услуги, но специализираните, за хора над 18 години, ще се ползват с такси, обясни Елена Кременлиева, директор \"Социално включване\" в Министерството на труда и социалната политика.     \"Законът залага кои са лицата, които въобще не плащат социални услуги. Това са без доходи, говоря за пълнолетни лица. Те не плащат въобще социални услуги. Само, че в закона има и разписана възможност да се уредят случаи, в които се плаща намален размер на таксата\", каза Кременлиева. Така ползването на асистентска помощ от възрастни хора без увреждания, но в невъзможност сами да се грижат за себе си, което сега не се заплаща от потребителите, ще стане платено, ако човекът има доход. \"Някой може да си плати целия размер на дадена такса. Друг може да плати 50, трети може да плати 20% и четвърти е този, който няма да плати нищо, в зависимост от това каква е възможността да се заплати услугата. Например, има случай, когато човек може да бъде освободен за известен период от такса, защо не\", допълни Кременлиева. Ще се разработи специална наредба, която ще уреди размера на таксите и хора с увреждания ще могат да ползват асистентска грижа, ако решат, че не искат такава по Закона за личната помощ. \"Ако някой реши, че не иска да ползва два часа асистент по Закона за личната помощ, не иска да ги ползва по този закон, това е негов избор. Ние не можем да го оставим обаче без нищо\", коментира още Кременлиева.", "date": "2018.11.12", "title": "След 2021 г. специализираните социални услуги ще се плащат от потребителите в различна степен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389402-%D0%BC%D0%B5%D0%B4%D0%B8%D0%B8%D1%82%D0%B5-%D0%BA%D0%B0%D1%82%D0%BE-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "България интелектуално отдавна се е сринала под нивото на бананова република. Ние сме държава на контрастите - удивителна сила на духа и отвратително лицемерие съвсем спокойно съществуват паралелно и човек се чуди дали да ръкопляска от възхищение или да повърне от ужас. Този контраст става болезнен като око, в което е забита игла, когата обществото закипи от гняв и възмущение. Тогава с леден ужас можем да разберем до каква степен България е страна-заложник на тъмни схеми, корпоративни интереси, политически паяжини и интригантско задкусилие.     В неделя страната беше залята от протести. Те започнаха като гняв срещу високите цени на горивата, а постепенно прерастнаха в гражданско неподчинение и искане за моментална оставка на правителството. Видях какво говорят хората във Варна, София, Бургас...Те настояваха за оставки, за поемане на отговорност, за разчистване на зловонната яма от скандали, в която се е превърнала България в последната половин година. И картината на тази гневна и разтревожена България напълно отсъстваше от една голяма част от медиите. Тези медии аз обичам да наричам \"дежурните по любов към властта\". Тяхната фантазия от година насам се гърчи от остър и болезнен запек. Един от сайтовете във всеки полупротест вижда опит за преврат. Друг постоянно плете някакви схеми, зависимости, плащания. Трети дебне като виртуално ченге да не би прокълнатите социалисти да яхат протестите, за да може да ги изобличи и разстреля медийно. Констипацията обикновено е частен проблем, но тук вече е превърната в обществен. Всяко недоволство е платено. Всеки протест е опит за преврат. Зад всеки ъгъл дебне БСП, а лицето на злото е черният лорд Румен Радев, гаднярът, който пусна снимки и с Тръмп, и с Путин, за ужас на премиерската пресслужба. Умишлено не споменавам имената на медиите, защото не искам да превръщам този текст в конкретно обвинение. На мен ми е интересен процесът, въпреки че той може да предизвика единствено тих ужас. Именно в ситуация на недоволство става ясно колко трагично похитена е медийната среда у нас. От нея напълно отсъстват най-болезнените и остри теми. Ето - в неделя сутринта излязоха хората, които са бесни на високите цени на горивата. Да сте видели темата да става скоро обект на анализ? А на внимание от сутрешен блок? Да сте чули някоя от топмедиите да я поставя на дневен ред? Тя е като черна дупка, която напълно е изличена от медийното внимание. А колко други теми отсъстват? Всеки от нас може да изброи поне 5-6. Пленените медии говорят единствено това, което похитителят нареди. Медиите са станали не фабрика за фалшиви новини, а за фалшива реалност. Те подменят истинските проблеми с теми, които са удобни на управляващите. И идеалният пример за това е госпожа Илияна Беновска, паркирана като основен говорител на тази паралелна реалност, а вероятно и паралелна държава. България се тресе от проблеми и протести, но госпожата е пълна единствено с въпроси към \"президент Радев\" (каква калташка формулировка, за да си спести уважително обръщение). Хората искат оставки на правителството, но фабриката за фалшива реалност се пени от обръщението на Радев по случай 10 ноември. Това е подмяна на смисъла на журналистиката. Когато журналистиката заприлича на евтина крайпътна мома, това е знак за будна кома на държавата. А, опасявам се, ние сме направили още една крачка в безумието - управлението е повярвало в собствената си пропаганда и започва да се държи като обиден ангел, неоценен на грешната и прокълната земя. Това е последната фаза на лудостта преди да ти сложат усмирителна риза и да те изолират в килия с тапицирани стени. Ние сме обречени да съществуваме в такава лудост на контрастите. Просто сравнете реалното недоволството и неговото медийно отразяване. Потресаващо е. Но, оказа се, това е опитът на щраус да зарови глава в асфалта. Хората са по улицата и са бесни, гневни, ядосани... И прекрасно знаят на коя страна бяха медиите, когато ножът допря до кокала. Не заплашвам. Констатирам.", "date": "2018.11.12", "title": "Медиите като фабрика за фалшива реалност"}
{"url": "http://www.classa.bg/%D1%81%D0%B2%D1%8F%D1%82/item/389394-84-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%BB%D0%B8%D0%B4%D0%B5%D1%80%D0%B8-%D0%BD%D0%B0-%D1%84%D0%BE%D1%80%D1%83%D0%BC%D0%B0-%D0%B7%D0%B0-%D0%BC%D0%B8%D1%80-%D0%B2-%D0%BF%D0%B0%D1%80%D0%B8%D0%B6", "text": "Френският президент Еманюел Макрон откри в неделя международния Форум за мира в Париж, на който се събраха десетки световни лидери, предаде Франс прес. „Историята несъмнено ще съхрани спомена за 84 държавни и правителствени лидери, които се събраха, макар до вчера да представляваха воюващи страни, които се събраха в мир под Триумфалната арка“, каза Макрон в кратко приветствено слово. „Но онова, което остава несигурно в бъдеще, е начинът, по който ще бъде интерпретиран този спомен.        Ще бъде ли той бляскав символ за траен мир между държавите, или напротив – фотография на последния миг на единство преди светът да затъне в нов хаос? Това зависи само от нас“, продължи френският президент. Светът в който живеем, е атакуван от кризи, които дестабилизират нашите общества. Парижкият Форум за мир има призвание всяка година да ни събира всички, за да предприемаме конкретни действия, за да може усилията за мир да напредват по малко всяка година, каза Макрон. Германската канцлерка Ангела Меркел  заяви днес, че европейският проект за мир, възникнал след 1945 г., е застрашен от възхода на национализма и популизма, предаде Франс прес.  „Виждаме добре, че международното сътрудничество, мирното равновесие между интересите на едните и другите, и дори европейският проект за мир отново са поставени под въпрос“, каза Меркел при откриването на Форума за мира в Париж. „Мирът, който имаме днес и който понякога ни изглежда гарантиран, съвсем не е гарантиран и ние трябва да се борим за него“, продължи канцлерката.  Намеквайки за политиката на президента Доналд Тръмп „Америка на първо място“ и за скептичното му отношение към многостранното сътрудничество, Меркел предупреди, че „липсата на комуникация и нежеланието за компромис“ могат да имат пагубни последици, предаде Асошиейтед прес. Генералният секретар на ООН Антонио Гутериш  предупреди днес, че трябва да се избегне геополитическо развитие на събитията, подобно на това, довело до Първата световна война и на това през 30-те години на миналия век, предаде Франс прес.  „Много елементи днес ми изглеждат подобни на началото на 20-ти век и на 30-те години на миналия век, което ме кара да се опасявам от невидим развой на събитията“, заяви Гутериш на откриването на Форума за мира в Париж, организиран за стогодишнината от края на Първата световна война.  Генералният секретар на ООН даде за пример търговските конфликти, все по-поляризираната политика и провала в борбата с неравенството, изваден на показ от финансовата криза през 2008 година. Той изрази особени опасения от кризата на доверие към Европейския съюз и определи блока, изграден върху пепелищата на Втората световна война, като проект, който е прекалено важен, за да се провали, предаде Асошиейтед прес.  Човечеството все пак е усвоило урока: през 2008 г. икономическата депресия беше избегната благодарение на безпрецедентен арсенал от бюджетни и финансови мерки, което позволи да бъде спасена финансовата система, отбеляза Гутериш, цитиран от ТАСС. Той обаче посочи, че кризата е намалила стабилността на средните класи в развитите страни, което се отразява на резултатите от изборите през последните години, довели на власт популистки и изолационистки сили. „Реваншът на политиката над макроикономическия рационализъм отразява дестабилизацията на средните класи, блокирането на възможностите за издигане в социалната йерархия, стагнацията на заплатите, нарастването на неравенството и възмущението на народите от предателството на елитите“, заяви генералният секретар.  Гутериш призна, че ООН има проблеми, но подчерта, че организацията играе важна роля в предотвратяването на световна война през последните 73 години, отбелязва АП. Той предупреди, че „отслабва духа на компромиса, на който се основават демокрациите и се засилва безразличието към общите правила“,  Президентът на САЩ Доналд Тръмп, който е изразявал презрение към многостранните организации, не присъства на форума. Руският президент Владимир Путин  съобщи пред журналисти в Париж, че е разговарял с американския си колега Доналд Тръмп в Париж на работния обяд в Елисейския дворец, предадоха Ройтерс и ТАСС.  Руският президент определи разговора като добър, отбелязва Ройтерс.  Говорителят на Кремъл Дмитрий Песков каза, че двамата лидери не са имали възможност да водят обстоен диалог, а са се поздравили „на крак“ на обяда. След работния обяд Тръмп е напуснал Елисейския дворец, а Путин е отишъл на Международния форум за мира, посочи Песков. Той добави, че двамата световни лидери са си пожелали „до нови срещи“.  Руският президент е разговарял с израелския премиер Бенямин Нетаняху, съобщи Песков, цитиран от Ройтерс. Това беше първата среща между двамата лидери след като Израел свали руски разузнавателен самолет при въздушно нападение над Сирия.  По-рано Путин заяви в интервю за руски медии, че Москва иска да поднови пълноценния диалог със САЩ за ключовия Договор за ликвидиране на ракетите със среден обсег, съобщава Ройтерс. Миналия месец президентът Доналд Тръмп заяви, че Вашингтон ще се изтегли от ключовия договор от епохата на Студената война, заявявайки, че Москва го нарушава. В отговор Русия предупреди, че ще предприеме ответни мерки. Президентът Румен Радев  е разговарял с президента на САЩ Доналд Тръмп на събирането на държавните и правителствени лидери в музея „Орсе“ в Париж вчера вечерта.  Винаги, когато има такива срещи, говорим и с президента Тръмп, каза Радев във френската столица, където днес ще участва в церемонията за стогодишнината от края на Първата световна война и в Парижкия форум за мир. САЩ са наш стратегически партньор и отношенията са много важни във всички аспекти – от сигурността, през икономическото сътрудничество, образованието, науката, посочи държавният глава.  Вчера Радев е разговарял с други присъстващи лидери от различни държави. Проекта за изграждане на Международен институт за устойчиви технологии в Югоизточна Европа представи днес президентът Румен Радев на Парижкия форум за мир. Той участва във френската столица в церемонията за отбелязване на стогодишнината края на Първата световна война и във форума, събрали десетки лидери от цял свят.  Държавният глава очерта известната вече в България инициатива за Института, който по думите му ще работи да има по-равномерно разпределение на научния потенциал в Европа, да предоставя възможности на младите хора от Югоизточна Европа за включване в екипи за научни изследвания на Балканите. Затова и този институт е важен като пример за научна свързаност, за научна кохезия, в който на тези млади хора да се дава перспектива да работят с учени от цял свят, обясни президентът Радев пред медиите. По думите му, също така той ще намали значително и „изтичането на мозъци“ от нашите страни. За Радев е важен самият факт, че обединяването на вече десет балкански държави около проекта показва, че регионът излиза от негативното наследство от миналото. Философията, че можем да постигаме определени цели само със сътрудничество, вече става част от регионалната политическа култура, посочи държавният глава.  По думите му България има значителен принос за развитието на идеята, не само като двигател и страна, прилагаща европейските политики по отношение на Западните Балкани, но специално за този научен проект нашите учени работят от доста години и са водеща сила. Радев отбеляза, че през януари т.г. в България се състоя първата среща на направляващия комитет за създаването на Института от всички участващи в концепцията балкански държави, който държавният глава е приел в президентската институция. Там е била обсъдена и идеята да има меморандум за разбирателство, който да бъде подписан от премиерите на тези държави.  Дали бъдещият институт може да бъде изграден в България, по думите на президента, ще бъде решено от всички участващи в проекта държави. Думата ще има и Европейската комисия, защото основните средства се очаква да бъдат от нея. Президентът Радев посочи, че ЕК вече е готова да финансира първия етап – проучването за целесъобразността на проекта. По думите му България има всички предпоставки именно на нейна територия да се разгърне този Институт с научно-приложен център, защото страната е пълноправен член на ЦЕРН. Освен това страната ни е готова да предостави много благоприятни условия – и като инфраструктура, и като наличен научен потенциал, и като възможности за опериране на този център, отбеляза Радев. Президентът поясни, че проектът не е просто „за правене на някаква наука“, за изследвания в областта на инженерната физика, на ядрената физика, а институт, който със своя център ще допринесе за лекуване на такива онкологични заболявания, каквито в България не могат да бъдат третирани в момента. Ако направим това, ефектът ще бъде огромен, коментира Румен Радев.  Държавният глава напомни днес на участниците в Парижкия форум за мир, че Първата световна война започна именно на Балканите преди повече от век. Затова трябва да се работи така, че регионът, който продължава да ражда противопоставяне, да се стабилизира във всички възможни направления. Според президента Радев е необходимо изграждането на взаимосвързана и стабилна международна среда за сигурност, в която да имаме по-голяма свързаност – не само солидарност и кохезия в традиционните области като инфраструктурата, селското стопанство, транспорта, комуникациите и енергетиката. Европа ще продължава да бъде разделена и това разделение да се задълбочава, ако не изградим свързаност в много важни аспекти като науката, технологиите и образованието. В това Югоизточна Европа изостава значително и колкото и да работим в другите области на кохезия и солидарност, ако не преодолеем тази празнина между Източна и Западна Европа, няма как да бъдем равноправни членове на ЕС, заяви президентът Радев и добави, че без тези условия няма как да имаме и реална перспектива за членство на останалите страни от Западните Балкани.   БТА", "date": "2018.11.12", "title": "84 световни лидери на Форума за мир в Париж"}
{"url": "http://www.classa.bg/%D1%81%D0%B2%D1%8F%D1%82/item/389395-%D0%B2-%D1%81%D0%B0%D1%89-%D0%BC%D0%B0%D1%85%D0%BD%D0%B0%D1%85%D0%B0-%D1%81%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D1%85%D1%80-%D0%BA%D0%BE%D0%BB%D1%83%D0%BC%D0%B1", "text": "В пристъп на поредно неолиберално екстремистко действие, управата на Лос Анджелис премахна статуята на Христофор Колумб. Той е обявен за човек, довел до тежки последствия коренното население на територията. Всъщност, Колумб е обикновен пътешественик и откривател. По негово време индианците дори посрещат щедро белите заселници.     Кланетата стават поне 200-300 години след Колумб, и са дело на същите империалисти, които по-късно измислиха и неолиберализма. Т.е. това е дело на тогавашните “соросоиди”. Но в ляво-либерална Америка, това е реалността. Между другото, столицата на САЩ се казва “Колумбия”, тя е федерален окръг, отделен от всички щати. Може и нея да преименуват. Например на “Соросия”…   https://www.facebook.com/shaunking/videos/318923942269534/?t=2", "date": "2018.11.12", "title": "В САЩ махнаха статуята на Хр.Колумб"}
{"url": "http://www.classa.bg/%D1%81%D0%B2%D1%8F%D1%82/item/389396-%D0%BA%D0%BE%D0%B9-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%B5%D0%B2%D1%80%D0%BE%D0%BF%D0%B5%D0%B5%D1%86", "text": "Кой е истинският цивилизован европеец! Това да си по-богат ли значи да си \"цивилизация\"? Мърлява Европа, на която се кланяме – едва 50% от холандците си мият ръцете след тоалетна... Ние сме на 72%   Изследване за това кой колко струва и трябва ли една цивилизация да се оценява само по парите, публикува сайтът “Big Think”. Самото изследване е на “Галъп”, т.е. не е фалшива новина и може да се счита за достоверно. Според него, едва 50% от холандците си мият ръцете след тоалетна. Доста зле са и съседите им от Белгия, където е столицата на ЕС – 60%.     Практически почти всички западни държави, без Португалия, са по-зле от България. У нас 72% от народа си мие ръцете след тоалетна. Реално резултатът при чистите българи е по-висок, защото циганите доста свалят цифрата. От западните държави, съизмерима с нас е… единствено Швейцария. Може пък наистина да сме родени да сме “Швейцария на Балканите”. Тя е със 73%. Като цяло, Източна Европа е доста по-чиста от Западна, което показва къде е истинската култура. Сърби, румънци, гърци – всички са по-чисти от Запада.  Т.е. това кое е “цивилизация” днес явно го определяме не от обективни критерии, а от това кой е по-богат. Може да е прост мърляч, но има ли пари, той е цивилизацията … Г.Н.", "date": "2018.11.12", "title": "Кой е истинският европеец?"}
{"url": "http://www.classa.bg/%D1%81%D0%B2%D1%8F%D1%82/item/389397-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%E2%80%93-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%BA%D0%B0", "text": "Тя е със сомалийски произход и носи хиджаб. Освен нея в Долната камара на американския Конгрес има още само една друга мюсюлманка. Илхан Омар обаче няма време за радост.  Обвиняват я, че е антисемитка и мрази евреите.             Поддръжниците на демократката Илхан Омар отпразнуваха влизането ѝ в Камарата на представителите като успех за демокрацията и символ за по-голямо многообразие. Дясно консервативните кръгове в САЩ обаче обвиняват израсналата в Сомалия Омар в антисемитизъм. Самата тя многократно отхвърли тези обвинения, виждайки в тях опит да се дискредитира личността ѝ.     Илхан Омар   Още като дете Илхан Омар бяга заедно със семейството си от Сомалия и в продължение на 4 години живее в бежански лагер в Кения, преди да пристигне в САЩ през 1995 година. Тогава тя е едва 12-годишна. Мюсюлманката Илхан Омар е била депутатка в щата Минесота. Тя е единствената депутатка в Долната камара на Конгреса на САЩ, която носи хиджаб. Всички обвинения срещу нея тръгват от един туит , публикуван от нея през 2012 година: \"Израел просто хипнотизира света. Дано Бог пробуди хората и им помогне да видят лошите дела на Израел!\" – този призив навярно е бил реакция на израелските въздушни удари над ивицата Газа, с които израелската армия навремето отговори на ракетни нападения на Хамас. През май 2018 година дясноконсервативният публицист Джон Гилмор обърна внимание на този постинг и разпали дебата. Той твърди, че Омар ненавижда евреите. На това негово обвинение тя отвърна с думите: „Да се обръща внимание на системата за апартейд, прилагана от Израел, не означава да се мразят евреите.\"   Срещу всякакъв вид дискриминация   Още по време на мандата си в Минесота Илхан Омар заема ясна позиция по отношение на Израел. През февруари 2017 година, когато щатът Минесота гласува проектозакон, който забранява да се възлагат държавни поръчки на партньори, бойкотиращи Израел, Илхан Омар гласува против. Тя обяснява своя вот така: \"С удоволствие бих гласувала проектозакон /.../, който се противопоставя на всякакъв вид дискриминация. Не искам обаче да участвам в гласуване, което ограничава правото на хората да се борят за справедливост и мир!\". Напоследък Илхан Омар се дистанцира от някои движения, които призовават към бойкот и изолиране на Израел в икономическо, политическо и културно отношение. Вместо това тя открито се застъпва за двудържавното решение на палестинския въпрос. Многократно заявява, че е противник на всякакъв вид дискриминация, и че евреите и мюсюлманите би трябвало да са съюзници в борбата срещу фанатизма, антисемитизма и ислямофобията. След като през октомври бяха застреляни 11 души в една синагога в Питсбърг, Илхан Омар написа в Туитър: \"Нашите сърца са при семействата на жертвите. Но молитвите не стигат. Трябва да действаме, за да прекратим отровния антисемитизъм и омразата, които водят до насилие като това\". Няколко дни по-късно участва и в траурната молитва в една синагога. Въпреки това критиките срещу нея не секват, особено в Туитър. Демократическата партия не пожела да коментира обвиненията срещу Илхан Омар пред Дойче Веле.", "date": "2018.11.12", "title": "Звезда на Демократите – антисемитка?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389392-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BF%D1%80%D0%B5%D1%85%D0%BE%D0%B4-%D0%BA%D1%8A%D0%BC-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%BF%D1%80%D0%B5%D0%B7-%D0%BE%D1%87%D0%B8%D1%82%D0%B5-%D0%BD%D0%B0-%D1%82%D0%BE%D0%BC%D0%B0%D1%81-%D0%BC%D0%BE%D1%80-%D0%B8-%D0%B3%D0%B5%D0%BE%D1%80%D0%B3-%D1%85%D0%B5%D0%B3%D0%B5%D0%BB", "text": "Навършиха се 29 години от началото на прехода към капитализъм, либерално маскиран идеологически като „преход към демокрация“. Какво стана за тези 29 години? За да си обясним това нека се обърнем към двама знаменити мислители, които описват аналогични етапи на преход към капитализъм в историята – Томас Мор, описващ началото на икокомическия преход към капитализъм в Англия по времето на династията на Тюдорите и Георг Хегел, описващ политическия преход към капитализъм, свързан с Френската буржоазна революция. Томас Мор описва в своето знаменито произведение „Утопия“ през 1516 г. началото на развитието на капитализма като икономическа система . В първата част на своята работа той произнася знаменитата фраза „Овцете изядоха хората“, с която дава израз на това как общата, принадлежаща на всички  преди това общинска земя, е заграбена от новопоявяващите се капиталисти, за да отглеждат на тях овце, което е една от формите на печеливш бизнес в началото на развитие на капитализма.      В резултат на това хиляди хора са останали без препитание, превръщайки се в клошари, скитници, престъпници. Но същото стана и и у нас  след 1989 г. С тържествени викове „ “ бе премахнато колективното владеене на земята от българските селяни, тя бе оградена за частни собственици, и най-напред стотици хиляди роми, които работеха в селското стопанство, останаха без работа, напуснаха своите родни места, изградиха гета край големите градове и се превърнаха в скитници, клошари, бездомници, престъпници. Днес основното богатство от нея се извлича от стотина аграрни олигарси, които концентрираха в ръцете си богатството, принадлежало преди това на стотици хиляди хора. След това бяха разграбени и унищожени принадлежащи на целия български народ хиляди индустриални предприятия, станали притежание на малка група новопоявили се български капиталисти и западни корпорации. А работещите в тях около 1.5 милиона, работници, инженери, служители в огромната си част бяха декласирани, лумпенизирани, станаха безработни, загубиха предходния си статус, много умряха от стрес и невъзможност да се лекуват, от срива на всички социални отношения или напуснаха страната, скитайки се немили-недраги по света. Извършен бе хиляди пъти по-голям грабеж на общо богатство, отколкото по времето на Томас Мор и Хенрих VIII в началните етапи на развитието на капитализма в Европа. А и броят на „изядените от овцете хора“ беше много по-голям. Времето на прехода към капитализъм след 1989 г. станаха тъмните и ужасяващи години на най-големият грабеж в 1300-годишната история на България. Три бяха основните форми, чрез които се реализира този грабеж: Първо, собственост за над 100 милиарда, създадена по времето на социализма, бе разграбена и приватизирана за няколко милиарда. Част от нея бе просто унищожена и разпродадена на скрап, друга част бе взета на безценица от чужди фирми, които изнесоха машините в своите предприятия в чужбина и закриха съответните производства у нас, за да не им са конкуренти, трета част – стана собственост на едно свръхбогато малцинство, новата капиталистическа класа в България. Второ. Друга част бе изнесена, скрита по офшорки и в крайна сметка стана двигател на икономиките на държавите от капиталистическия център. Според проучване на нелегалните финансови потоци в различни страни в света,п равено ежегодно от намиращата се във Вашингтон организация Global Financial Integrity, в периода 2004-2013 г. от България са излезли нелегални финансови потоци за близо 25 млрд. долара и са отишли в офшорки и в развитите западни държави, т.е. годишно средно от страната са изтичали около 2.5 милиарда дол. Ако умножим тази цифра по годините на преход към капитализъм, то от страната ни (т.е. от всеки от нас)  са заграбени над 72 млрд. долара. Измъкват от джоба на всички българи 72 милиарда долара и по основните медии им обясняват колко щастлив трябва да бъде, че го няма страшният „тоталитаризъм“, който преди това е създал основната част от тези 72 млрд. долара. Трето. Най-големият грабеж в страната се осъществи чрез извличане на човешки капитал. Млади хора, които са отгледани и получили образование в България, учени и специалисти, за създаването на които е плащано в нашата страна, бяха заграбени от развитите западни държави с помощта на свободния неолиберален пазар, при което това се превърна в чиста печалба за капиталистическия център и гигантска загуба за нас. Грабеха ги и ги грабят, обяснявайки колко лошо било преди това, когато не можели да ги грабят, защото това било „тоталитаризъм“.  През 2009 г. не кой да е, а баш „демократът“ Жельо Желев призна: „ (1) Ако за 20 години до тогава от нас по този начин за заграбили 75 милиарда долара, то през следващите десетина годиини по най-груби оценки са измъкнали още 30-40 милиарда долара, т.е. от България по времето на прехода към капитализъм само по този начин са заграбени около 110 милиарда долара. Така тези, които реализираха прехода към капитализъм, са виновниците за най-страшния грабеж в 1300 годишната история на България, но вместо да си получат заслуженото продължават да сипят лъжи, че страшното време е било, когато се е създавало богатството от тези стотици милиарди долари, а не времето, когато с тяхните активни усилия по преход към неолиберален капитализъм то е било разграбено. Ограбваш един народ и му говориш „Бъди щастлив, страшното беше някога, преди да бъдеш ограбен!“ През 1989 г., през последната година на социализма, според ООН Индексът на Джини в България е  20.7, т.е. в страната имаме високо социално равенство, като огромната част от населението представлява средна класа, което означава и в максимална степен равни възможности за развитие (2). През 2017 г. индексът на Джини е 55.2 преди социалните трансфери и 40.2  след социалните трансфери, а средната класа е минимизирана, една от най-незначителните в Европа. От едно от най-равните общества в Европа по времето на социализма днес България е една от двете най-неравни страни в ЕС. Създадено е едно много по-несправедливо и неравно общество на периферен неолиберален капитализъм. Как се срина грижата на държавата в България за човека при прехода към капитализъм и какво ни казва за това не кой да е, а ООН, използваща за тази цел така нар. „Индекс за човешко развитие“? Индексът подрежда страните в света съобразно три основни критерия: първо, продължителност на човешкия живот от момента на раждането; второ, знанията, измервани с претегления показател от грамотността на възрастните  и продължителността на училищното образование; трето         , реален доход на човек от населението. През 1987 г., когато за първи път ООН мери този показател, по Индекс на човешко развитие България е поставена на 27-мо място между 130 държави в света, като на първо място е била Япония, на 19-то – САЩ. Това означава, че грижата за човека през предходните десетилетия на социализма, е била много успешна, защото по един комплексен показател страната се е оказала много напред в класацията, в сравнение с останалите държави в света. От Балканските страни само Гърция е малко преди нас – на 22-ро място, а от бившите социалистически държави  само ГДР (21-во място) и Чехословакия (25-то място) са преди нас. Югославия е след нас (31-во място), Унгария е след нас – на 30-то място, Полша е на 33-то място, Румъния на 41-во място (3). Как се грижи за човека капитализмът три десетилетия по-късно? Дали сега нещата не са много по-зле и ако днешното общество се грижи много по-зле за човека не е ли то „престъпният режим“? Наскоро бе публикуван последният доклад за човешкото развитие на ООН.  Според този доклад 30 години по-късно, след като социализмът е бил унищожен, огромната част от собствеността е частна, наложен е капитализъм, България се е сринала с 24 места назад в класацията по Индекс на човешко развитие и е вече на 51 място. Гърция, която през 1987 г. е 5 места преди нас в класацията, днес е на 31 място и вече е 20 места преди нас. Чехия, която бе преди три десетилетия 2 места преди нас, сега е на 27 място и вече е 24 места преди нас (4). Преходът към капитализъм е сринал България далеч назад по грижата за човека и за да скрият това днешните „демократи“ правят конференции и дрънкат лъжи по медиите колко тежко било при социализма. Довеждаш стотици хиляди и милиони хора до просешка тояга и се правиш, че това не съществува, обяснявайки им, че някога, когато те не са били под равнището на бедността, не са просели, не са били бездомници, не е било заграбено и унищожено това, което те са имали, е било много, много по-лошо. НСИ няма реални данни за бездомните в България, защото брои само тези, които са се регистрирали в центровете за временно настаняване, за което се изисква лична карта, каквато повечето бездомни нямат. Според данни на различни неправителствени организации те са хиляди и с всяка година капитализъм допълнително се увеличават. Според данни от проекта «Градски номади» на българския клон на най-голямата католическа благотворителна фондация в света «Каритас», представени през 2015 г., в България има около 500 хиляди бездомници, т.е. между 6 и 7 % от населението са бездомници, при това появили се за четвърт век капитализъм. Само в София те са около 100 000 човека, а в центъра на града бездомните са около 5000 човека. Около една четвърт от бездомните в София са висшисти. Профилът им показва, че най-често това е мъж между 50 и 60 години, жертва на жилищни измами или семейни конфликти. Паралелно с това продължава тенденцията на обедняване и задлъжняване в небивали преди това размери. Така например по данни на председателя на Асоциацията на заложните къщи в България Александър Александров през февруари 2016 г. предлагането в заложни къщи на златни накити, брачни халки, годежни пръстени, за да могат хората да си платят сметките и си купят лекарства е скочило с 80 % спрямо февруари предходната година (5). Голяма част от българите ужасно искат да се махнат, да заминат някъде другаде и дори позицията на “бял роб” в Западна Европа, работещ най-непрестижната и незаплатена, с най-висока експлоатация работа в сивия сектор, им изглежда по-привлекателна от състоянието тук в България, където очевидно възприятията за нетърпимостта на тяхното състояние са много по-силни от всички други времена, дори от годините, за които все още разни хора спорят дали са били “Османско присъствие” или “турско робство”. Защото безспорно е едно – днес в България има повече бездомни, скитници и просяци, а вероятно и по-нещастни хора, отколкото през Османското робство. Георг Вилхелм Фридрих Хегел  дава философският отговор на въпроса защо тези, които правят Френската буржоазна революция като политически феномен  през 1789 г. реват „свобода, братство, равенство“, а получават по-голямо неравенство; братството изобщо изчезва; а и свободата е за тези, които притежават собственост, докато за другите е клошарството, бездомничеството, безработицата, несигурността, бедността, невъзможността да се лекуват. Хората разрушават една система с едни очаквания, а се получава точно обратното. Историята върви в съвсем друга посока в сравнение с онази, която са обещавали тези, които са разрушили предходната система и са създавали новата. Така както стана и у нас два века по-късно. Обещали са на хората „демокрация“ и „времето е наше“, а са получили капитализъм и времето на 1 % най-богати. Този тип социална промяна, когато хората разрушават съществуващата система, мислейки че вървят в една посока, а реално тръгват в друга, непредвидена от тях, Хегел нарича „ирония на историята“. Съвсем по хегеловата ирония на историята броят на бедните при днешни капитализъм в България е 11 пъти повече отколкото по времето на социализма, а броят на тези, които ходят без зъби в устата, защото не могат да си позволят да отидат на зъболекар е близо един милион. А братчетата на Гаврош са много повече не само от времето на стихотворението на Смирненски, но и от времето на Виктор Юго след Френската революция, когато се появява образът на Гаврош. Но нашите медии вършат своята неолиберално пропагандно-идеологическа работа да обясняват на доведените до просешка тояга и бездомничество хора, че лошото и страшното за тях е било времето, когато не са били бедни и просяци, а сега живеят в светлото „демократично настояще“. Хуманитарната интелигенция бе най-кресливата на площадите, съчиняваше песни, правеше клипове и нейните идеолози от рода на Жельо Желев си въобразяваха, че идва „великото време на интелигенцията“ и „времето е наше“. Разрушаването на предходната система обаче доведе до морален разпад и маргинализацията на голямата част от нея. Днес държавата дава в пъти по-малка част от БВП за култура и наука, броят на хората занимаващи се с култура и наука рязко е намалял. Като при всеки преход към буржоазно общество резултатите са противоположни на очакваните. Революцията изяжда своите деца. Хуманитарната интелигенция, която е активния субект по площадите и идеологическата трансформация, пееща „времето е наше“, открива че е една от основните жертви на промяната. Мислела е, че ще стане едно, а се е получило съвсем по хегеловски нещо съвсем различно. Мислели са, че историята ще върви в една посока, а тя е тръгнала съвсем в друга. По-интелигентната част от нея осъзнава какво е направила и съжалява за илюзиите си, най-неинтелигентната и ригидната реве с хейтърски глас, че не сме влезли в царството небесно на това, което те наричат „демокрация“, а не капитализъм, защото „комунистите“ и „ченгетата“ й попречили. А милионите бяха „изядени от овцете“ на Томас Мор и преживяха „иронията на историята“ на Георг Хегел.", "date": "2018.11.12", "title": "Българският преход към капитализъм през очите на Томас Мор и Георг Хегел"}
{"url": "http://www.classa.bg/%D1%81%D0%B2%D1%8F%D1%82/item/389393-dwn-%D1%81%D0%BD%D0%B8%D0%B7%D1%85%D0%BE%D0%B6%D0%B4%D0%B5%D0%BD%D0%B8%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0", "text": "Който и да стане наследник на Ангела Меркел на поста председател на ХДС, не трябва да очакваме кардинални промени във външната политика на Берлин спрямо Русия, пише Deutsche Wirtschafts Nachrichten. И тримата фаворити са убедени поддръжници на трансатлантическото партньорство и многократно са давали да се разбере, че възнамеряват да поддържат дистанция в отношенията си с Москва, отбелязва немското издание.     Който и да стане наследник на Ангела Меркел на поста председател на Христиан-демократическия съюз (ХДС), не трябва да очакваме кардинални промени във външната политика на Германия спрямо Русия, пише Deutsche Wirtschafts Nachrichten. И тримата фаворити - Йенс Шпан, Фридрих Мерц и Анегрет Крамп-Каренбауер - са убедени привърженици на трансатлантическото партньорство и в изявленията си вече не веднъж са давали да се разбере, че възнамеряват да поддържат дистанция в отношенията си с Русия, отбелязва немското издание. Така например министърът на здравеопазването на ФРГ Йенс Шпан призовава да се изпълни   да увеличи военния бюджет на Германия. , предупреди Йенс Шпан. На свой ред още през февруари 2016 г. бившият ръководител на фракцията на ХДС/ХСС в германския Бундестаг Фридрих Мерц твърдеше, че санкциите на Запада срещу Руската федерация ще имат въздействие само в дългосрочен план. , заяви Фридрих Мерц. А вече през октомври тази година бившият ръководител на фракцията на ХДС/ХСС в германския Бундестаг припомни, че  . По-рано третата кандидатка за поста на Ангела Меркел - генерален секретар на Християн-демократическия съюз Анегрет Крамп-Каренбауер, дори обвини Русия за   на международното право в Украйна, дестабилизация на Европа и провеждането на кампании за дезинформация. През юни тази година Анегрет Крамп-Каренбауер дори призова за провеждане на срещи на „Голямата седморка“ без участието на Руската федерация, дотогава, докато Москва  .   Превод: М.Желязкова", "date": "2018.11.12", "title": "DWN: Снизхождение няма да има"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389385-%D0%B6%D0%B5%D0%BD%D0%B0%D1%82%D0%B0-%D0%BC%D1%8A%D0%B6-%D0%BF%D0%B0%D0%BA-%D0%B3%D0%B8-%D0%BF%D0%BE%D0%BA%D0%B0%D0%B7%D0%B0", "text": "Жената-мъж, както в България вече е известна културистката Наталия Амазонка, отново показа големите си мускули.  Рускинята пусна снимка в социалните мрежи, на която позира гордо с яките си бицепси, като чрез тях рекламира хранителни добавки.              На друг от фотосите, които шампионката по бодибилдинг публикува, тя се държи за гърдите си, правейки сексуални намеци. Тази снимки се хареса на феновете й, които не пропуснаха да й напишат, че е много секси. ", "date": "2018.11.12", "title": "Жената-мъж пак ги показа!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389386-%D0%BD%D0%B8%D0%BA%D0%BE%D0%BB-%D1%82%D1%8A%D1%80%D1%81%D1%8F-%D1%81%D0%B8-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D1%87%D0%B8%D0%BA", "text": "Половинката на Григор Димитров - Никол Шерцингер за пореден път стана сензация в социалните мрежи.  Американката пусна видео от джунглата на фона на водопад и написа - Търся си водопроводчик!  Под клипа набързо се появиха коментари с желаещи да свършат работа на певицата, както и такива, които я похвалиха за перфектната визия.  ", "date": "2018.11.12", "title": "Никол: Търся си водопроводчик!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389387-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) В никакъв случай, не се надявайте на лесен успех. На него могат да разчитат, само най-упоритите и твърди по дух личности. Добър ден за започване на бизнес, търговия и инвестиране на пари. Любовната активност, ще намалее, но това не е причина да се отдръпнете или пренебрегвате избраника си. Заемете се с дребните проблеми. ТЕЛЕЦ ( 21 април - 21 май )  Очакват ви много противоречия с хора, с които преди това сте се разбирали с половин дума. Възможно е лошото ви настроение, да засегне вашите комуникации. Конструктивният подход в работата, ще убеди шефовете, във верността на техните решения спрямо вас. Не трябва да следвате собствените си слабости. БЛИЗНАЦИ ( 22 май - 21 Юни ) Трябва да работите, без да жалите сили. В противен случай, ще бъдете на ръба на възможностите, за които някога сте мечтали. Спокойният ритъм на живот, ще ви помогне да се отпуснете, починете и да изградите мислено схемата на бъдещите действия. За любовни срещи и пътуване, денят е перфектен, така че може смело да действате.   РАК ( 22 юни - 23 юли ) Очаква ви безпроблемен и тих ден, когато никой няма да може да наруши вашата идилия. Смело споделяйте вашите изключителни таланти с другите и бъдете по-решителни в личния си живот. Творческият ви потенциал е неограничен, което ще позволи да установите нови контакти. Вечерта се отпуснете и помечтайте. ЛЪВ ( 24 юли - 23 август ) Днес, няма да имате нито един повод за притеснение. Дори ако мислено се настроите за края на света. Хоби или увлечение от младостта, ще ви позволи да се потопите в далечното минало. Много от вас, могат да решат да променят работата си, да се преместят в друг град или да открият личен бизнес. Потърсете подкрепа от хора, които са ви скъпи и близки по дух. ДЕВА ( 24-ти август - 23 септември ) Въздържайте се от рискове и експерименти. Вие сте толкова самонадеяни, че може лесно, сами да си създадете пречки . Мъдрите решения, ще ви помогнат да установите отношения с онези, с които сте в конфликт. Опитайте се, да устоите на натиска на другите, тогава светът ще изглежда по-красив. Вечерта ви чака, неочакван подарък от приятел. ВЕЗНИ( 24 септември - 23 октомври) Ще може лесно да повишите стандарта си на живот, от материална гледна точка. Само не трябва да се отклонявате от правилата и традициите, които сами сте установили. Всичко трябва да е ясно и обективно. Семейните взаимоотношения може да се подобрят, ако усмирите своите желания. Смирете се с това, което е невъзможно да промените.   СКОРПИОН ( 24 октомври - 22 Ноември ) Не ви очаква стабилност във финансите, но това за вас, изобщо не е трагедия. Опитайте се, да използвате тези средства, които вече сте спестили. Стратегическият план за действие, ще ви помогне да напреднете по-бързо от другите колеги. Възможни са проблеми със стомаха, при тези от вас, които обичат да опитват екзотични ястия.   СТРЕЛЕЦ ( 23 Ноември - 21 Декември ) Трябва да бъдете по-сдържани в изявленията, в противен случай няма да избегнете конфликти. Пазете дистанция в комуникациите, в това отношение бъдете по-консервативни. Не обръщайте гръб на перспективите, които водят до успех и печеливши сделки. В любовта, може да преживеете преломен момент. КОЗИРОГ (22 Декември - 20 януари ) Трябва да се съсредоточите върху самодисциплина. Ако покажете небрежност и липса на воля, ще загубите всичко, към което се стремите. В отношенията с хората, изключете гордостта и амбицията. За да може положителните тенденции да влезат в живота ви, трябва да работите върху себе си. Това важи за личната и професионалната сфера. Пазете се от настинки.  ВОДОЛЕЙ ( 21 януари -  19  февруари ) Ще успеете да постигнете просперитет, ако започнете активно да се трудите, още от ранно сутринта. Забележете, че ако закъснеете за работа, не може да мечтаете за бонус или нова длъжност. В отношенията с роднините, трябва да сте по-лоялни и търпеливи. В края на краищата, от вашето поведение зависи, колко бързо ще бъдат решени проблемите свързани с наследство или пари.   РИБИ ( 20 февруари - 20 март ) Опитайте се, да се противопоставите на изкушенията, яжте по-малко мазни храни и ходете повече. Ако вземете всичко това под внимание, тогава, ще се чувствате прекрасно този ден. Много усилия, ще трябва да положите в любовната сфера. Трябва да отделяте по-голямо внимание на любимия, не само да го засипвате с комплименти. Вечерта, си легнете по-рано.", "date": "2018.11.12", "title": "Дневен хороскоп 12 ноември"}
{"url": "http://www.classa.bg/%D1%81%D0%B2%D1%8F%D1%82/item/389388-%D0%BC%D0%B0%D0%BA%D1%80%D0%BE%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D1%8A%D1%82-%D0%B5-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D0%BC%D0%B0", "text": "\"Патриотизмът е пълна противоположност на национализма. Национализмът е предателство на патриотизма. Като казвате \"нашите интереси на първо място, каквото и да се случи с другите\", изтривате най-ценното нещо, което една нация може да има, това, което я прави жиа, това, което я кара да бъде велика, и най-важно - нейните морални ценности.\" Така френският президент Еманюел Макрон се обърна в речта си към световните лидери, събрали се в Париж за отбелязването на 100-годишнината от края на Първата световна война. Сред тях бяха и американският президент Доналд Тръмп, самоопределил се като националист, както  и руският му колега Владимир Путин. Под падащия дъжд пред Триумфланата арка в Париж Макрон очерта с речта си ясна линия между неговото лично убеждение, че заслужава да се защитава глобалния ред, основан на либерални ценности.  Френският президент използва възможността, за да изпрати послание за опасностите от национализма, наричайки го предателство спрямо моралните ценности.     През седмицата преди неделната среща, Макрон обиколи част от бойните полета от Първата световна война в Северна и Източна Франция. По време на обиколката той многократно предупреждаваше в речите си за новия възход на национализма и заплахата за Европа от него. Сега той отново постави акцента на речта си тук.     В условията на възраждащ се национализъм на ключови центрове в Европа като Рим, Будапеща, Варшава и дори в Лондон - Макрон е от малкото останали държавни лидери, които ясно проповядват европейските ценности за единство в многообразието и обединена Европа. \"Знам, че старите демони се възраждат, готови да завършат работата си и да донесат хаос и смърт. Новите идеологии манипулират религиите и . Понякога историята заплашва да възвърне трагичния си курс и разнасят опасено мракобесие, би могъл да подкопае наследството на мира, \"извоювано с кръвта на предците ни\", каза френският президент. Той призова Европа да приеме церемонията 100 години след касапницата на войната като клетва за вярност към загиналите във войната, която да покаже \"нашата вечна преданост към нашите загинали за мира войници\". \"На 11 ноември 1918 г. в 11 часа сутринта преди сто години в Париж и в цяла Франция забиха камбаните, възвестяващи за примирието след четири дълги и кръвопролитни години на война. Това е било отдавна, но ни се струва, че е било вчера. Следите от тази война никога не трябва да се забравят, нито в Европа, нито в останалия свят\", добави френският президент. \"В продължение на четири години Европа почти се самоуби. Човечеството беше потънало в ужасяващ лабиринт от безмилостни битки, в чийто ад бяха погълнаха всички бойци, независимо от националността им... 10 милиона мъртви, 6 милиона ранени и осакатени, 3 милиона вдовици, 6 милиона сираци, милиони цивилни жертви...\", заяви още Макрон и напомни, че макар един век да изглежда далеч назад във времето, всъщност сякаш е минал само един ден. Той наблегна и на това да се възползваме от историята и да се поучим от нея, но да се вгледаме в правилните уроци. \"Уроците, които извличаме от Голямата война, не могат да бъдат за злоба и възмущение между народите и ние не можем да си позволим да забравим миналото\", каза Макрон и добави, че края на Първата световна война започва да поставя основите на системата на многостранно междуанродно сътрудничество, която преобладава днес. Френският президент обясни и важността на това германският канцлер Ангела Меркел да бъде до него в този ден на почит повече от всеки друг държавен лидер. \"На нашия континент това е символ на връзките на приятелството между Германия и Франция и желанието да се изгради основата на общите цели. Тази надежда се нарича Европейски съюз, един невиждан дотогава в историята свободно сключен съюз, който ни освободи от нашите граждански войни. Това се нарича Организацията на обединените нации. Това е увереността, че най-лошото никога не е сигурно докато има мъже и жени на добра воля\", заяви още Макрон. той призова колегите си да отхвърлят капсулирането, насилието и господството: \"Да обединим нашите надежди, вместо да противопоставяме страховете си\" и изрази надеждата си, че светът може да се обедини, за да се справи със заплахите на глобалното затопляне и опустошаването на природата ни, с бедността, глада, болестта, неравенствата, невежеството.", "date": "2018.11.12", "title": "Макрон: Национализмът е предателство на патриотизма"}
{"url": "http://www.classa.bg/%D1%81%D0%B2%D1%8F%D1%82/item/389390-%D0%BD%D0%B0%D0%B4%D0%B5%D0%B6%D0%B4%D0%B8%D1%82%D0%B5-%D0%BD%D0%B0-%D0%B5%D1%81-%D0%B7%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B8%D0%B7%D0%B1%D0%BB%D0%B5%D0%B4%D0%BD%D1%8F%D0%B2%D0%B0%D1%82", "text": "Представители на ръководството на Европейския съюз (ЕС) изляха студена вода върху надеждите за постигане на споразумение по време на евентуална среща на върха по-късно през този месец, заявявайки, че има прогрес в разговорите с Великобритания, но той не е достатъчен, съобщава Euractiv. „Ясно е, че при преговорите за Brexit е необходима още доста работа. Ние оставаме твърдо решени да постигнем споразумение“, заяви главният преговарящ на ЕС Мишел Барние пред журналисти в Хелзинки.  Източник, запознат отблизо с преговорите между Брюксел и Лондон, сподели, че среща между страните в диалога може да се осъществи през декември.     „Засега не е постигнат особен напредък по въпроса за ирландската граница, за да може да се организира по-ранна среща“, добави той. Друг представител на ЕС не изключва напълно възможността за подобна среща през ноември, но признава, че дори да се вземе решение да се организира такава, ще се необходими две седмици, за да се подготви. Председателят на Европейския съвет Доналд Туск проведе разговор с британския премиер Тереза Мей в сряда, по време на който не се постигна особен напредък в преговорите. Великобритания трябва да напусне блока до 29 март 2019 г., но подробностите около условията за оттегляне все още не са конкретизирани и съгласувани. Основна точка в тези проговори играе границата между Ирландия и една от четирите съставни части на Великобритания – Северна Ирландия. И двете страни искат да избегнат поставянето на „твърда“ граница, която може да подкопае условията на споразумението за мир от 1998 г., като Лондон не желае Северна Ирландия да остане в митнически съюз с ЕС за неопределено време. Дъблин и Брюксел търсят начин, при който дори Великобритания да се провали в преговорите с ЕС за свободна търговия в рамките на 21-месечен преходен период, Северна Ирландия да остане част от единния пазар. Тереза Мей заяви в тази връзка, че нито един британски премиер не би могъл да се съгласи на подобни условия. Британският министър трябва да се увери, че всяка сделка по време на преговорите с представителите на ЕС ще получи одобрението на парламента в Лондон. Мнозина от блока се опасяват, че за Мей е почти невъзможно да спечели мнозинство за някое от евентуалните решения. Шефът на кабинета на председателя на Европейската комисия Мартин Зелмайер заяви по този повод, че действията на британските политици е като народен танц от Люксембург – „три напред, две назад“.", "date": "2018.11.12", "title": "Надеждите на ЕС за сделка с Великобритания през ноември все повече избледняват"}
{"url": "http://www.classa.bg/%D1%81%D0%B2%D1%8F%D1%82/item/389391-%D0%BA%D0%B0%D0%BA-%D0%B5%D0%B4%D0%B8%D0%BD-%D1%80%D1%83%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8%D0%BD-%D1%81%D0%BA%D0%B0%D1%80%D0%B0-%D0%BF%D1%83%D1%82%D0%B8%D0%BD-%D0%B8-%D0%BA%D1%83%D1%80%D1%86", "text": "Неприятна изненада за Кремъл. Австрия, която претендира за ролята на един от основните съюзници на Кремъл в Европа, сега ще трябва да се дистанцира от Москва, за да потуши eдин огромен скандал           Полковник Алфред Редъл заемал различни висши постове във военното контраразузнаване на Австро-Унгария до 1913 година. Именно тогава, година преди избухването на Първата световна война, го разобличават като руски шпионин. Полковникът се самоубива, за да не го изпратят на съд. Някои историци твърдят, че информациите, предадени от полковника на руския генерален щаб, са били толкова важни, че именно Редъл навярно е бил основният виновник за поражението на Хабсбургската империя. Шпионската дейност на засега неизвестния полковник от днешната австрийска армия, който беше арестуван преди няколко дни за шпионаж в полза на Москва, явно е несравнима с предателството на Алфред Редъл. Затова пък е сравним скандалът. В известен смисъл той е дори по-лош от станалия преди 105 години. По онова време Русия и Австро-Унгария са част от двата съперничещи си блока - на Антантата и Тройния съюз, които вече се готвят за война. Докато съвременна Австрия претендира за ролята на един от основните съюзници на Кремъл в Европа.   Прекъснатият валс на Путин   Виена се застъпваше за отмяна на санкциите срещу Русия, а австрийският \"мини- Газпром\" - OMV открито подкрепя строежа на \"Северен поток 2\". Спомняме си и това, че Владимир Путин присъства лично на сватбата на външната министърка Карин Кнайсл и танцува с нея, демонстрирайки, че неговият режим изобщо не се интересува от западните санкции. Австрия беше и една от малкото западни страни, които демонстративно останаха настрана, когато през пролетта на 2018 година държавите от ЕС, САЩ и Канада масово експулсираха руски агенти в знак на солидарност с Великобритания след покушението срещу Сергей и Юлия Скрипал. Внезапно всичко се промени. Карин Кнайсл отмени визитата си в Москва. Австрийският канцлер Себастиан Курц и неговият министър на отбраната заявиха, че шпионажът срещу неутрална държава е абсолютно неприемлив и ще се отрази отрицателно на двустранните отношения. В Кремъл явно не бяха очаквали чак толкова суров тон от Виена и реагираха така, сякаш някой шофьор от правителствения гараж изведнъж е изявил претенцията да бъде назначен за министър на транспорта. Австрийският посланик Йоханас Айгнер беше привикан на обяснения в руското външно министерство. Със станалия вече типичен за наследниците на Молотов грубоват маниер на действия Сергей Лавров скастри австрийския посланик, задето Виена е дала гласност на шпионския скандал, вместо преди това кротко да го обсъди с Москва. В думите на Лавров звучаха нескрита обида и удивление. Как се осмеляват тези нахални австрийски провинциалисти, които Русия така или иначе държи в ръцете си, да изразяват някакво собствено мнение и да защитават някакъв си свой суверенитет? Възмущението на Москва явно се подхранва от особените обстоятелства около скандала. По данни на печата, анонимният (засега) последовател на Алфред Редъл е работил за Русия повече от 20 години. Излиза, че австрийското контраразузнаване не е подозирало нищо през всичките тези години. Австрийските медии твърдят дори, че шпионинът е бил разкрит благодарение на информации, подадени от германското разузнаване.     Виена по принцип много внимателно се вслушва във всичко, което идва от Берлин. А сегашният сигнал оттам е недвусмислен: \"Скъпи австрийски колеги! Нали не искахте да си имате работа с руската агентура, а си мечтаехте да запазите \"особени отношения\" с Москва? Ето ви тогава информация, която просто няма как да игнорирате! Сега ще ви се наложи да застанете в общата редица с другите страни от ЕС!\".   Виена ще бъде принудена да се дистанцира   Предупреждението, което правителството на Ангела Меркел отправи, бе предназначено не само за Себастиан Курц, а и за Владимир Путин: \"Не се опитвайте да всявате разкол на западния фронт! Ние ще принудим онези, които не маршируват в строя, да влязат в крачка!\". Това е лоша новина за Кремъл. Положението е просто безизходно, особено след нетактичните изявления от страна на руското външно министерство, които амбициозният австрийски канцлер няма как да оцени другояче, освен като лична обида. Правителството на една от най-благоразположените към руското ръководство страни в ЕС сега ще бъде принудено да се дистанцира от Кремъл, за да не си навлече вътрешно- и външнополитически проблеми. Скептицизмът на австрийските политици и бизнесмени по отношение на санкциите и желанието им да поддържат делово сътрудничество с Русия няма да изчезнат. Но за тях ще бъде много трудно да го изразяват публично, ако не искат да изглеждат като лакеи на Путин. Най-забавното в цялата история е следното: австрийската преса пише, че полковникът-шпионин е молил руските си началници да го оставят на мира. Но с обещания или със заплахи, те явно са го заставяли да продължи работата си. Излиза, че за самите тях е щяло да бъде по-добре, ако не бяха проявявали чак толкова голямо старание.", "date": "2018.11.12", "title": "Как един руски шпионин скара Путин и Курц"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389383-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D1%82%D1%80%D0%B5%D1%81%D0%B5-%D1%83%D0%BA%D1%80%D0%B0%D0%B9%D0%BD%D0%B0", "text": "В Украйна избухна скандал около заместник-началник на отдела за икономическа защита на Националната полиция Александър Варченко. Студентка от Политехническия институт в Киев на вчера съобщи, че високопоставеният служител се възползвал сексуално от нея, а след това започнал да я заплашва с насилие. Наталия Бурейко се срещнала с Варненко в сайт за запознанства.      Според нея отначало полицаят й се струвал галантен и уважаван мъж. Той се хвалил с връзките и позициите си в украинското общество. Казал й например, че комуникира с министъра на вътрешните работи Арсен Аваков и ръководителя на службата за сигурност Василий Грицак. Мъжът предложил на момичето много пари за интимна връзка, но тя отказала и му казала, че няма интерес към по-нататъшна комуникация с длъжностното лице.          Полицаят започнал да заплашва студентката и дори й обещал болезнена смърт. \"Александър започна да пише обиди и да ме заплашва с насилие, да пише, че съм негова собственост, че съм никоя и че може да направи нещо с мен, което да ме заведе навсякъде. Той някак си разбра всичко за мен. Научи телефонния ми номер и започна да ми пише съобщения и да търси контакт с мен, заплашвайки ме с физическо насилие.      Тази седмица ми изпрати цветя, придружени с нарязани пилешки крака\", разказва момичето. Варченко, коментирайки този скандал, каза, че информацията за поведението му е \"фалшива\". Въпреки това момичето, което публикува скрийншота за кореспонденция с длъжностното лице, бе изчезнало за ден. Днес обаче тя заяви, че е наред. Тя не отговаряла на обажданията , защото била в прокуратурата, където писака изявление за заплахи и тормоз. Тя обеща да информира обществеността за всяка стъпка и всякакви опити, методи и намерения да й бъде повлияно.", "date": "2018.11.12", "title": "Секс скандал тресе Украйна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389384-%D0%BB%D0%B8%D0%B7%D0%B0-%D0%BF%D0%B0%D0%BA-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5", "text": "Елизавета Туктамишева отново привлече вниманието, повтаряйки своя номер със стриптийза на стюардесата по време на своята композиция в Гран при на Япония.  \r\n   \r\n   Руската състезателка по фигурно пързаляне изпълни номера си под съпровода на песента на Бритни Спиърс \"Токсик\" и отново се разсъблече на леда, показвайки красивите си форми. Изпълнението на рускинята получи бурни овации от публиката в залата. В крайна сметка Туктамишева зае трето място в надпреварата. \r\n    ", "date": "2018.11.12", "title": "Лиза пак се съблече..."}
