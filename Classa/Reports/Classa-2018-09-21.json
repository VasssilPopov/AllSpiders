{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387506-%D0%BD%D0%B0%D0%B4%D0%B5%D0%B6%D0%B4%D0%B0%D1%82%D0%B0-%D0%BD%D0%B0-%D1%81%D1%82%D0%B0%D1%80%D1%86%D0%B8%D1%82%D0%B5-%D0%B5,-%D1%87%D0%B5-%D0%BA%D1%80%D0%B0%D1%8F%D1%82-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0", "text": "Господа политици, вижте тези, които вече двайсет години ви гласуват доверие! Вижте ги! Старци с угаснали погледи от мизерното и жалко съществуване се движат като сенки. Надеждата, която ги крепи, е, че краят наближава. А тези, които идват след тях, нямат и тази надежда.      Обезверени, безработни, изцедени психически, с изпилени нерви… Вместо да градят и съзидават, оскотяват от усилията и борбата да оцелеят. Ожесточени и недоволни, но слаби да изкрещят: „Стига”! А вас това ви устройва…     Господа политици, виновни сте не просто за това, че сме най-бедните в Европа. Виновни сте, че осакатихте моралните ценности на своя народ! Преди двайсетина години българинът е бил трудолюбив, гостоприемен, градивен, обичащ земята си, умеещ да се весели…    Благодарение на вас сега българинът е озлобен, намусен, завистлив, крадлив и беден.  ", "date": "2018.09.21", "title": "Надеждата на старците е, че краят наближава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387501-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D0%B7%D0%B0%D0%B1%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%B2%D0%BB%D0%B8%D1%8F%D0%BD%D0%B8%D0%B5", "text": " са всички необходими документи в Турция за връщането на Димитър Желязков-Очите, увери обвинител №1 При всички изключително коректни отношения с колегите от сръбската прокуратура, мисля, че забавянето на случая \"Цветан Василев\" е на моменти вън от техните правомощия и възможности. Toва каза главният прокурор Сотир Цацаров след изслушване в парламентарната комисия за борба със сивата икономика, цитиран от Канал 3.  \"Това забавяне, на което сме свидетели, е необичайно, за който и да било случай на международната правна помощ. За мен то е резултат на съвсем друг тип влияние и то е политическо, заяви Цацаров.  Той допълни, че процедурите в сръбския съд продължават без решение по същество. Цветан Василев е подсъдим задочно в Специализирания съд по делото КТБ. В момента се намира в сръбската столица Белград и чака решение за екстрадиция у нас.  Цацаров обясни още, че по отношение на екстрадицията на Димитър Желязков-Очите от Турция всички задължения, които е следвало да бъдат изпълнени от българска страна, са изцяло изпълнени.  „Всички задължения, които е следвало да бъдат изпълнени от нас, от международния отдел на Прокуратурата и от Министерството на правосъдието, са изпълнени на 100%“, заяви той. „Нямам смелостта да заявя, че познавам турския закон. Освен това нямам смелостта да предвиждам действията на турските съдебни власти“, коментира Сотир Цацаров, цитиран от Агенция \"Фокус\".  „Това, което виждам е, че в съответствие с изпращаните ни документи, те действат адекватно“, обясни главният прокурор. „Що се отнася до времевия интервал, в който действат, не е нито в правомощията, нито във възможностите ни да им предписваме кога да си насрочват заседанията“, посочи Цацаров.  „Имаше спекула в публичното пространство, че турците не били получили документите за Димитър Желязков-Очите. Ами като не са ги получили, великите адвокати да отидат и да го освободят от Истанбул, защото седи без основание“, каза още той.  По повод критиките на президента Румен Радев относно кандидатурата на Младен Маринов за вътрешен министър, главният прокурор каза: „Няма нищо необичайно, ненормално и лошо президентът да има мнение по тези въпроси и да го казва на глас. Трябва да свикнем с това. Няма и нищо лошо и ненормално това мнение да не се споделя от всеки“.  „Оценката на президента за Младен Маринов е политическа, аз такива не давам и не мога да дам. С чиста съвест мога да кажа, че Младен Маринов е отличен професионалист“, заяви Сотир Цацаров.   \r\n  ", "date": "2018.09.21", "title": "Сотир Цацаров: Забавянето на екстрадицията на Цветан Василев е резултат от политическо влияние"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387502-%D1%81-8-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%B8-%D1%82%D0%BE%D0%BF%D0%BB%D0%B0%D1%82%D0%B0-%D0%B2%D0%BE%D0%B4%D0%B0", "text": "Парното и топлата вода в столицата трябва да поскъпнат с 8 на сто от октомври. В Пловдив очасваното увеличение е 9 на сто, в Бургас и Варна – 5 процента. Това става ясно от публикуваните разчети на Комисия по енергийно и водно регулиране /КЕВР/, съобщиха агенциите. Увеличението се налага заради предстоящия скок на природния газ с близо 14 процента, който топлофикациите използват за гориво. От новия отоплителен сезон цените на топлоенергията в Пловдив ще се увеличат с 9 на сто, тези в Бургас и Плевен – с 5 процента, а във Варна поскъпването ще е с 2 на сто. Предстои обществено обсъждане на цените на топлоенергията.", "date": "2018.09.21", "title": "С 8 % поскъпва парното и топлата вода"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387503-%D1%81%D0%B0%D1%89-%D0%BD%D0%B0%D0%BB%D0%B0%D0%B3%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8", "text": "Съединените щати за първи път наложиха санкции на чуждестранна организация за купуване на руско оръжие. Това е китайска военна агенция, придобила руски изтребители и екземпляри от системата за противоракетна отбрана С-400, предадоха световните агенции, като се позоваха на високопоставени представители на американските власти. САЩ освен това наложиха санкции на 33 руски физически и юридически лица. Китайският Департамент за подготовка на войските и снабдяването към Централния военен съвет на Китайската народна република и неговият ръководител Ли Шанфу са санкционирани в съответствие със закона „За противодействие на противниците на Америка чрез санкции\", предаде ТАСС, цитирайки информация на министерството на финансите на САЩ. Ройтерс отбелязва, че според американския Държавен департамент въпросната агенция под шапката на китайското министерство на отбраната, която отговаря за отбранителните технологии, е извършила „значителни трансакции\" с Рособоронекспорт – руския държавен износител на оръжия. Тя по-конкретно е купила 10 изтребителя Су-35 през декември и системи С-400 през януари – след влизането в сила на американския закон през лятото на миналата година, посочва ТАСС. Съединените щати освен това наложиха санкции на 33 руски физически и юридически лица, свързани с отбранително-промишления комплекс на Русия или с нейното разузнаване, предаде Франс прес. Под заплаха от санкции са забранени всякакви оръжейни трансакции с тях. Така в черния списък в съответствие със закона „За противодействие на противниците на Америка чрез санкции\" вече попадат 72 руски физически и юридически лица, включително основните руски оръжейни компании. Нормативният акт е насочен срещу Русия, Иран и Северна Корея, припомня ТАСС. Франс прес отбелязва, че САЩ целят да накажат Русия заради нейни „злонамерени действия\", включително намесата й в Украйна и в американските избори.", "date": "2018.09.21", "title": "САЩ налагат санкции"}
{"url": "http://www.classa.bg/%D1%81%D0%B2%D1%8F%D1%82/item/387504-%D0%BE%D0%BB%D0%B8%D0%B3%D0%B0%D1%80%D1%81%D0%B8-%E2%80%9E%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0%E2%80%9C%D0%B2-%D0%BA%D1%80%D0%B5%D0%BC%D1%8A%D0%BB", "text": "Наскоро се натъкнах на чудесен откъс от „Желязната пета“ на Джек Лондон.  Сред смайването, последвало направеното от него разкритие, Ърнест заговори отново: —  —  —  —  —  —  —  —  —  —  —  —  —  —  —  —  —  —  —  —  —  —  —  При прочитане ми се появи мисълта: а как е положението днес, в епохата на глобализацията, когато вече няма нови пазари. Тоест няма къде да се пробутват излишните стоки. И гонейки тази еретична мисъл в главата си, достигнах до любопитен извод. И така, в държавата Русия има Ен търговски организации с различен размер, с различен оборот и брой служители. Структурата на разходите на всяка от тези организации се състои от заплатата на служителите, преизчисляването на доставките и данъците. Всичко, което остава е печалба. През 2017 г. чистата печалба на руските компании е 10,3 трилиона рубли. Доставчиците имат същата структура на разходите. В крайна сметка, всички тези парични транзакции постъпват под формата на заплати на работниците, на данъци и като печалбите „в джобчето“ на собствениците на бизнеса Но държавата не бута получените средства в буркани, а ги влага в пенсионерите, в получаващите средства, а също така в търговските организации, например в доставчиците на въоръжение или училищни пособия. Така, опростявайки всички парични взаимоотношения, ние достигаме към тази мисъл, като на Джек Лондон, парите ще бъдат поделени между простите хора (заплати и пенсии) и бизнесмените (печалба). Разбира се, това не може да излезе от устата ми тъй изящно. Но въпреки това. Значи, и ние имаме изведена от оборота някаква сума. И за хората остават по-малко пари, отколкото е стойността на произведените стоки. Като следствие част от стоките трябва да остане непотребна. Затова трябва да се снижат обемите на производство със закриване на фабрики, уволнения. Класическа криза на свръхпроизводството. Но това не се случва. Не се случва именно, защото въведените от бизнесмените от системата пари някой ги поставя обратно (добра аналогия е смазката в двигателя). И кой у нас е алтруист и в същото време има достатъчно възможности да „долива“ кинти в икономиката? Както вече разбрахте, това е държавата. Не сте ли се замисляли защо имаме постоянен бюджетен дефицит? През 2017 г. в размер на 1,33 трилиона рубли, през 2016 г. 2,96 трилиона, през 2015 – 1,96 трилиона. Който ми се изхили, че министрите не могат да планират и че те имат проблеми с кредитите, да ми се маха от главата. Някой ще го каже, че държавата така се грижи за налога, че данъците катастрофално не стигат, но властите по вълшебен начин увеличават бюджетните разходи с няколко трилиончета. И едните, и другите бъркат. Постоянният бюджетен дефицит и механизмите за неговото финансиране просто „доливат“ парите в икономиката. Чисто техническо нещо. Не, със сигурност е добре, че такова добавяне на пари става чрез изплащане на пенсии и закупуване на крилати ракети. Но това е второстепенна, неосновна функция на това явление. Сега правя основното заключение, за което започнах да пиша този опус. Бизнесмените, включително гръбнакът на тази общност - олигарсите, извличат част от печалбите от икономиката. Как го правят - купуват недвижими имоти в чужбина или ги пазят по сметки, това не е толкова важно. Важното в този случай е, че тези пари са „стерилизирани“ за руската икономика. Държавата е принудена да добавя към паричната маса, за да може всички стоки и услуги, произведени в Русия да са потребни. Стоките и услугите се използват, а къде отива печалбата? Правило – при олигарсите. И така , държавата всъщност заплати 1,33 трилиона рубли през 2017 г. за олигарсите. Добре ли е това или зле? Бих казал неизбежно. Това е данък, за да може икономиката да работи и да плаща между основните печеливши – собствениците на едрия бизнес.  ", "date": "2018.09.21", "title": "Олигарси „на заплата“в Кремъл"}
{"url": "http://www.classa.bg/%D1%81%D0%B2%D1%8F%D1%82/item/387505-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8,-%D1%87%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C", "text": "Властите на Германия „неуместно“ изразходват средства по проекта „Северен поток-2“, пир това САЩ не планират да въвеждат санкции срещу компаниите, участващи в проекта, заяви Доналд Тръмп след среща с полския си колега Аднжей Дуда. „Не планираме да правим това. Просто мислим, че, за дълбока жалост, германският народ плаща милиарди долари годишно за енергийните ресурси от Русия. Мога да ви уверя, че германският народ не харесва това“, заяви американският лидер. Дуда, на свой ред изрази надежда, че Тръмп ще прекрати строителството на газопровода. „Решението е в ръцете на президента на САЩ. Надявам се, че той ще приеме това решение“, заяви Дуда в ефира на Полската телевизия след срещата във Вашингтон. Полският президент също такта разказа, че е обсъдил с американския си колега ползата от спирането на строителството за САЩ: присъствието на европейския пазар на руско гориво пречи на Щатите да продават своя втечнен газ. По-рано министърът на енергетиката на САЩ Рик Пери в интервю пред вестник „Комерсант“ заяви, че възможните санкции на Вашингтон по отношение на „Северен Поток-2“ са свързани преди всичко с транзита на руски газ през Украйна“. Още една причина е „философският въпрос за ограничаването на газовите доставчици за Европа“. „Членовете на ЕС също така се отнасят чувствително към това. Към друга позиция се придържа Германия и може би Австрия. Но всички останали, с които съм говорил искат алтернатива за „Северен Поток-2“. Било то Трансадриатическия газопровод или втечнен газ от САЩ“, уточни той. От руското министерство на енергетиката изразиха притеснения от позицията на САЩ, а „Северен-поток-2“ бе наречен „абсолютно конкурентоспособен проект, от който имат интерес европейските потребители“. Министър Александър Новак напомни, че в европейските държави потреблението на газ расте като същевременно пада собствения добив на синьо гориво, а тръбопроводът е най-надеждният и достъпен начин за осигуряването на енергийни ресурси за населението.    ", "date": "2018.09.21", "title": "Тръмп обяви, че се отказва от санкциите срещу „Северен поток-2“"}
{"url": "http://www.classa.bg/%D1%81%D0%B2%D1%8F%D1%82/item/387497-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D0%BF%D0%B5%D0%BA%D0%B8%D0%BD-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "През септември тази година са започнали доставките на суров петрол по фючърсните контракти в юани, които Пекин пусна на пазара през март, и които са \"чудотворното оръжие\" в търговската война между Китай и САЩ, съобщава аналитична статия на агенция Prime.   Началото на тези физическите доставки на петрол \"е голямо предимство за Пекин\", тъй като фючърсните договори се търгуват на Шанхайската международна енергийна борса SIEE изключително в юани, припомня статията и използването на тази валута в международните транзакции на петролния пазар \"е от особено значение по време на търговската война, която се разгръща между САЩ и Китай\".   От една страна, нефтените рафинерии и нефтохимическите компании в Китай, публични и частни, могат да използват фючърси, за да доставят за своите производства необходимите суровини и да избягват рискове.   От друга страна, SIEE се превърна в международна платформа, където китайски и чужди участници на енергийния пазар могат да търгуват \"независимо от Вашингтон и щатския долар\".   Освен това, експертите смятат, че договорите - фючърси за петрол в Шанхай отразяват фундаменталните фактори (търсенето и предлагането в Азиатско-тихоокеанския регион) и са в състояние да отговорят на нуждите на реалната икономика. Въпреки че тази фючърсна продажба започна само преди пет месеца, ликвидността й нараства с ускорен темп, посочва агенцията.   Към 31 август обемът на търговията на фондовата борса в Шанхай надхвърли 11 милиона договора (1 договор е 1000 барела), достигайки обем от 5,39 милиарда юана. което прави SIEE третата по големина платформа за търговия с петрол в света, само след Американската NYMEX и британската ICE.   Влиятелни международни организации като Международната агенция по енергетика и ОПЕК, признават важността на Шанхай за световния петролен пазар, въпреки точка че е твърде рано да се говори за него като световен лидер, сравним с Брент или WTI. Тази оценка обаче подценява \"влиянието на китайската икономика върху световния петролен пазар и амбициите на Пекин\", се казва в статията.   \"Днес Китай купува петрол със своята валутата, а утре за юани ще се продават газ, нефтопродукти, метали и други стоки\", прогнозира агенцията, за да подчертае, че преди само САЩ можеха да си позволят това.   Използването на китайската валута на пазара на петрол може да \"подкопае позицията на американския долар като основна световна резервна валута\", казва агенцията и заключва, че \"петроюанът\" ще се превърне в \"чудотворното оръжие, което ще помогне на Пекин да спечели търговската война с Вашингтон.\"", "date": "2018.09.21", "title": "Чудотворното оръжие на Пекин в търговската война с Вашингтон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387498-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Втори референдум за Брекзит няма да има. Обединеното кралство ще напусне Европейския съюз на 29 март 2019 година. Това категорично изявление направи британският премиер Тереза Мей в Залцбург – на неформалната среща на върха на Европейския съюз. По този начин тя коментира изявлението по-рано на малтийския премиер Джоузеф Мускат, че лидерите на страните членки единодушно се надяват британското правителство да се допита още веднъж до избирателите във връзка с Брекзит. Тереза Мей отбеляза, че единодушие има в желанието на всички да бъде постигнато приемливо за двете страни споразумение за бъдещите отношения. Правителството ѝ обаче щяло да продължи да се готви за Брекзит без сделка – в случай, че проблемът с бъдещата граница на остров Ирландия и митническите отношения остане нерешен. Френският президент Еманюел Макрон заяви, че настоящите британски предложения, особено в икономическата сфера, са неприемливи и че трябва да бъдат преработени до октомври. Макрон отбеляза, че трудностите около Брекзит показват на всички останали страни членки, че напускането на Европейския съюз има много отрицателни последици. „Онези, които обясняват, че лесно можем да живеем без Европа, че всичко ще им бъде наред и че това ще им донесе много пари, са лъжци\", заяви президентът на Франция.", "date": "2018.09.21", "title": "Няма да има втори референдум за Брекзит"}
{"url": "http://www.classa.bg/%D1%81%D0%B2%D1%8F%D1%82/item/387499-10-%D1%82%D0%B5-%D0%B1%D0%BE%D0%B6%D0%B8-%D0%B7%D0%B0%D0%BF%D0%BE%D0%B2%D0%B5%D0%B4%D0%B8-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%BE%D1%80%D0%B5%D0%BA%D1%82%D0%BD%D0%BE%D1%81%D1%82", "text": "Тежестта на ситуацията в Белия дом става все по-ясна всеки ден. Анонимната статия, публикувана от \"Ню Йорк Таймс\", в която високопоставен служител от администрацията на Доналд Тръмп описва вътрешната съпротива срещу него, заедно с публикуването на \"Страх: Тръмп в Белия дом\" на разследващия журналист Боб Удуърд, известен с ролята си в разкриването на аферата \"Уотъргейт\", изобразяват един авторитарен, темпераментен и непостоянен. Независимо от това, рейтингът на Доналд Тръмп остава около 45% - мечта за френските му колеги. Междинните избори за Конгреса през ноември са всичко друго, но не и спечелени от демократите. От Европа ние се питаме дали и половината от американците не са се побъркали. Това лято прекарах в САЩ повече от месец като се срещах с редица интелектуалци предимно от прогресивния елит на Източното и Западното крайбрежие. Моето впечатление: Другата половина също е откачила напълно. Сред градската, образована класа политическата коректност придобива такива нива, че изисква ново определение. Това е нов набор от Десет заповеди като първата от тях е ясна: \"Покай се!\" Борбата срещу дискриминацията, която преди беше оръжие за еманципация на малцинствата, днес се превръща в инструмент за потисничество на мнозинствата (старомодни или предполагаеми), подхранван от подозрителен климат, който е също толкова насилствен, колкото и \"страха\", отричан от противниковия лагер. Вземете например конференция в \"Нова Америка\" - един от най-уважаваните мозъчни тръстове във Вашингтон (клонящ наляво). Основният въпрос на конференцията е \"Изоставят ли американците демокрацията?\". Без изненада дискусията се движи в посока липсата на доверие от страна на обществеността към традиционните институции. След това идва време за въпроси от публиката. Участник пита дали проблемът с липсата на доверие в институциите има нещо общо с факта, че САЩ са основани само от бели мъже. \"Абсолтно!\" - отговаря говорителят с ентусиазъм. Останалите говорители в панела, сред които има професори и изследователи, също побързаха да поклатят глави в знак на съгласие от страх да не бъдат набелязани като предатели или дори \"бели националисти\". Как може човек да има доверие в традиционните институции, ако техните представители вече не смеят да изразят и най-малкото различие в мненията си? Друго подобно образоващо преживяване: семинар на тема \"Жените в света на технологиите\" - група, която е наистина недостатъчно представена. Организаторът, жена, ни нареди и помоли да направим стъпка напред, ако сме бели, още една - ако сме мъже, да направим крачка назад, ако нямаме университетска диплома т.н. Резултатът беше една своеобразна \"скала на привилегироваността\", която бяхме поканени да обсъдим, седейки в кръг, подобно на среща на анонимните алкохолици. А моят отказ да призная вината си ми докара вечно осъждане. По този начин новите Десет Божи заповеди посочват определят човек чрез неговата расова или сексуална идентичност, създавайки по този начин редица случаи на расизъм и сексизъм срещу желаното равенство. Университетите са трагично превзети от 20-годишни инквизитори (най-лошите), които карат преподавателите си да пренапишат историята на идеите, за да съответства тя на днешната морална норма. Тази диктатура на малките малцинства, да използвам концепцията на Насим Талеб, допринася за подхлъзването на средна класа, съставена от обикновени честни хора, в мрежите на Fox News и Доналд Тръмп. Заслужава си да прочетете бестселъра от миналата година \"Hillbilly Elegy\" (\"Елегия за обикновения бял южняк\" в по-свободен превод - бел.р.). Дж. Д. Ванс, точно такъв бял южняк от малко градче, избягал от бедната си среда в селските райони, за да учи право в Харвард, ясно описва лошите условия на живот сред ирландските работници, които се чувстват като жертви на медиите и политиците. Те също имат правото да се обединяват в общности и да се гордеят с тях, без да бъдат третирани затова като \"фанатици\" от редакторите на \"Ню Йорк Таймс\" или \"достойни за съжаление\" от бившия кандидат за президент Хилъри Клинтън. \"Черните животи имат значение\", крещи едната страна. \"Белите животи имат значение\", отговаря другата. Не може ли всички да си стиснем ръцете затова, че \"животът има значение\"? Прогресивните интелектуалци трябва спешно да се свържат с политиката на абстрактния индивид и да практикуват толерантността, която проповядват. В противен случай разделението по раса, пола и класа ще продължи да разкъсва САЩ, а оттам и цялата западна демокрация.", "date": "2018.09.21", "title": "\"10-те Божи заповеди\" на политическата коректност"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387500-%D0%B2%D1%81%D1%8F%D0%BA%D0%B0-%D1%87%D0%B5%D1%82%D0%B2%D1%8A%D1%80%D1%82%D0%B0-%D1%84%D0%B8%D1%80%D0%BC%D0%B0-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0-%D0%BE%D1%82-%D1%84%D0%B0%D0%BB%D0%B8%D1%82", "text": "Близо два месеца чака бизнесът, за да събира забавени плащания. Гражданите бавят средно с 15 дни своите задължения. Всяка четвърта компания се страхува от фалит, заради невъзможността да събира вземанията си навреме. Масово бизнесът работи с отложени плащания, а гражданите рискуват да изпаднат в задлъжнялост, поради недостига на кешова наличност. Това показват данните от европейско проучване на фирми за събиране на дългове. През тази година българските компании отчитат най-добрите си показатели по редовност за плащанията за последните 5 години. 76% от фактурите се плащат в уговорения срок, а 20 на сто – със закъснение, 4% се отписват поради невъзможността да бъдат събрани. Въпреки по-добрите показатели в сравнение с предходните години, българският бизнес все още се нарежда в групата с лоша дисциплина – 1/4 от фактурите, издадени към фирми контрагенти се плащат със закъснение или изобщо не се погасяват – при среден процент в Европа от 22 на сто. „47 процента от фирмите срещат предизвикателства по отношение на ликвидността, включително имат по-високи разходи за лихви, тоест за финансирането на дейността си през това време. За 27 процента има спад или замразяване на инвестициите. Близо една четвърт от компаниите в страната откриват в евентуалното повишение на цените компенсация за негативния ефект от несъбраните вземания. Пак една четвърт от компаниите срещат предизвикателства по отношение на запазването на работните места или пък на откриване на нови такива. На практика това, което отчитаме за тази година, е именно увеличаване на дела на фирмите в страната, които откриват по-голяма заплаха за съществуването си вследствие на несъбрани вземания\" – така Светла Петрова от Асоциацията на колекторските фирми коментира негативните последици от забавените плащания. Най-често бизнесът бави плащанията заради фирмената задлъжнялост, а икономическите последствия от това посочи Райна Миткова от асоциацията на компаниите, които се занимават със събиране на вземания: „Спадане на печалбите, проблеми с паричния поток, невъзможност да се разплатят със собствените си доставчици, невъзможност да заплатят заплати навреме, невъзможност да наемат нови работници, да разширяват бизнеса си\". Гражданите бавят плащанията средно с 15 дни най-често поради наличието на повече от едно задължение. Райна Миткова обърна внимание върху „неумението ни все още добре да си направим сметката как да харчим личните си пари, как да си подредим приоритетите\".", "date": "2018.09.21", "title": "Всяка четвърта фирма се опасява от фалит"}
{"url": "http://www.classa.bg/%D1%81%D0%B2%D1%8F%D1%82/item/387496-%D1%88%D0%B5%D0%BB-%D0%B8-%D0%B5%D0%BA%D1%81%D0%BE%D0%BD-%D1%81%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0%D0%BB%D0%B8-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D0%BF%D1%80%D0%B5%D0%B7-1980-%D0%B3-%D0%B8-%D0%B3%D0%BE-%D0%B4%D1%8A%D1%80%D0%B6%D0%B0%D0%BB%D0%B8-%D0%B2-%D1%82%D0%B0%D0%B9%D0%BD%D0%B0", "text": "От 80-те години на миналия век петролните компании Exxon Mobil и Royal Dutch Shell обработват научна информация за изменението на климата, според доклад, публикуван от The Guardian.   Двете компании извършили вътрешни научни изследвания, които прогнозирали планетарните последици от емисиите на въглероден диоксид (CO2), изпускани от изкопаемите горива.   През 1982 г. Exxon, без изобщо да го съобщи, прогнозирал, че до 2060 г. нивата на въглероден диоксид ще достигнат около 560 части на милион, повишавайки глобалните температури с най-малко два градуса по Целзий над регистрираните в така наречената пред-индустриална ера.   Шест години по-късно, през 1988 г. подобен документ, но този път от компанията Shell прогнозирал, че СО2 може да се удвои до 2030 г.   Докладът на английския вестник разкрива, че нито една от двете петролни компании не е признала, че техните продукти са свързани с глобалното затопляне, въпреки че разследването потвърдило тази връзка.   Обезпокоителна статистика показва, че изследването на Shell е предвидило повишаване на морското ниво с най-малко един метър, както и евентуалното разпадане на ледената покривка на Западна Антарктика; явление, което би довело до глобално увеличение на нивата на моретата и последвалото наводняване на цели низини.   Също така, учените, провели проучването за Shell, предсказали, че глобалното затопляне може да доведе до изчезването на специфични екосистеми и унищожаването на определени местообитания. Те заключили , че промените могат да бъдат най-големите в историята.   И накрая, документът на Exxon се постарал да намери положителен аспект на проблема, като казал, че глобалното затопляне няма да стане толкова значимо за човечеството като евентуален ядрен взрив или световен глад.", "date": "2018.09.21", "title": "Шел и Ексон са прогнозирали глобалното затопляне през 1980 г. и го държали в тайна"}
{"url": "http://www.classa.bg/%D1%81%D0%B2%D1%8F%D1%82/item/387493-%D1%80%D1%83%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81%D1%82%D1%80%D0%B5%D0%BB%D1%8F-%D1%81%D1%8A%D1%81-%D1%81%D0%BD%D0%B0%D0%B9%D0%BF%D0%B5%D1%80%D0%B8%D1%81%D1%82%D0%BA%D0%B0-%D0%BF%D1%83%D1%88%D0%BA%D0%B0", "text": "Руският президент Владимир Путин посети стрелбището на Военен парк \"Патриот\" в Кубинка, близо до Москва, където стреля със снайперистка пушка. Президентът стреля пет пъти с пушка SVCH-30 от разстояние 600 метра и според съобщенията е улучил повече от половината цели.", "date": "2018.09.21", "title": "Руският президент стреля със снайперистка пушка"}
{"url": "http://www.classa.bg/%D1%81%D0%B2%D1%8F%D1%82/item/387494-%D1%83%D1%87%D0%B5%D0%BD%D0%B8%D1%82%D0%B5-%D1%81-%D0%BD%D0%BE%D0%B2%D0%B0-%D0%BA%D0%BB%D0%B0%D1%81%D0%B8%D1%84%D0%B8%D0%BA%D0%B0%D1%86%D0%B8%D1%8F-%D0%BD%D0%B0-%D1%82%D0%B8%D0%BF%D0%BE%D0%B2%D0%B5%D1%82%D0%B5-%D0%BB%D0%B8%D1%87%D0%BD%D0%BE%D1%81%D1%82%D0%B8", "text": "Изследователи от Северозападния университет (Илинойс, САЩ) проучиха данните на повече от 1,5 милиона души, чрез което определиха четири основни типа личности: среден, резервиран, модел за следване и егоцентричен, както показва тяхното проучване, публикувано в списанието Nature Human Behavior.   След анализ на въпросниците, попълнени от участниците от цял свят, резултатите показаха 16 типове личности, които по-късно учените редуцираха до четири. Те се основават на пет черти на характера: невротизъм (склонност да се изпитват негативни емоции като гняв, тревога или тъга), екстровертност (склонност към общителност), отзивчивост (отвореност към нови идеи и опит), доброта (склонност да се разбираме с другите) и педантичност (склонност да се спазват правилата и да бъдем внимателни и трудолюбиви).   Ето дефинираните от тях четири типа личности и техните основни характеристики:   Среден Лицата с този тип личност са склонни да бъдат по-невротични и екстровертни, като в същото време обикновено не са отворени за нови преживявания.   Резервиран Тези хора не се смятат за невротични, а са емоционално стабилни, въпреки че не са нито възприемчиви, нито особено екстровертни.   Модел за следване Тази група се състои от хора с ниски нива на невротизъм и високи нива в другите четири характерни черти. Те са надеждни, добри лидери и са отворени за нови идеи и преживявания.   Егоцентричен Те са самоцентрирани хора с висока екстроверсия, но склонни да показват по-малко откритост, прецизност и доброта.   Въпреки тази категоризация, изследователите посочват, че когато хората стават зрели, техните типове личности често се променят. Например, мъжете са по-егоцентрични в младостта, но през годините те са склонни да губят тази черта.   Според учените резултатите от това проучване могат да бъдат полезни за хората, които отговарят за оценката на потенциалните кандидати за работа.", "date": "2018.09.21", "title": "Учените с нова класификация на типовете личности"}
{"url": "http://www.classa.bg/%D1%81%D0%B2%D1%8F%D1%82/item/387495-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D1%81%D0%B5%D0%BA%D1%81%D1%8A%D1%82-%D0%BD%D0%B5-%D0%B5-%D1%82%D0%B0%D0%B1%D1%83,-%D0%B0-%D0%B4%D0%B0%D1%80-%D0%BE%D1%82-%D0%B1%D0%BE%D0%B3%D0%B0", "text": "Сексът е дар от Бога и истинската любов е страстна, каза Папа Франсиск пред група от млади френски католици във Ватикана. \"Сексуалността, сексът са дар от Бога. Те не са табу. Това е дар от Бога, дар, който Господ ни дава\", каза Франциск на младите енориаши от епархията Гренобъл-Вин на частна аудиенция.   Според понтифика, сексуалността и полът \"имат две цели: любовта и да генерират живот. Това е страст, страстна любов. Истинската любов е страстна.\"   \"Любовта между мъж и жена, когато е страстна, те кара да даваш живот вечно, Да го даваш с тяло и душа\", обясни Франсиск.   Мъжът и жената, са направени по образ и подобие на Бога, каза папата, а когато се съединят в брак, стават \"една плът, това е величието на сексуалността\". \"Трябва да се живее сексуалността така, в това измерение на любовта между мъж и жена за цял живот\".   Папата разкритикува порнографията, като част от \"индустрията на лъжата,\" индустрия \"на любовта отделена от сексуалността\" и призна, че хората \"падат\" и вършат грях. Ето защо той призова младите хора да защитят сексуалността си от порнография и други изкушения, които отделят секса от любовта.", "date": "2018.09.21", "title": "Папа Франсиск: \"Сексът не е табу, а дар от Бога\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387487-%D1%85%D0%BB%D1%8F%D0%B1-%D0%B8-%D0%BC%D0%B5%D1%87%D1%82%D0%B8", "text": "държавата може да накара търговец да продава без печалба?   Когато има желание, има и начини. А желанието на правителството да върне цените на хляба \"по номенклатура\" явно е непреодолимо - ако съдим по готовността на земеделския министър Румен Порожанов да наговаря големите търговски вериги на патриотичен всенароден дъмпинг (на ръба на картела).     Защо се стигна дотук? Защото \"Зимата идва\", както е казал поетът. Защото България влезе в плътна предизборна кампания, социалистите плъзнаха сред \"народа\", бюджетът за 2019 г. още се меси в Министерството на финансите, а докато втаса и бухне, поскъпването на белия хляб с 10 стотинки може да обезглави и този брой на кабинета \"Борисов\". Хлябът е най-масовата храна за средното българско домакинство, а храната му е най-голямото перо от разходи - по-голямо от сметките за ток и вода, транспорт или лекарства. Скъп ли е хлябът? Въпрос без верен отговор. Ако през 2010 г. масовият бял хляб е струвал средно 1,15 лв на килограм, цената му през 2017 г. е 1,31 лв. За същия период само минималната работна заплата скочи от 240 на 510 лева. Проблемът е, че твърде дълго и за твърде много хора хлябът е бил единица мярка за съществуване . Докато това не се промени, новината \"ШОК! Хлябът поскъпна\" ще бъде страстоубиец за всяка партия на власт. Да, с 10-те стотинки надценка не можете да купите на детето си една гумичка от книжарницата. Не можете да си купите и \"мечти\" от лотарията на Захари Бахаров. За 10 стотинки обаче можете да свалите правителство. Гледали сме го този филм още през 2012-2013-а с протестите на земеделците с \"Бентли\"-та, в ГЕРБ го знаят наизуст от първия кадър до финалните надписи, затова се готвят за отпор на евентуалните пироефекти с най-лесната възможна тактика - популизъм. А как държавата може да накара търговец да продава без печалба? Винаги може да приложи тактиката на моркова и тоягата. Търговските вериги знаят 2 и 200 начина да избият загубите си през занижаване на качеството на продукцията или през още по-здрав натиск върху местните производители. \"Морковът\" е служебната победа над всички живи квартални бакалии . \"Тоягата\" - заплахата за мобилизиране на всяка служба и службичка от ДАНС и НАП, през КЗК и КЗП, до БАБХ и ХЕИ в режим \"война срещу западните империалисти\". Ефектът върху общото потребление ще е нулев, но пък впечатлението за решителност ще топли до изборите. Социалистите предлагат намаляване на ДДС. Дори хлебопроизводителите обаче си признават, че цената на продукцията в магазините едва ли ще падне, в най-добрия случай ще се запази на същото ниво през следващите Х на брой години. А после? (Впрочем, всеки път когато БСП отвори дума за изстрадания хляб насъщен, някак все изниква силуетът на \"Ролс-ройс\"-а на видния зърнопроизводител и бенефициент, другаря Бенчо Бенчев). Разбира се, винаги може да се приложат и изпитани революционни идеи. Например, да се въведе забрана за износ на пшеница (почти 1/2 от производството отива за експорт). Уви, клета майка Русия го прави заради суша през 2010 г., но вместо цените по магазините да паднат, скачат с между 10 и 30%. Може и да се обяви извънредно положение, да се отвори зърненият резерв и пазарът да се вземе на ръчно управление. Може и да се въведат \"хлебни помощи\" за електората на БСП и \"Атака\", а държавата да попълва разхода през нови данъци - тогава и да не ядете хляб, ще го плащате. Мир да има. Най-вече може да се колективизират земеделските стопанства, нивите, хлебозаводите, мандрите, винпромите и булгарплодите, едрият и дребен преживен добитък, а собствеността върху средствата за производство да се обяви за \"народна\". Също може и да се върне онзи запис в конституцията за ръководната роля на партията в изграждането на развито социалистическо общество в тясно братско сътрудничество с всички БЗНС-та на планетата. Така България ще затвърди успешно репутацията си на непредсказуем див балкански кът, а разликата пак ще я плати потребителят. Само че тогава надценката от 10 стотинки ще му се види скъп спомен.", "date": "2018.09.21", "title": "Хляб и мечти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387488-%D0%BA%D0%B0%D0%BA-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F%D1%82-%D0%BC%D0%BE%D0%BB%D0%B5%D1%86-%D0%BC%D0%B8-%D0%B8%D0%B7%D1%8F%D0%B4%D0%B5-%D1%87%D0%B5%D0%BC%D1%88%D0%B8%D1%80%D0%B0-%D1%80%D0%B5%D0%BA%D0%B2%D0%B8%D0%B5%D0%BC-%D0%B7%D0%B0-%D0%B5%D0%B4%D0%BD%D0%BE-%D1%81%D0%B5%D0%BB%D0%BE,-%D0%BB%D0%B5%D1%82%D0%BE-2018-%D0%BE", "text": " зад къщата на прадядо ми е на около 150 години. Посаден е до стара къщурка още по турско. После до нея е построена новата къщичка, а старата е съборена. Та сега отзад седи чемширът, най-старото нещо от рода ни. Връстник на прабаба ми, която умря на 105 г. Тя е свидетел на Освобождението от турско робство. Била на 7 години, като бягали турците (в троянско имало много турски села), на места имало плячкосване, клане. Скрили детето, тоест прабаба ми, под едно дървено корито за пране на двора до плевнята. И й казали да лежи там да не мърда, докато се разбере, че турците са се изнесли от селото. Та чемширът, висок над човешки ръст, е разклонен, като дърво. Проправям си път през обраслата пътека към къщата и стигам до него отзад. По-точно каквото е останало от него. Онзи гаден молец, довеян у нас от някой край на света, го е опустошил напълно. Глобализацията не е само в културата и търговията. Има и експорт-импорт на зарази, инсекти… И чемширът сега е като хербарий, сухи клончета, няма едно листенце зелено. Само допреди две години беше зелен. И малкият чемшир отпред, и на другата къща в двора, също са изядени. Някои из село са си спасили чемширите, пръскат начесто с някакъв специален препарат, че повечето инсектициди не помагат. Докога ли ще ги опазят… Майка ми като пенсионерка изкарваше тук от ранна пролет до късна есен, беше посадила към 300 лалета. Нищо не се вижда от тях. Загубили са се. Бурени и храсталак навсякъде. По ябълковите дървета в градината се покачват повет, бръшлян, и разни увивни растения, вече не знам кое какво е. Чистих, рязах в предишни години, ама не мога да надделея. „Зеленото буйство” на природата, както казва Радичков. Сигурно в Амазонската джунгла няма такива гъсти храсталаци и пълзяща растителност. По-рано градината (има 60-70-годишни ябълки, да се чудиш), беше чиста, просторна, сега е пущинак. Навремето съседа дядо Мичо косеше да храни кравата, събираше опадали ябълки. Пускаше понякога 2-3 овце да пасат. Сега няма дядо, няма животни. Джунглата настъпва. Мерата нагоре над село представляваше хубави зелени поляни, стада от овце и крави пасяха. Сега е драки и бурени, не може да се мине, няма кой да пасе и поддържа ливадите.     Снимка: Иван Бакалов   На 2-3 километра от село, край един малък язовир в гората, имаше кошара. Към 300-400 овце на текезесето и като минеш оттам те олайваха 3-4 кучета. Далекопровод с метални стълбове прокаран до там, имаше ток. Идваше ветеринар да следи стадото, караха фураж зимата. В единия край на кошарата под същия покрив две-три стаи. Там живееше овчарят, циганин, с жена си и малко дете.  С ликвидацията раздадоха овцете на наследници и останалите ги изклаха. И наследниците дадоха за клане върнатото – нямаше кой да ги гледа. Кошарата я събориха, тухли и керемиди отнесени, само основите й се виждат. Металните стълбове на електропровода са отрязани за скрап, циганинът отдавна е останал без работа и без покрив и кой знае къде се е запилял с жена и дете. Язовирът е източен, не го поддържа никой, нещо станало ли е, не се знае. По дъното му тече едно поточе. Едно време ловяхме риба тук, и кленове, и шарани. В центъра на селото е къщата на попа. Беше от най-хубавите навремето, два етажа, с подреден двор, градинка, с табелка „Образцов дом”. Първо почина попа, после попадията. Наследниците продадоха къщата. Дойде някакъв мераклия, потегна я, поддържаше градинката, цветя. Във вътрешния двор имаше голяма постройка, той й смени покрива, нови греди, дъски, с непромокаемо асфалтово покритие, и отгоре нареди каменни плочи, като на старите къщи в селото. Да запази стила, ама да не мокри, ако тече между плочите. Отдолу имаше камина, на маса сядаше с ракийка. После човекът изчезна, къщата запустя, купи я една циганка от други села някъде, с две момчета. Поживяха някоя друга година, стана запуснато, градинката буреняса. Циганчетата отраснаха. Циганката замина да работи по Италия, пращаше им пари изглежда. После момчетата й също изчезнаха. И къщата започна да се руши, зейнаха прозорци. Преди година отнякъде се появиха пак младите цигани, и свалиха плочите от постройката във вътрешния двор. Да са ги продали за стотина лева. Предишният собственик сигурно е дал 2 хил. лева да направи такъв покрив. Сега се вее окъсаното покритие, останало под плочите, дъждът и снегът ще довършат останалото. От циганката няма и следа, казаха, че починала в Италия. Няма изпратен смъртен акт, наследниците не знаят къде и как да го търсят, не могат да продадат къщата. И прозорците й на горния етаж зеят отворени, някои без стъкла. И тази къща е пътник, баш на центъра.   Снимка: Иван Бакалов   Друга къща наблизо и тя изоставена, петима наследници, двама от тях в чужбина, един в Щатите, друг в Испания, някои почти не се познават. Единият има дял една четвърт, починал някъде в Чикаго, разведен. Сега не знаят къде са синът му и дъщеря му, никой не ги е виждал, там са от малки деца и не се обаждат, не се връщат, вече са американци. Наследниците не могат нито да продадат, нито да делят. Щели да я придобиват изцяло по някаква процедура, след като 10 години са я стопанисвали и плащали данъци. Само че какво ти стопанисване. Къщата е затворена, човек не е влизал от години. На наследниците в село са им върнали земеделска земя по 25-30 декара, колкото е имал средно всеки местен селянин. И нивите не са на едно място – 20-30 декара са пръснати на двайсетина парчета. Така е в предбалкана, тук не е Добруджа. Едно парче е било градина край реката – близо до водата, да може да се полива. Друго парче декар и нещо е лозе на южния баир, трето е нива край пътя. Само половината земя е под аренда, рентата за 20-ина декара е към 200 и нещо лева годишно. Другите парчета земя са ливади и ниви по баирите, вече потънали в драки, никой не ги ще. Напоследък един купил няколко такива, защото, за да взима субсидии за животновъдство, трябвало да има незнам си колко декара ливади и пасища. Цена на земята тук е към 400 лв. за декар – 40 стотинки на кв. метър. Найлон за парник струва по-скъпо. Понеже е евтино, наследниците някак се оправят да си делят нивите, иначе кой знае какви дела за делба ще започнат. Старият дърводелец умря. Правеше хубава изпипана дървена дограма за прозорци, с онези малки прозорчета, като за старите къщи. Каквото искаш от дърво можеше да ти направи – врати, маси, столове.   Снимка: Иван Бакалов   Сега има един-единствен майстор, по-млад, си е турил табела на ЕТ на една къща в центъра, но дограма не може да прави, само готова монтира… И мошеник, ще те завлече – плащаш му наполовина в аванс да ти направи желязна порта или ограда, после го търсиш цяла година да си свърши работата. Дърводелецът си отиде, а дърво наоколо има много. Дъбовата гора на дядо ми я осякоха. Казали на майка ми – продай я, че те и така и така ще я осекат. И тя я продала, тоест дървения материал. Сега ще порастат нови дъбове след 30-40 години. От горите слизат секачи с катъри, натоварени с дърва, по-долу някъде ги чакат стари съветски камиони с висока проходимост, товарят ги с дърва и заминават неизвестно закъде. Някогашният горски на селото, като го видях за последно, беше над 80-годишен. По негово време такава сеч не е имало. Горският винаги ходеше в зелена униформа, дори като се пенсионира караше с нея, само беше махнал пагоните с дъбови листа. Стар и все така усмихнат разправяше нещо за внука си, който живеел в Щатите. Читалището имаше киносалон, с малка сцена, някога, много отдавна, въртяха филми два пъти седмично. Киното приключи още при соца, хората намаляха, киномашините се развалиха. На горния етаж имаше библиотека с библиотекарка, която идваше в определени дни и часове, записваше на едни картони кой каква книга е взел. И това приключи отдавна. Никой не се интересува какво е станало с книгите, те сега не са ценност. На долния етаж направиха кръчма, после и тя затвори.   Снимка: Иван Бакалов   Къщата на дядо ми я събориха. Голяма, двуетажна, строил я 1920 г. с двете си ръце – беше търсен майстор строител. Помагали му съселяни. Зимно време, като стана към 80-годишен, живееше в София. И докато го няма циганчетата от село чупеха с камъни прозорците откъм улицата. Той искаше да търси учителя да им каже да не правят така. Но няма кой да им каже, закриха училището. Вятър и сняг нахлуваше из къщата. Напролет слагах нови джамове. На другата година пак. После заковах найлон. Вятърът го скъса. Покривът, с онези стари плочи, се размести, протече, къщата се разкриви. Кметът каза да я съборим, че иначе той ще я събори. На майка ми се падна честта да наеме хора да я съборят. Родена в същата къща. Да я ремонтира щеше да излезе кажи-речи колкото да построи нова. Нямаше как. Тя се пренесе да кара лятно време в малката къща на дядо си и баба си. В двора след събарянето остана една огромна греда от вековен бук, дълга над 7 метра. Беше нещо като гръбнак на къщата. Не можаха да я поместят, подпряха я на един каменен зид. Минаха някакви от Троян и я купиха за 70 лв., откараха я с голям камион, щели да я монтират като атракция в интериора на някаква механа. Но има живот в село, някои поддържат къщи като вили. Към 300 жители е, все още доста оживено, защото е на 7 км от Троян. Отдалечените са съвсем обезлюдени. Селата близо до градове се крепят, там някои живеят, пък работят в града. Или някой открие цех. И на село има два цеха, единият грънчарски, само че и там нещо не се вижда живот, никой не влиза, не излиза. И дърводелският в другия край на селото (или де да го знам какъв е вече на негово място), седи затворен, не се вижда движение там. Нямало хора за работа, даже в Троян затварят магазини, че се обезлюдило. Не знам за глобалния молец, дето ми изяде чемшира, ама какъв беше тоя национален молец, дето ни изяде акъла да се случи така с България…", "date": "2018.09.21", "title": "Как глобалният молец ми изяде чемшира. Реквием за едно село, лето 2018-о"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387489-%D1%86%D0%B0%D1%86%D0%B0%D1%80%D0%BE%D0%B2-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D1%86%D0%B8%D0%B3%D0%B0%D1%80%D0%B8-%D0%BD%D0%B5-%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5", "text": "Криминализиране на производството на нелегални цигари беше поискано от главния прокурор Сотир Цацаров при изслушването му от парламентарната комисия за противодействие на сивата икономика. Депутатите изслушаха и новия вътрешен министър Младен Маринов. Наказателният кодекс предвижда търсене на отговорност само за онези, които държат или продават нелегални цигари. Сега главният прокурор предложи на депутатите да се наказва и производството на цигари, а вместо продажбата в Наказателния кодекс да се запише, че наказателна отговорност се търси за разпространение, което, по думите му, е по-широк термин.     Оказа се, че няма и проблем да се продават, препродават и рециклират машини за производство на нелегални цигари. Затова Цацаров предложи да се обсъди с икономическото министерство дали може да се въведе някакъв лицензионен или регистрационен режим. Преди да представи предложенията си, Цацаров обяви, че всяка година държавата губи близо 500 млн. лв. от незаконна продажба на цигари и че голяма част от незаконно произведените цигари се разпространяват на изключително високи цени в чужбина. Главният прокурор беше помолен да коментира и номинацията и вече избора на новия вътрешен министър Младен Маринов в контекста на критиките, които днес Маринов получи от президента Румен Радев. Цацаров заяви, че изключително уважава професионализма на новия вътрешен министър, че ще работи добре с него и коментира изказванията на президента като политически.  ", "date": "2018.09.21", "title": "Цацаров: Нелегалното производство на цигари не е престъпление"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387490-%D0%BA%D0%B0%D0%BA-%D0%B2%D0%BB%D0%B0%D1%81%D1%82%D1%82%D0%B0-%D1%81%D0%B5-%D1%80%D0%B0%D0%B7%D1%82%D1%80%D0%B5%D1%81%D0%B5-%D0%BA%D0%B0%D1%82%D0%BE-%D0%B6%D0%B5%D0%BB%D0%B5-%D0%B8%D0%BB%D0%B8-je-suis-%D0%BF%D1%80%D0%B5%D0%B2%D1%80%D0%B0%D1%82%D0%B0%D0%B4%D0%B6%D0%B8%D1%8F", "text": " се информираше само от електронни сайтове, хартиени вестници и фейсбук какво става в България, със сигурност щеше да очаква страната да бъде разтърсена от политически апокалипсис миналата седмица. \"Службите засекли сигнал, че ще има опит за преврат\", гръмна \"24 часа\", а много други агенции кресливо започнаха да повтарят тази опорка. От дописките, издържани в добрите стари традиции на Дан Браун, разбрахме, че всевиждащото МВР било засякло коварен план - въоръжени нападатели щели да нахлуят в президенството в неделя като използват деня на отворените врати. Там коварните аферисти щели да принудят президента да обяви извънредно положение. В комплота били намесени русофилски организации, фейсбук-провокатори и мотористи от \"Нощните вълци\", очевидно пратени лично от Путин.  Трепери, отечество! Неделя, 16 септември, беше наречена \"Денят Х\" и се очакваше по улиците на София да плъпнат тълпи от завръщащи се емигранти, които да свалят Бойко Борисов, моментално да съставят преходно правителство и да създадат нов икономически модел за страната. Според други, в \"метежа\" се виждаше сенчестата ръка на задгранични центрове, манипулаторски паяжини, партийни интриги и тъмно задкулисие. Феновете на Борисов изтръпнаха виртуално и заляха със закани социалните мрежи. Противниците на властта застинаха в неясна надежда, че някой друг ще реши големия проблем на България и така заживяхме с очакването за съдбоносна драма и почти катастрофално бедствие. Аз бях от хората, които избраха да подходят критично и към двете гледни точки, защото реших да проверя доказателствената база на идеята за \"опит за преврат\". И видях с очите си, че е на ниво \"highely likely\" и бе базирана изцяло върху съвсем публични публикации във фейсбук. Не смея да твърдя, че съм печен експерт в превратите, но съм чел фундаменталния труд \"Техника на преврата\" на Курцио Малапарте и знам, че ако такъв заговор има, той едва ли ще бъде обсъждан открито в социалните мрежи. Когато чуе думата \"преврат\", човек не си представя яростни закани във фейсбук, а потайни и полутъмни кабинети, където хора с неясни силуети обмислят коварни планове. И така - Денят Х дойде, но крайният резултат се оказа като \"звук от нецензурния канал на Боримечката\" (Иван Вазов) и крайният резултат беше разочароващ. Според едни медии, на площада пред Народното събрание се били събрали \"десетки\", обикновени граждани пускаха снимки, на които се виждаха със сигурност \"стотици\", а според други оценки - протестиращите са били поне 2-3 хиляди. При всички случаи нито една от тези цифри не е достатъчна, за да можем да кажем, че гражданското недоволство е станало активен фактор в политическия процес и е на път да разтресе статуквото. Всъщност в протеста имаше един голям проблем. Така и не се разбра кой го ръководи и организира. Едни сочеха за основен двигател издателят на вестник \"Будилник\" в Лондон Емил Русанов, други твърдяха, че основният мотор са граждански патриотични организации. Не мога да ви кажа каква е истината. Изявленията на Русанов обаче на моменти граничеха с безумието. Той или някой друг от организаторите обяви, че протестът е надпартиен и следователно не иска левите на улицата и така изначално идеята за масовост бе погребана. Както винаги, нито един протест у нас не може да мине без Йоло Денев - така че неговото присъствие там показа, че някои неща у нас са трайни и не се променят, което е стабилност, която сгрява, а не ужасява. Не успях да изслушам тезите на Денев, но имам подозренията, че той вероятно е развил много по-стройна политическа програма от всичко останало, което чух и се опитах да проумея. Много е трудно да се обобщи какво точно искаха протестиращите в неделя. Всеки опит на случайния наблюдател да изведе строен план за бъдещи действия се проваля моментално точно като опитите на плеймейтка да властва във \"ВИП-брадър\". Рових като книжен плъх из различни мнения, течения и опити за програми и обобщих някои грандиозни идеи. 1. \"Провеждането на публичен наказателен съд (процес) за всички извършили престъпление политически лица...\" Леле, това е като картина от филм. Площадът е облян от пролетно слънце, а виновните са наредени на голяма трибуна. Излиза човек и прочита престъпленията им точка по точка. После виновните се предават на гневния народ. Всъщност това е нескопосан опит за шега. Не се опитвам да се гавря с идеята. Наясно съм, че дори и при тези, които не бяха на площада, чувството за несправедливост е остро, брутално и вече се оформя като буреносен гняв. Народът клокочи, защото безвремието и стабилността вече действат като отрова и всички са инжектирани с тази безнадежност и безпътица. Проблемът е, че поднесена така, идеята е фарсова и на практика е подмяна на истинската битка за справедливост. 2. \"Упражняване на законодателната власт от народа (всички граждани с избирателни права) чрез референдуми, посредством електронно гласуване\". Тази идея ми напомня на вълнуващите дни от зимата на 2013 година. Може би сте забравили емоцията, но тогава България вреше и кипеше, точно както вероятно е вряла и кипяла Русия в дните между февруари и октомври 1917 година (само да ви припомня - през 1917 година в Русия стават 2 революции. Февруарската сваля царя и на власт идва Временното правителство на Керенски, а през октомври \"Аврора\" дава началото на другата и болшевиките превземат Зимния дворец). Та тогава у нас всеки втори имаше проект на своя конституция, всеки трети - план за радикална промяна. И всички имаха едно универсално асо в ръкава си - референдумите. В очите на гневния народ това е лекарство, което лекува всякакви дефекти - от ишиас на политическото представителство до тежкия рак на корупцията. Това е утопична идея, която сияе в романтична светлина, но, опасявам се, ако се приложи на практика, тя ще унищожи политическия процес и някъде в края на пътя ще произведе яростен диктатор. Обичам да си представят хората в постоянна политическа активност и кипеж, но истината е, че много малка част от хората успяват да запазят това състояние за по-дълго от една седмица. Най-накрая системата от постоянни допитвания ще зацикли и хората с радост ще предадат властта на някой мускулест батка, който да ги отърве от постоянното напрежение да вземат решения. И това не е мое злорадство или черногледство - естествена последица от прекаляванията с допитвания. 3. \"Искате ли държавата да управлява 28 данъчни склада за течни горива и да създаде дружество за внос на такива от страни-производителки на петрол, предимно на бартерна основа - петрол срещу местна продукция?\". Ето това ми е любимата точка. Петрол срещу самоковски картофи. Или петрол срещу кюстендилски череши. Това със сигурност ще ни направи най-желания търговски партньор в голямата световна търговия с нефт и нефтени продукти, убеден съм. Разбира се, отсрещната страна, тоест властта, също реагира панически и то по твърде разкриващ начин. Идеята, че се задава всепомитащ метеж е много издайническа. Тя показва, че ГЕРБ се тресе като желе от страх, че всеки момент може да се случи събитие, което да ги разтресе и прониже като мълния. Толкова паника за няколко хиляди души може да изпитва единствено власт в криза. Медийната мобилизация на управлението също демонстрира някаква потна нервност, която няма как да остане скрита. ГЕРБ са наясно, че записаха доста гафове на своята сметка и очакват скоро тя да им бъде поднесена по брутален начин. В една демократична държава обаче опитите за протест не могат да бъдат разглеждани като метеж или преврат. Ако един протест е автентичен, той увлича след себе си хиляди, както стана с гнева на хората срещу високите сметки за ток през зимата на 2013 година. Ако стане обратното - протестът започне да съществува самоцелно, високомерно и елитарно, тогава съдбата му ще е като на \"умните и красивите\" - политически отломки, разпилени от бакалски сметки, алчен кариеризъм и нарцистично високомерие. Ето това е диагнозата на опита за разтърсване на властта. Не става с тежка организация и патетични призиви. Липсата на ясна идея и визия не може да бъде заменена от абстрактно недоволство. Но от всичко, което се случи, имаме една добра новина. Недоволните вече знаят, че властта се страхува от тях. И то по гръмовен и показен начин. А когато една власт трепери, това е положителен процес. Толкова положителен, че на човек му идва да вдигне юмрук във въздуха и да закрещи гръмогласно: \"Je suis превратаджия\".    Винаги има смисъл.", "date": "2018.09.21", "title": "Как властта се разтресе като желе или je suis превратаджия"}
{"url": "http://www.classa.bg/%D1%81%D0%B2%D1%8F%D1%82/item/387492-%D0%BC%D0%B8%D1%81%D0%B8%D1%8F-%D0%B4%D0%BE-%D0%BC%D0%B0%D1%80%D1%81-%D0%BE%D1%81%D0%BD%D0%BE%D0%B2%D0%BD%D0%B8-%D0%BE%D0%BF%D0%B0%D1%81%D0%BD%D0%BE%D1%81%D1%82%D0%B8", "text": "На мисия до Марс астронавтите ще бъдат изложени на най-малко 60% от общата доза радиация, която е приемлива за цялата им професионална кариера, предупреждава Европейската космическа агенция (ЕКА), позовавайки се на данни ЕксоМарс Орбитър - проект за сътрудничество между агенцията и руската компания Роскосмос. Под \"мисия\" се разбира шестмесечно пътуване до Червената планета и обратно към Земята, също шест месеца.   Според специалиста Йорданка Семкова, от Българската академия на науките, \"радиационните дози, които ще натрупват астронавтите в междупланетното пространство ще бъде няколко стотици пъти по-големи от тези, получени от хората през същия период на Земята, както и от астронавтите на Международната космическа станция.   В космоса, радиацията може да доведе до сериозно увреждане на човешкото здраве, включително повишен риск от рак, ефекти върху централната нервна система и дегенеративни заболявания, уточнява космическата агенция.   Друга опасност за астронавтите на Марс ще бъдат прашните бури. Такова явление покри червената планета през тази година, като сериозно намали нивото на осветеност на повърхността и принуди марсохода \"Роувър\" на НАСА да влезе в режим на хибернация. Бурята се отрази и на работата на Марс Сайънс Орбитър като изключи техните камери.", "date": "2018.09.21", "title": "Мисия до Марс: Основни опасности"}
{"url": "http://www.classa.bg/%D1%81%D0%B2%D1%8F%D1%82/item/387484-%D1%80%D1%83%D1%81%D0%B8%D1%8F-%D0%BF%D1%83%D1%81%D0%BD%D0%B0-%D0%BD%D0%B0-%D0%B2%D0%BE%D0%B4%D0%B0-%D0%BD%D0%BE%D0%B2%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BA%D1%80%D0%BE%D0%BD%D1%89%D0%B0%D0%B4", "text": " ударна сила на бойния съд са 10 установки за ветрикално изстрелване на крилати ракети \"Калибър\" \r\n \r\n Днес с тържествена церемония в Адмиралтейската корабостроителница в Санкт Петербург бе спусната на вода най-новата ядрена подводница на руските Военноморски сили \"Кронщад\", съобщават руските медии.  \r\n   Това е втората подводница от типа \"Лада\". Първата - \"Санкт Петербург\" в момента извършва изпитания, които помагат за усъвършенстването на останалите бойни съдове от проекта 667.  Главната ударна сила на \"Кроншад\" са десет установки за вертикално изстрелване на крилати ракети \"Калибър\". Освен това, благодарение на противохидролокационното си покритие от ново поколение, маневреността и относителната безшумност подводницата е \"невидима\" за потенциалния противник.  На новата подводница предстоят ходови и държавни изпитания, а след няколкол години се очаква от същата корабостроителница да излезе следващата подводница от проекта 677, която вече има име - \"Великие Луки\". \r\n       \r\n \r\n\t  ", "date": "2018.09.21", "title": "Русия пусна на вода новата ядрена подводница \"Кронщад\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387485-%D0%B2%D1%81%D0%B5%D0%BC%D0%B8%D1%80%D0%BD%D0%BE-%D0%B2%D1%8A%D0%B7%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D1%81%D0%B2%D0%B5%D1%82%D0%B8%D1%8F-%D0%B8-%D0%B6%D0%B8%D0%B2%D0%BE%D1%82%D0%B2%D0%BE%D1%80%D1%8F%D1%89-%D0%BA%D1%80%D1%8A%D1%81%D1%82-%D0%B3%D0%BE%D1%81%D0%BF%D0%BE%D0%B4%D0%B5%D0%BD-%D0%BA%D1%80%D1%8A%D1%81%D1%82%D0%BE%D0%B2%D0%B4%D0%B5%D0%BD", "text": "    Светата православна църква извършва поклонение на светия Кръст Господен четири пъти през годината: на третата неделя от Великия пост, наречена Кръстопоклонна, на Велики петък, на 1 август и на 14 септември. Празникът Въздвижение на светия и животворящ Кръст Господен е установен във връзка със следните събития в историята на Христовата църква: 1. Чудесното явяване на св. Кръст на император Константин Велики; 2. Намирането на светия Кръст на Голгота; 3. Връщането на животворящия Кръст от персийски плен.     В началото на четвъртия век няколко съуправители или кесари разделили помежду си обширната територия на Римската империя. Максентий управлявал Италия със столицата Рим. Той бил жесток, користолюбив, властолюбив. Проявил се като тиранин. Римляните страдали много от тежкото иго, което им наложил. Затова те потърсили избавление, помощ срещу него от Константин, под чиято власт се намирали земите на днешните държави Англия, Франция и Испания. През октомври 312 г. Константин потеглил с войските си към Рим, гдето Максентий решил да се отбранява. Силите на Максентий били по-големи от тези, с които разполагал Константин. Настъпващият от север Константин чувствал, че му е нужна помощ от небето. Той вярвал, че с тая помощ ще може да освободи Рим от тиранина. Езическата религия му била съвсем чужда. Но не бил още и християнин. Обхванат от тревога, не знаел как да се моли за подкрепа от Небето. И Бог му помогнал. В чудно видение му открил истината. Слънцето клоняло на запад. Константин видял на небето сияещ кръст и над него надпис: “С това ще победиш”! Войниците видели също това чудно знамение и силно се уплашили. Дотогава кръстът бил считан за лош предвестник, понеже е бил използван като оръдие за позорно наказание. През настъпилата нощ Сам Господ Иисус Христос се явил насън на Константин и му заповядал да направи знаме, подобно на кръста, и да начертае кръст на щитовете и шлемовете на войниците. Константин изпълнил заповедта. В същото време повикал при себе си войници християни и ги запитал какво значат тези видения. Те му отговорили, че Иисус Христос е Единородният Син на истинския Бог, че е слязъл на земята да спаси човеците и че кръстът е знак за победа над смъртта и символ на безсмъртие. Константин останал поразен от случилото се. И оттогава започнал да почита истинския Бог и да изучава Свещеното Писание. Със силата на Кръста Константин предприел нападение за освобождението на Рим. Пламнала жестока битка. Войската на Максентий била разбита. Той побягнал, за да се спаси. Но се удавил в реката Тибър. Константин влязъл тържествено в Рим. Той разбрал, че победата му е дадена от Господа. Затова, когато по-късно му издигнали статуя, заповядал да поставят в ръката й дълго копие във вид на кръст и да напишат думи: “С това спасително знаме спасих и освободих този град от игото на тиранина”. В памет на това събитие светата Православна църква прославя божествената сила на Кръста Господен като оръжие на победата и пее: “Спаси, Господи, Твоите люде и благослови Твоето наследие, като даруваш на нашия благочестив народ победа над враговете и като пазиш чрез Кръста Си Твоето общество”. Видението на кръста се повторило на Константин още два пъти. Това усилило до такава степен разположението му към християнската вяра, че най-после се решил да я приеме. Това негово решение се затвърдило от факта, че майка му, царица Елена, била вече християнка. Тя и той са причислени от Православната църква към лика на светиите. Наречени са равноапостолни, защото, подобно на апостолите, разпространявали ревностно християнската вяра. Света Елена отишла в Палестина, за да види страната, гдето живял и страдал Спасителят. По поръка на своя син тя се погрижила да се издигнат църкви на местата, осветени от евангелските събития. Езичници и евреи, от омраза към християните, се опитали да заличат и спомена за тези места. Те затрупали с пръст пещерата на Гроба Господен и поставили над нея идолско капище. Изображения на езически богове били дигнати и над Голгота и над Витлеемската пещера. Света Елена заповядала да разрушат капището, да съборят идолите и да разкопаят пещерата на светия Гроб. Близо до нея Константин изградил храм в чест на Христовото Възкресение. Той писал на Йерусалимския архиепископ Макарий и на палестинския управител да украсят храма великолепно. Църкви били издигнати също на Елеонската планина, над Витлеемската пещера и другаде. Света Елена пожелала най-вече да открие самия Кръст, на който бил разпънат Спасителят. След дълги издирвания били намерени трите кръста, зарити в земята. При тях се намирала дъската с надписи. Но как да узнае кой от трите кръста е бил кръстът на Спасителя? По съвета на архиепископ Макарий били допрени кръстовете един след друг до болна жена. Щом се допрял до нея Христовият кръст, тя оздравяла. Умрял човек, когото носели към гробището, възкръснал, като бил доближен до животворящия Христов кръст. Тези чудеса разрешили всички съмнения. Архиепископ Макарий застанал на специално издигнато място. Въздигнал високо кръста, та целия многоброен народ да го види и да му се поклони. След това го раздвижил на всички посоки. Християните се покланяли ниско и възклицавали радостно и умилително: “Господи, помилуй!” Множество езичници и юдеи повярвали в Христа и приели свето Кръщение. Това станало в 326 г. Света Елена взела със себе си в дар за своя син част от светия Кръст и намерените при него гвоздеи, които някога са били забити в ръцете и нозете на Богочовека. Останалата част от Кръста, сложена в сребърен ковчег, се пазела благоговейно в йерусалимския храм “Възкресение Христово”. На Велики петък се изнасяла на Голгота за поклонение. В 614 г. персийският цар Хозрой бил във война с Византийската империя. Той превзел Йерусалим, разрушил църквите там и отнесъл със себе си в Персия всички скъпоценности, които се намирали в тях. Между задигнатите светини бил и животворящият Господен Кръст. Войната продължила дълго. Византийският император Ираклий успял да победи Хозрой, който скоро след това бил убит. Наследникът му сключил мир с Ираклий. Задължил се да върне пленниците и всичко, което баща му бил задигнал от Йерусалим и задържал в продължение на 14 години. Тържествено император Ираклий възвърнал светинята – честния и животворящ Господен кръст – в Йерусалим. Християните от Йерусалим и околността, начело с Йерусалимския патриарх Захарий, всички с палмови клонки в ръце, излезли на Елеонската планина да посрещнат светия Кръст. Императорът бил облечен в разкошни царски дрехи, украсени със злато и скъпоценни камъни. На главата си носел царски венец. Като се приближил до Йерусалим, той поискал да носи сам Кръста. Но когато трябвало да мине през портите на Голгота, Кръстът бил задържан от невидима божествена сила. Невъзможно било да го носи по-нататък. Всички били изумени. Не знаели защо става това. Патриарх Захарий видял ангел Господен на портите, светъл като мълния. Ангелът му казал: - Не тъй нашият Господ е носел тук тоя Кръст, както вие го носите! Смутен и развълнуван, патриархът се доближил до императора и му казал: - Господарю, не в разкошни дрехи трябва да носиш Кръста, който обеднелият и страдал за нас Спасител е носел на раменете си в смирение и унижение! Императорът веднага снел от себе си венеца и багреницата и облякъл прости дрехи. С непокрита глава и бос, без всякаква дреха внесъл в църквата Кръста Господен. Патриархът го поставил на предишното му място за радост и утеха на целия християнски свят. Всички се молели и повтаряли: - Господи, помилуй!...", "date": "2018.09.21", "title": "Всемирно въздвижение на Светия и Животворящ Кръст Господен (Кръстовден)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387486-21-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1378 г. - Цар Иван Шишман издава Рилската грамота, с която на Рилския манастир се дават 20 села, като феодални владения.     1551 г. - Основан е Кралският и папски университет на Мексико.     1719 г. - Състои се сватбата на пфалцграф Кристиан III фон Цвайбрюкен и Каролина фон Насау-Саарбрюкен.     1862 г. - Първата българска легия в Белград е разпусната по решение на военния министър на Сърбия.     1919 г. - Първи мач на ФК Янтра (Габрово) срещу тима на Горна Оряховица (1:0)     1933 г. - В Германия започва съдебен процес във връзка с подпалването на Райхстага, един от обвиняемите е Георги Димитров.     1937 г. - За първи път е публикувана книгата на Дж. Р. Р. Толкин „Хобитът\".     1938 г. - Ураган връхлита Ню Йорк, загиват около 600 души.     1964 г. - Малта придобива независимост от Обединеното кралство.     1981 г. - Белиз придобива независимост от Обединеното кралство.     1991 г. - Армения получава независимост от Съветския съюз.     1993 г. - Президентът на Русия Борис Елцин прекратява дейността на парламента, в разрез с действащата по това време конституция, и така ускорява Руската конституционна криза от 1992-1993 г.     1999 г. - При земетресение в Централен Тайван загиват 2 400 души.     2001 г. - 39 Народно събрание приема декларация по повод терористичните актове в Ню Йорк и Вашингтон, с която обявява борбата с тероризма за дългосрочен приоритет.     2002 г. - Открит е в София универсалният парк София Ленд,който 4 години по-късно е закрит.     2003 г. - Програмата Галилео на НАСА приключва и космическият апарат е спуснат в атмосферата на Юпитер, където той се разпада със скорост от 50 km/s.      ", "date": "2018.09.21", "title": "21 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387478-financial-times-%D0%BE%D1%80%D0%B1%D0%B0%D0%BD-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%BF%D1%83%D1%82%D0%B8%D0%BD-%D0%B7%D0%B0-%D0%BF%D0%BE%D0%BC%D0%BE%D1%89%D1%82%D0%B0-%D0%BF%D1%80%D0%B8-%D0%BF%D1%80%D0%B5%D0%BE%D0%B4%D0%BE%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%D1%82%D0%B0-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D0%B5%D1%81", "text": "„Много се радвам, че в течение на няколко години ние имахме балансирани, прогнозируеми отношения“ - заяви на срещата с ръководителя на Кремъл премиерът на Унгария Виктор Орбан. Той предложи да се борят заедно с всички неща, които препятстват сътрудничеството на двете страни, а също благодари на Путин за помощта за преодоляване на последствията от антируските санкции на ЕС, разказва Financial Times.     Премиер министърът на Унгария Виктор Орбан благодари на руския президент Владимир Путин за запазването на крепките двустранни отношения с неговата страна и помощта за преодоляване на последствията от антируските санкции на ЕС, съобщава Financial Times. „  - каза Орбан на ръководителя на Кремъл на срещата в Москва.  – добави той. -  . На свой ред Путин отбеляза, че търговския стокооборот между двете страни се е увеличил през последната година с 25%, а през първата половина на 2018-та – с 30%. – обърна се ръководителят на Кремъл към Орбан –  .  ", "date": "2018.09.21", "title": "Financial Times: Орбан благодари на Путин за помощта при преодоляването на последствията от санкциите на ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387479-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0%D0%BC%D0%B0-%D1%81%D0%B5-%D0%B2%D0%BA%D0%B0%D1%80%D0%B0-%D0%B2-%D0%B1-%D0%BE%D1%82%D0%B1%D0%BE%D1%80%D0%B0-%D0%BD%D0%B0-%D0%B5%D1%81", "text": "Трябва да запомним този ден: на 19 септември 2018 илюзиите приключиха. България сама избра пътя към втория ешелон на ЕС, пише Полина Паунова по повод решението  на София да подкрепи Унгария в спора с Брюксел.              с идването си на власт през 2009 година ГЕРБ и лично партийният лидер Бойко Борисов гръмко прокламираха, че те са европейската партия в България. Опитът да убедят населението стигна дотам, че Европа дори бе вписана в името на формацията. Целта бе една - на фона на прогнилата от корупция Тройна коалиция и спиращите еврофондове, в България се появи ниша за политически субект, който да обещае на гражданите поне някакво приличие, и то от западен тип.     За по-наблюдателните илюзиите приключиха още в първата година на мандата, а малко след това стана ясно, че Европа ще бъде за ГЕРБ единствено легитимация. И че обещанията за цивилизованост ще останат в сферата на мантрите. Управляващите възкачиха на пиедестал репресивния апарат на МВР, овладяха всички канали за влияние, наследени от управлението на БСП и ДПС, а впоследствие подчиниха съдебната система и медиите. Нищо, че Борисов до ден днешен обяснява, че магистратите са неприкосновени, а журналистите само го критикуват. Именно той е авторът на заключението, че който владее Темида и средствата за масова информация - той управлява. На фона на всичко това при всяко скръцване със зъби от Брюксел премиерът винаги намираше обяснение: че властимащите не били разбрани правилно, че щели да се поправят, че той много искал всичко да е по западен модел, но останалите в Бълария не били готови за това. Досега приказките му все някак успяваха да убедят родното общество, а европейският елит ги смяташе за достатъчно задоволителни. Защо - това е тема дълга и отделна, затова да го кажем съвсем кратко: имитацията задоволяваше всички.   Краят на илюзиите   Но на 19 септември 2018 година илюзиите приключиха и нито една имитация на европейскост вече не може да залъже западните партньори на България. За жалост на самите българи все още може да им бъде пробутан разказът за националния суверенитет, за озъбения джендър, дебнещ иззад брюкселските храсти, за соросоидната заплаха, която ще направи децата им хомосексуални, либерали или даже хомосексуални либерали... Само ден след като т.нар. „Патриоти\" внесоха в Министерски съвет искането България официално да подкрепи унгарския премиер Виктор Орбан и неговото управление, което е заплашено от европейски санкции заради неспазването на върховенството на закона и човешките права, решението бе прието. Именно това е сега официалната позиция на българското правителство, оглавявано от Бойко Борисов. България вече работи по изготвянето на позиция за Съвета на ЕС, в която се посочва, че София е против стартирането на наказателна процедура срещу Унгария. Страната е заплашена да бъде лишена от право на глас в ЕС, но на практика това няма как да се случи - за целта се изисква единодушното одобрение на другите държави-членки, а Полша и Чехия вече се обявиха против. Тоест, не България ще спъне мярката срещу Унгария. Но София, която иначе е твърдо против разделянето на Европа на две скорости, сега сама се сложи в Б-отбора. На този 19 септември ние сами се отказахме от европейските ценности и сами избрахме пътя към втория ешелон на ЕС. Знакът, даден от правителството, изглежда още по-недвусмислен на фона на факта, че жарката подкрепа за Орбан дойде броени дни след топлата му среща с Владимир Путин.   \"България е следващата\"   Не е случаен и анонсът, с който България заяви подкрепата си за Орбан. \"Днес е Унгария, утре това се готви за Полша, а един ден може да се стовари и срещу България\", възкликна вицепремиерът Красимир Каракачанов, обявявайки правителственото решение. И не е далеч от истината. България подлежи на критики по всички параграфи, по които Брюксел порицава Унгария. Извън факта, че гузни за състоянието на родната демокрация, българските управляващи не искат да критикуват други страни за същите тези дефицити, друг символен момент е удивителното единомислие между управляващи и опозиция по темата за постепенното ни оттегляне от Европа. Фактът, че зад \"каузата\" застават както „Патриотите\" и ГЕРБ, така и БСП разкрива онова отдавна подозирано съглашателство между представителите на българската върхушка. А то е лесно обяснимо от гледна точка на „предимствата\": колкото по-далеч от Запада и по-близо до евразийските разбирания за управление, толкова по-малко гражданска енергия, а оттам повече властови ресурс за тях самите. Въпросният неограничен властови ресурс се нарича корупция. Още една тема, по която Унгария е критикувана от ЕС От българска гледна точка обаче главното е друго - сред парламентарните партии очевидно няма нито една формация, която да е истински европейска. За БСП и „Патриотите\" беше ясно от самото начало, Марешки го заяви впоследствие с настояването да излезем от НАТО, а ГЕРБ показаха истинското си лице в сряда, изявявайки готовност да защитят Орбан. ДПС може и номинално да се обявява против тази идея, но действията на партията показват реалния ѝ рефлекс, който няма много общо със Запада.   Европа вече знае за България   И не на последно място: Европа вече знае. Знае, че няма съюзник в лицето на Борисов. Самият той пък е наясно - \"ударят\" ли Унгария, България е една от следващите. Признанието дойде от най-високо ниво. От правителството, създадено с мандат на Гражданите за европейско развитие на България. Всичко това със сигурност ще надраска сериозно реномето на Борисов в Брюксел, което той иначе ползва за легитимация вътре в България. А без този ресурс, който е повече продукт на пиар, отколкото на реална политика, ГЕРБ губи не само онази символична част от името си, но и най-сериозното си предимство пред останалите парламентарни субекти. Ето защо веднага след като бе обявено, че решението е подкрепено от Министерския съвет, Борисов от Залцбург допълни, че заседанието на кабинета е било оперативно, а гласуването без правна стойност. Думи, с които той за пореден път се опита да изглежда европеец в Европа и нашенец в България. Този път обаче илюзии няма: оперативно решение на Министерския съвет означава едно - министрите са гласували \"за\", а сега предстои само окончателното оформяне на позицията. Изборът е направен: България се отказва от опитите да влезе в ядрото на ЕС. И зад този избор стои именно партията, която сложи Европа в името си.", "date": "2018.09.21", "title": "Как България сама се вкара в Б-отбора на ЕС"}
{"url": "http://www.classa.bg/%D1%81%D0%B2%D1%8F%D1%82/item/387480-%D1%82%D0%B5-%D0%B8%D1%81%D0%BA%D0%B0%D1%82-%D0%B1%D0%B5%D0%BB%D0%BE%D0%BA%D0%BE%D0%B6%D0%B0-%D0%B5%D0%B2%D1%80%D0%BE%D0%BF%D0%B0", "text": "Те искат хомогенна Европа с белокожо население и твърдят, че континентът се превръщал в „ислямска държава\". В Австрия расте популярността на т.нар. идентитаристи от години.            Не, благодарим!\" Този плакат окачиха група млади австрийци на паметника на императрица Мария Терезия във Виена, след като с помощта на кран бяха забулили с никаб главата на 20-метровата статуя. Това се случи през есента на 2016 година. Тази акция беше организирана от австрийския клон на така нареченото „Индентитарно движение\", чиито членове често биват наричани „десни хипстъри\". Идентитаристите са общоевропейско младежко движение, възникнало във Франция през 2003 година, като в последно време тъкмо австрийският клон задава тона на движението. Според Фарид Хафез, политолог от университета в Залцбург, идеологията на групировката е „модерна форма на расизма\".   Срещу ислямизацията на Европа   Австрийските идентитаристи използват социалните мрежи, за да привлекат внимание към своите улични акции и да попаднат в полезрението на медиите. През април 2016 година активисти на движението се изкатериха на покрива на главната квартира на Зелените в Южна Австрия и разпънаха плакат с обвинение срещу политиците, че подкрепяли ислямизацията на Европа. Пак през 2016 десните хипстъри* нахлуха на една театрална сцена, където в спектакъла участваха бежанци. Идентитаристите разплискаха по сцената червена течност, подобна на кръв, и разпръснаха листовки с лозунга „Мултикултурализмът убива!\".      А един от лидерите на австрийските идентитаристи, 29-годишният Мартин Зелнер, нае плавателен съд с цел да блокира корабите на хуманитарните организации, които подпомагат мигрантите да прекосят Средиземно море от Либия към Европа. През юли 2018 г. съдът в Грац оправда 17 членове и привърженици на организацията, които бяха обвинение в създаване на престъпна групировка и разпалване на омраза срещу мигрантите от Турция и срещу мюсюлманите. Това съдебно решение сякаш окрили идентитаристите. На следващия ден в Ютюб се появи видео с разговор между Зелнер и неговата американска приятелка Бритъни Петибон, видеоблогърка и активистка. И двамата уверяват, че тактиката на движението не е расистка. По възгледите си десните хипстъри в Австрия всъщност не се отличават особено от други крайно десни протестни движения, включително и от ксенофобската „Пегида\" в Германия.   Идентитаристите се застъпват за хомогенна Европа с белокожо население. Те смятат, че континентът се превръща в „ислямска държава\" и разпространяват заговорническа теория, според която на мястото на светлокожите европейци скоро ще се настанят мигранти от страните в Близкия изток и Африка. В основата на тази теория са залегнали изкуствено завишени статистически данни и неподкрепени с факти демографски прогнози. В действителност делът на граждани от трети страни в момента възлиза едва на 4% от общото население на държавите в ЕС.   Етноплурализъм?   Независимо от своите възгледи, идентитаристите се опитват да се отърват от клеймото „расисти\" и да се разграничат от традиционните ултра десни. Тъкмо с оглед на това тези млади хора използват по-неутрална терминология. Мартин Зелнер, например, нарича себе си не „националист\", а „патриот\". Членовете на движението описват своята идеология като „етноплурализъм\", нищо че тя всъщност цели разделянето на нациите и предотвратяването на масова миграция с цел да бъдела съхранена „европейската идентичност\". Идентитаристите прокарват и идеята за „обратна миграция\". Зад този термин се крие желанието религиозните свободи да бъдат ограничени до такава степен, че на мюсюлманите да не им остане нищо друго, освен да се завърнат в страните си. В Австрия популярността на идентитаристите расте в синхрон с нарастващото влияние на другите десни сили. През декември 2017 година дяснопопулистката Партия на свободата влезе в коалиционното правителство на консервативната Австрийска народна партия. Новото правителство вече поде инициативата да се намалят социалните помощи за чужденци, а за бежанците да се усложни процедурата за получаване на австрийско гражданство.   Колко голямо е влиянието им?   Среща на идентитаристи в Австрия   През 2015 година, в самия разгар на миграционната криза в Европа, в Австрия политическо убежище потърсиха около 90 000 души, а това доведе до нарастване на ислямофобията в обществото. Макар че броят на пристигащите бежанци рязко намаля, крайно десните партии продължават да раздухват страховете на обикновените граждани. Едно допитване на фондация „Бертелсман\" от 2017 г. показва, че една четвърт от коренните австрийци не биха искали да живеят в съседство с мюсюлмани. Германският политолог Манес Вайскирхер все пак смята, че влиянието на идентитаристите не бива да се преувеличава. Според него, в момента те не могат да повлияят на актуалната политика. В същото време обаче техните действия допълнително ни напомнят колко горещи са проблемите с миграцията и интеграцията, особено когато става дума за мюсюлмани, казва експертът. *Хипстър - Според Уикипедия, това е термин, който дефинира съвременното схващане за субкултура, съставена от индивиди със средна възраст от 18 до 45 години, които често принадлежат към средната класа, различават се с независим начин на мислене, антиконформисти по поведение, деятели на контракултурата, почитатели на съвременното изкуство, почитатели на локалната инди рок музика.", "date": "2018.09.21", "title": "Те искат \"белокожа Европа\""}
{"url": "http://www.classa.bg/%D1%81%D0%B2%D1%8F%D1%82/item/387481-%D1%83%D0%B6%D0%B0%D1%81%D0%B8-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "Новото летище в Истанбул, което трябва да бъде открито след броени седмици, е един от най-престижните проекти на Ердоган. Сега обаче се множат уликите, че през годините на строежа там са  се разигравали истински трагедии.              има две големи летища, но те от години се пукат по шевовете. Крайно недостатъчни са, за да поемат всички пътуващи до 15-милионната метрополия. Затова сега се строи трето международно летище, което да разтовари трафика. Бъдещото летище е един от най-престижните проекти на президента Ердоган. За да бъде приключен строежът до края на октомври, в рамките на обявения срок, там от четири години ударно се трудят 36 000 работници. Техните права обаче често не струват и пукната пара. Когато преди дни работниците се вдигнаха на протест срещу лошите условия на труд, полицията използва сълзотворен газ и водни струи. Общо 500 души са били арестувани, много от тях са били пребити от бой.   \"Нечовешки условия\"   Протестите на работниците са били провокирани от конкретна случка, която явно е преляла чашата на търпението: миналата седмица те били принудени в продължение на часове да чакат под проливния дъжд, докато пристигне специалният автобус, с който ги извозват от строежа до бараките, където са настанени. „След края на смяната тръгнахме към рейсовете. Навън валеше като из ведро, намокрихме се до кости. Когато след дълго чакане дойде само един автобус, всички се опитаха да се качат в него. Същата ситуация се повтори и на следващия ден и тогава започна бунтът\", обяснява 26-годишният М., който работи на строежа заедно с баща си. Работниците обявили стачка, към която се присъединили стотици. Въпреки отправените предупреждения, те отказали да се върнат по работните си места. На което полицията реагирала с насилие. Но пътуването между бараките и строежа, което продължава около два часа, далеч не е единствената причина за недоволството на работниците. Те се оплакват и от недостатъчната охрана на труда, от лошите битови условия в бараките и недостига на храна. Условията на труд са нечовешки, твърди М. и добавя: „Вкарват двуетажни легла в малки, тесни стаички. Понякога спим по осем души в едно помещение. И понеже лагерът ни е в гората, има много насекоми. Когато се върнем в бараките, ни казват: Търсете си друго място за спане, защото сега тук ще пръскаме с отрова срещу насекоми. Но къде да ида? Нямам къде да пренощувам\", разказва младежът. 25-годишният Ф. от Диарбекир работи от три месеца на строежа. Напуснал е родния си град, защото там няма работа. И той се оплаква от лошите условия в лагера: „Храната няма никакъв вкус, водата в банята е или ледено студена, или изобщо я няма, а заплатите не се изплащат навреме\", казва младият мъж и добавя, че след протеста полицията е засилила присъствието си. „Все едно сме в извънредно положение. Навсякъде са разположени танкове.\"   Кадър от протест срещу лошите трудови условия на новото летище в Истанбул   Работниците са повдигнали общо 15 искания, сред които подобряване на битовите условия, редовно изплащане на заплатите и по-добра охрана на труда. Последното е сред най-острите проблеми на строежа. Най-голямата турска опозиционна партия, Републиканската народна партия (CHP), още преди месеци внесе в парламента искане да бъдат разследвани причините за смъртта на 400 работници, загинали на строежа на новото летище. Турското министерство на труда твърди обаче, че там са загинали само 27 души.   Досега летището е струвало 11 милиарда евро   Казим Байрактар, адвокат на работническия синдикат „Иншаат-Иш\", разказва, че членове на синдиката предприели опити да проверят охраната на труда на строежа, но не били допуснати. „По-лесно е да влезеш в някоя казарма, отколкото да те пуснат на този строеж\", казва Байрактар и обяснява, че е почти невъзможно да се осъществи какъвто и да било контакт със семействата на загиналите работници. „Близките на жертвите биват заплашвани - за да не стигнат въпросните случаи до съда\", твърди юристът. От 36-те хиляди работници на строежа 15 000 живеят в един лагер, обяснява на свой ред Али Йозтутан, председател на синдиката на строителните работници IYI-SEN. По неговите думи, още от самото начало на строителните работи е имало редица нарушения, които така и не са били преустановени, тъй като отговорните за строежа са искали да пестят разходи. В същото време правителството игнорира оплакванията на работниците и преследва една-единствена цел - новото летище да бъде открито навреме, на 29 октомври, когато се отбелязва Денят на турската република. Досега летището е струвало близо 11 милиарда евро и ще има капацитет да обслужва до 90 милиона пътници на година.", "date": "2018.09.21", "title": "Ужаси на новото летище в Истанбул"}
{"url": "http://www.classa.bg/%D1%81%D0%B2%D1%8F%D1%82/item/387482-%D0%B7%D0%B0%D1%80%D0%B0%D0%B4%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%86%D1%8A%D1%80%D0%BA%D0%B2%D0%B8%D1%82%D0%B5", "text": "Руската православна църква може да обяви Вселенския патриарх за нелигитимен. Политическите и военните битки за Украйна се пренесоха и в православната църква. Москва може да получи подкрепа и от БПЦ               на дипломатическите отношения\" – Волоколамският митрополит Иларион, първият дипломат на Руската православна църква (РПЦ), много точно определи решението на Светия Синод в Москва. Синодът постанови, че временно спира да споменава името на Вселенския патриарх Вартоломей по време на литургии и прекъсва всякакви контакти със структури, които се председателстват от Вселенската патриаршия.     Следващата стъпка ще бъде прекъсването на евхаристичното взаимодействие, тоест – да се забрани на духовниците от двете църковни юрисдикции да участват в общи богослужения, а на вярващите – да се причестяват в храмовете под егидата на другата патриаршия. Тази стъпка е много по-сериозна от първата, защото ще доведе до нещо нечувано: РПЦ ще обяви за нелигитимен най-древния православен патриарх. Сигурен съм, че тя ще бъде предприета съвсем скоро, защото патриарх Вартоломей няма да се откаже от плановете си за автокефална Украинска православна църква (УПЦ).   Патриарх Кирил в изолация   В резиденцията на Вартоломей в истанбулския квартал „Фенер\" смятат следното: когато през 17-и век е дал на московския митрополит правото да назначава епископи в Киев, Константинополският патриарх изобщо не се е отказал от своята юрисдикция в Украйна. В Москва обаче твърдят точно обратното: че Украйна е била предадена завинаги под юрисдикцията на РПЦ. Дискусията дали Вартоломей има право да изпраща свои екзарси в Киев във връзка с бъдещата независимост на УПЦ ще се точи години, ако не и десетилетия. Но нека да си припомним, че църковните конфликти понякога траят цели столетия. Повечето автокефални православни църкви най-вероятно няма да оспорят решението на Вселенския патриарх. РПЦ ще се окаже в изолация - или в полуизолация, в случай, че по стар обичай получи подкрепа от Грузинската, Сръбската и Българската православна църква. След това ще възникне и конфликт около църковните имоти в Украйна. Нека не забравяме, че в Украйна има достатъчно радикално настроени хора, а и провокатори на руските тайни служби. Особено пък като имаме предвид, че догодина там предстоят президентски и парламентарни избори. Опасявам се, че може да се стигне дори до масови безредици на квазирелигиозна основа. И Кремъл ще разполага с прекрасен повод да подклажда дестабилизирането на страната, с която Русия вече от пет години води война. „Война\" – това, впрочем, е най-важната дума в тази междуцърковна криза. Бившият митрополит на РПЦ, а сега духовен глава на самообявилата се Киевска патриаршия Филарет Денисенко още в средата на 1990-те години изпрати до Вселенския патриарх молба за църковна автономия. Тази и последвалите молби дълго време оставаха без отговор, а Вселенският патриарх не делегираше никакви екзарси в Киев. Моето лично мнение е следното: дори да не съществуваше Вселенски патриарх, въпросът за учредяването на автокефална УПЦ тъй или иначе щеше да възникне тъкмо сега. Защото официалните говорители на РПЦ вече от четири години говорят за „руския свят\", за „украинци и руснаци като един народ\" и за „гражданската война на украинска земя\", а това нямаше как да не предизвика ответна реакция, изразяваща се в желанието да се скъса с всичко московско и да се направи своя собствена, национална и патриотическа църква. Тъкмо тази църква, която под името „Киевска патриаршия\" продължава да благославя батальоните, отправящи се към фронта, да организира болници за ранените и да събира колети за войниците. Именно логиката на войната ускори процеса на църковната независимост. Ако го кажем с езика на бизнеса: голямото украинско търсене в крайна сметка роди и предлагането откъм Истанбул.   Послушната РПЦ Част от най-активните представители на православната общественост и духовниците в РПЦ напоследък взимат на въоръжение нов аргумент: възникването на украинска автокефалия ще предизвика разпространяването на ерес, или казано по-просто - на национализма в новата украинска църква. Но според мен, във военни условия това е просто неизбежно. Все пак доста странно е, че тези обвинения идват именно от страна на онези, които поощряваха молебените на позициите на така наречените „опълченци\", призоваваха руснаците към освободителна борба и славословеха създаването на „Новорусия\". Инстинктивният имперски шовинизъм, който е присъщ на голяма част от клира и вярващите в рамките на РПЦ, се сблъска с неизбежния в условията на война национализъм на бившите украински „братя\". РПЦ имаше един-единствен начин да запази влиянието си в съседната страна: тя трябваше своевременно, ясно и недвусмислено да осъди украинската политика на Кремъл или поне да се отграничи от нея. Но понеже това не се случи, автокефалията ще я бъде, а вероятно ще настъпи и разкол сред украинските православни. Още повече, че Кремъл няма да пожали сили и средства, за да го разпали. Та нали на война всички средства са позволени? Търси се виновен   Свидетели сме на окончателното погребване на месианските претенции на руската църковна йерархия и на концепцията за някакъв „руски свят\". А това може да постави началото на нещо ново в живота на Православната църква. Макар че е наивно да се очаква, че клирът или православната общественост ще си направят някакви трезви изводи. Отделянето на Украйна ще бъде приписано на безпринципния Порошенко, на гръцките интриганти от Вселенската патриаршия, които завиждат на могъществото на РПЦ – и, разбира се, на американците, без които, както се знае, в света никога нищо не се случва. Тук, при това съвсем сериозно, трябва да добавим и НАТО. Защото, преди ръкополагането си, сегашният патриарх Вартоломей е отбил двугодишна срочна военна служба като офицер в турската армия. Около този факт в неговата биография вече се вдигна голяма пушилка във форумите на православната блогосфера. Църквата (заедно с по-голямата част от руското общество) и занапред ще продължи да играе вече привичната ѝ роля на жертва на някакъв световен заговор. А това означава, че тя по-скоро ще се окаже неподготвена и за неизбежно надвисващите над Русия социални и политически бури. Така, както не беше готова и за кризата около Украйна.", "date": "2018.09.21", "title": "Заради Украйна: война на църквите"}
{"url": "http://www.classa.bg/%D1%81%D0%B2%D1%8F%D1%82/item/387483-wall-street-%D0%B7%D0%B0%D0%BF%D0%B8%D1%81%D0%B0-%D0%BD%D0%BE%D0%B2-%D1%80%D0%B5%D0%BA%D0%BE%D1%80%D0%B4", "text": " на сините чипове Dow Jones достигна високите си стойности от януари тази година, след като ръста в цената на акциите на Apple и избледняването на опасенията, свързани с търговската война подкрепиха индекса, съобщава CNBC. Dow прибави 251,22 пункта към стойността си, като сред най-добре представилите се компании освен производителят на iPhone бяха и Boeing и Caterpillar. Широкият показател S&P 500 нарасна с 0,78%, достигайки исторически връх. Дори президентът Доналд Тръмп отбеляза постижението в Twitter.     Технологичният измерител Nasdaq отчете ръст от 0,98%. Акциите на Amazon поскъпнаха също с 1%, след като компанията представи, няколко устройства, които могат да бъдат управлявани от гласовия й асистент Alexa, включително микровълнова печка. Apple се разписа с повишение в стойността на книжата си с 0,8%. Акциите на Boeing и Caterpillar – компании, които са от лидерите в износа на САЩ, поскъпват съответно с 0,6% и 2,2%. От китайското министерство на търговията заявиха в четвъртък, че страната се надява САЩ да предприемат стъпки за коригиране на поведението си. Коментарът идва на фона на двустранните мита, които бяха въведени в последната седмица.     Администрацията на САЩ съобщи в понеделник, че ще наложи мита от 10% върху китайски внос на стойност 200 млрд. долара. Очакванията са до края на годината митата да нараснат до 25%. Китай отвърна във вторник чрез обявяването на мита, насочени към 5 хил. американски продукта на стойност 60 млрд. долара, които ще влязат в сила от следващата седмица. Освен това азиатската страна подаде жалба до Световната търговска организация заради последните мита. Наложените мита обаче се оказаха по-малки, отколкото първоначално се очакваше и именно това подкрепи представянето на капиталовия пазар. „Не съм изненадана, че инвеститорите приемат последните въведени мита и по-малко агресивния отговор от страна на Китай като положителни\", коментира Кейт Уорн, инвестиционен стратег в Edward Jones. Според нея по-обраната реакция на Китай съвсем логично се разглежда като положителна. Във вечерните часове еврото поскъпна спрямо долара с 0,95% до 1,1784 долара. Търговията с петрол обаче е на червена територия. Фючърсите върху американския суров петрол с доставка през октомври поевтиняха с 0,45% до 70,80 долара за барел. Понижението при сорта Брент е с 0,97% до 78,63 долара за барел. Златото обаче поскъпва с 0,34% до 1212,40 долара за тройунция", "date": "2018.09.21", "title": "Wall Street записа нов рекорд"}
{"url": "http://www.classa.bg/%D1%81%D0%B2%D1%8F%D1%82/item/387477-%D1%80%D1%83%D1%81%D0%B8%D1%8F-%D0%B5%D0%B4%D0%B2%D0%B0-%D0%BB%D0%B8-%D1%89%D0%B5-%D0%BE%D1%82%D0%B2%D1%8A%D1%80%D0%BD%D0%B5-%D1%81%D0%BB%D0%B5%D0%B4-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%81-%D0%B8%D0%BB-20", "text": "Властите в Русия ще проучат в подробности данните на Израел за инцидента с руския самолет Ил-20, свален в Сирия в началото на седмицата. Това заяви президентският прессекретар Дмитрий Песков. В случая има все още бели петна, но едно е ясно: Москва едва ли може да вземе мерки срещу еврейската държава, която обвинява за станалото – макар да призна, че Ил-20 е улучен от сирийски ракети. Защото Израел е твърде необходим на Кремъл в Сирия. В ситуацията с Ил-20 президентът Владимир Путин се ръководи от данни на руското отбранително ведомство, съобщи шефът на кремълската пресслужба. „Електронна информация абсолютно за всяка минута и секунда от всички полети, осъществявани там, на първо място за полета на нашия самолет, имат нашето министерство на отбраната и Генералният щаб. Точно от тази информация се ръководи президентът“, каза Песков пред журналисти. И напомни, че в телефонен разговор с израелския премиер Бенямин Нетаняху руският държавен лидер склони делегация от експерти, водена от главнокомандващия израелските ВВС Амикам Норкин, да предостави на Москва собствени данни. „Те засега още не са получени. Експертите ни със сигурност ще ги проучат“, подчерта Песков. При все че по-рано Путин свърза гибелта на самолета над Средиземно море с „поредица от трагични случайни обстоятелства“, разговорът му с главата на израелското правителство не мина без обвинения. „Владимир Путин напомни, че военновъздушните сили на Израел предприемат такива операции в нарушение на сирийския суверенитет – съобщи на сайта си пресслужбата на Кремъл. – А в случая не са били спазени и руско-израелските договорености с цел предотвратяване на опасни инциденти, затова руският самолет е попаднал под огъня на сирийските средства за ПВО. Президентът на Русия прикани израелската страна да не допуска в бъдеще подобни ситуации.“ От своя страна Нетаняху изрази съболезнования по повод инцидента в Сирия, довел до гибелта на 15 руски военни. Премиерът обеща да осигури подробна информация за действията на израелската авиация в деня на трагедията. От момента, в който руските военни са започнали операцията си срещу терористичните групировки в Сирия, Москва и Ерусалим демонстрират партньорски отношения на доста високо равнище. Това посочва по-специално печатът в Израел. Вестник „Аарец“ изтъква, че на всички нива в израелския политически и военен елит се е действало много предпазливо с оглед да се избегнат търкания с руските сили, опериращи в Сирия от септември 2015 г. Доста добри резултати показват от няколко години и самите руско-израелски контакти, осъществявани например чрез гореща линия между руските оперативни центрове във въздушната база Хмеймим и щаба на израелските ВВС в Тел Авив. Трудно представимо е заради инцидента с руския самолет Израел да изгуби свободата си на действие спрямо ирански цели в Сирия, пишат израелски медии. Путин обаче обещава ответни мерки. „Те ще бъдат насочени главно към допълнителни гаранции за сигурността на нашите военнослужещи и нашите обекти в Сирийската арабска република. И става дума за такива стъпки, че всички ще ги забележат“, заяви руският лидер. В експертните среди впрочем буди съмнение възможността за реални мерки срещу еврейската държава. „Всичко огласено от руското ръководство бе демонстрация на твърди намерения с цел да обясни пред електората гибелта на военнослужещите, затова се наложи да поразмаха пръстче (на Израел, бел. на изданието) – заяви пред „Независимая газета“ Антон Мардасов, експерт на Руския съвет по международните въпроси. – Всъщност обаче, доколкото се знае, ПВО на руските обекти напоследък не се засилва, по-скоро обратното. Според мен Русия и Израел ще се разберат сега за по-своевременно уведомяване и полетите на израелската авиация да не се извършват толкова близо до руски обекти. Като ответни мерки е възможно най-много да се подсилва и занапред в технически аспект сирийската ПВО. Зенитно-ракетните комплекси С-200 например са капризни за обслужване и много се съмнявам да ги поддържат в бойна готовност само с усилия на сирийците.“ Експертът отбелязва, че през времето на руското военно присъствие в Сирия специалистите от федерацията явно са възстановили боеспособността на комплексите, създадени още в Съветския съюз, за да може Сирия да брани своя суверенитет. „Но да доставяме там по-модерни ракетни системи със среден обсег, както спомена Москва през април, след удара на западни страни по Сирия, е контрапродуктивно – смята Мардасов. – Ако бъде затруднен достъпът на Израел в сирийското въздушно пространство, Иран тутакси ще се възползва и ще активизира доставките на оръжия. Което ще провокира израелците да реагират още по-твърдо: те ще планират другояче операциите за ликвидиране на ирански обекти. Така ще се вдигне градусът на конфронтацията в Сирия, затова сега всички ще се ограничат с мерките, вземани преди, но коригирани донякъде.“ Александър Шумилин – доктор на политическите науки и главен научен сътрудник в Института за Европа към Руската академия на науките, заяви пред „Независимая газета“, че Русия най-вероятно ще набляга върху чувството за вина във всички преговори с Израел. „Израелците ще си придават разбиращ вид и ще отричат всичко – смята експертът. – Отричането като практика там е развито може би дори по-добре, отколкото в Русия. Онова, което израелските политици отричат, се посреща с разбиране в самия Израел. Всичко ще мине точно така. Инцидентът ще се свие до нивото на дребни политически жилвания – и толкова. Въпросът е приключен, точка. Военните естествено биха желали да отвърнат някак, но им е казано: „Стоп“. Естествено Израел никога няма да спре обстрелите на сирийска територия. И няма да престане, ако ще да бъдат свалени 50 самолета. Въпросът е прекомерно сериозен за съществуването на Израел.“  ", "date": "2018.09.21", "title": "Русия едва ли ще отвърне след трагедията с Ил-20"}
{"url": "http://www.classa.bg/%D1%81%D0%B2%D1%8F%D1%82/item/387475-%D0%BC%D0%B0%D1%80%D1%82%D0%B8%D0%BD-%D0%B7%D0%B5%D0%BB%D0%BD%D0%B5%D1%80-%D0%BD%D0%BE%D0%B2%D0%BE%D1%82%D0%BE-%D0%BB%D0%B8%D1%86%D0%B5-%D0%BD%D0%B0-%D0%BA%D1%80%D0%B0%D0%B9%D0%BD%D0%BE%D1%82%D0%BE-%D0%B4%D1%8F%D1%81%D0%BD%D0%BE-%D0%B2-%D0%B5%D0%B2%D1%80%D0%BE%D0%BF%D0%B0", "text": "Той самият признава, че е бил в неонацистки групи като по-млад, но се оправдава, че не е имал алтернатива и не е имало десни патриотични движения. Запитан дали е бил расист, Зелнер казва, че не смята да е бил такъв. Облечен с тениска, впити дънки и с модерна прическа - той е Мартин Зелнер и е новото лице на крайното дясно в Европа. Групата, на която е лидер в Австрия, привлича огромно медийно внимание. Мнозина обаче се колебаят дали думите на Зелнер, че движението му е напълно миролюбиво и не проповядва расизъм, отговарят на действителността. През април 2016-а стотици се събират в театралната зала на университета във Виена, за да гледат постановка по Есхил, изиграна от търсещи убежище мигранти от Сирия, Ирак и Афганистан. В един момент започва неочаквана инвазия на сцената. Членове на крайнодясната Generation Identity (GI) нахлуват, носят плакат, който обвинява публиката в лицемерие и я заливат с изкуствена кръв. Актьорите започват да викат, защото си мислят, че наистина ги нападат. Настават сблъсъци, докато публиката се опитва да изведе демонстрантите. Една от жените на сцената идва от Мосул, Ирак - град, попаднал под властта на \"Ислямска държава\" - и всички призраци от миналото оживяват пред очите й. Тя и колегите й съвсем сериозно си мислят, че натрапниците са там, за да ги убият. Младият мъж, който е предводител на GI, вижда нещата по друг начин. Той не смята, че някой е бил чак толкова травматизиран от случилото се. Няма сериозни травми, никой не е приет в болницата... Мартин Зелнер е на 29 години и изглежда като типичен представител на своето поколение - има изрядна прическа и модерни дрехи и като цяло се вижда, че полага доста грижи за външния си вид. Като повечето си връстници, и той прекарва доста време вперил поглед в смартфона си. Само че в неговия случай обикновено става въпрос за публикуването на поредата тирада за вредите от мултикултуризма или как мюсюлманите искат да завземат Европа. Във видеата му в YouTube често участва и неговата годеница Британи - друг крайнодесен влогър и фен на конспирациите. Тя вярва в \"геноцид над бялата раса\" и кръгове от педофили, покровителствани от Хилъри Клинтън и т.н.     По-рано през тази година Мартин и Британи получиха забрана за влизане на територията на Великобритания поради опасения за проповядване на реч на омразата.  А в Австрия Зелнер не е само лидер на GI. Той е и лице на \"Идентитарианското движение\" (Движение за национална идентичност), което води ожесточени кампании срещу мюсюлманските мигранти като проповядва, че те са заплаха за Стария континент и евентуално ще претопят европейското население. Движението започва във Франция през 2012-а и се разраства в девет държави, сред които Германия, Италия и Великобритания. То няма особено многобройна членска маса, но за сметка на това поддръжниците му са доста шумни и получават широко медийно отразяване. През лятото на 2017-а GI 150 хил. паунда чрез краудфъндинг, за да наеме кораб, който да патрулира в Средиземно море и да лови нелегални мигранти, още преди да са стъпили на европейска територия. Кампанията получи подкрепата на неонацистки сайтове, бивши членове на Ку-Кукс Клан и американски крайнодесни организации. Нещата не се развиват по план и корабът е задържан, а капитанът е арестуван с обвинение, че на борда има нелегални мигранти от Шри Ланка. Няколко месеца по-късно GI плаща за хеликоптер, който разпъва постер в Алпите, на който пише, че бежанците не са добре дошли тук. \"Каскадата\" струва 50 хил. евро, а организаторите си навличат сериозни проблеми в Австрия. Според австрийските власти движението насажда омраза и нетърпимост към мюсюлманите, бежанците и чужденците. По тази причина групата е приравнена с криминална организация, а не с неправителствена организация. През годините GI е определяна като сбирщина от хипстъри неонацисти, които казват, че не са склонни към насилие, но действията им показват нещо различно. Други виждат в групата реална заплаха за сигурността на Австрия и Европа. Според вторите активистите представят мигрантите като натрапници и опасни проповедници на исляма, а това подтиква към агресия останалите. Така се стига до обиди към забрадени жени по улиците и тормоз. GI казват, че не са расисти, а просто изказват на глас възгледите на повечето австрийци. Мартин Зелнер е израснал в богато предградие на Виена като през тийнейджърските си години се увлича по национализма. Постепенно става част от неонацистките движения и възприема като духовен ментор Готфрид Кюсел. По онова време Кюсел вече е в затвора заради опити да възкреси нацизма. Кюсел е австрийски политически активист с крайно-десни възгледи. Той отрича Холокоста и заради възгледите си лежи на два пъти в затвора. В момента Зелнер работи в разхвърлян апартамент в центъра на Виена. Освен стая, пълна с камери и лаптопи, където той снима видеата си, няма почти нищо друго като обзавеждане. Зелнер е спокоен и уверен в действията си, въпреки че преди ден той и 16 негови съмишленици са обвинени в криминална дейност. Лидерът на GI е убеден, че са невинни и че репутацията им ще бъде реабилитирана пред цяла Австрия. Прокурорът обаче е наредил разследване и на финансирането на организацията. Поддръжниците на движението обичат да наблягат на това, че не са расисти. Но какво да кажем за миналото на Зелнер, което навява други асоциации...", "date": "2018.09.21", "title": "Мартин Зелнер - новото лице на крайното дясно в Европа"}
{"url": "http://www.classa.bg/%D1%81%D0%B2%D1%8F%D1%82/item/387476-%D0%B2%D0%B5%D0%B4%D0%BD%D1%8A%D0%B6-%D0%BE%D1%82%D0%B2%D0%BE%D1%80%D0%B5%D0%BD%D0%B0,-%D0%BA%D1%83%D1%82%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D0%BD%D0%B4%D0%BE%D1%80%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B7%D0%B0%D1%82%D0%B2%D0%BE%D1%80%D0%B8", "text": "Скрити от световната общност, американските експерименти с биологически и химически оръжия, провеждани близо до границите на Русия могат като бумеранг да ударят по Запада. „Русия е разположила своя секретна лаборатория в Куба, едва на 60 километра от Флорида, в която учените се занимават с разработката на смъртоносни, опасни биотоксини, а също и средствата за транспортирането в САЩ. „ Подопитен материал“ в хода на тези експерименти са местните жители-кубинци. Само за един месец 30 от лицата над които са провеждани опити са починали след въвеждане на експериментални биопрепарати в организма им. За това свидетелстват секретни документи, получени от американските спецслужби предадени от служител на въпросната лаборатория. Освен това, в лабораторията се създават специални видове оръжия и боеприпаси за заразяване на територии на противника с опасни, смъртоносни бактерии и вируси. Например, дрон – преносител на отровни насекоми. Квадрокоптер, който пренася кутия с насекоми заразени със смъртоносни вируси, и разпръсква в полет съдържанието на кутията над територията на противника. В лабораторията се разработват и химически боеприпаси. В частност, полеви боеприпас зареден с отравящо вещество, патрон с токсично вещество ( подходящ за пушки М-16) който може тайно да бъде подхвърлен на американските войници: при сработване патрон изпуска отровното вещество след като се пробие капсулата)“. Ако подобна информация за тайна и смъртоносно опасна дейност на Русия непосредствено до границите на САЩ, при това потвърдена с официални документи беше излязла в американската преса, как мислите, каква би била реакцията на правителството на САЩ и на американската общественост? Без да ходим на врачка е ясно, че първата реакция на населението на страната би била крайно възмущение от бездействието на правителството, което е допуснало съществуването на развъдник на смъртоносна зараза под носа си. Американския конгрес незабавно би се захванал с разследване на подобен шокиращ факт. И съвсем вероятно дори би се стигнало до импийчмънт на президент на САЩ след провеждане на разследването, за непростително безотговорното отношение към въпросите за национална сигурност. Във всеки случай администрацията на САЩ би поискала спешно свикване на Съвета за сигурност на ООН и приемането на резолюция, изискваща незабавното предаване на тази руска биологична лаборатория под международен контрол, осъждайки Руската федерация за подготовка на биохимична война срещу САЩ и света. А в случай на блокиране от страна на Москва на въпросната резолюция, въоръжените сили на САЩ биха пристъпили към провеждането на специална пълномащабна блокада и изолация на Куба с цел принуждаването й да спре дейността на всички подобни лаборатории на територията си и унищожаване на цялото им оборудване. Мисля, че всеки честен американец би се подписал под извършването на изброените действия на собственото си правителство в случай на подобна критична ситуация. Само че нищо подобно няма да се случи. По простата причина, че няма и никога не имало, никаква руска секретна лаборатория, която да развива такава страховита дейност под носа на САЩ. Но всичко, което описахме по-горе в примера, действително се случва. Но на другия край на земята, под носа не на САЩ, а на Русия. И по-конкретно в Грузия, където действа американски „биологичен център“ носещ името на американски сенатор ( Ричард Лугар). И именно този център се занимава с всичко описано по-горе в примера, който дадохме. За това свидетелстват и секретните документи от този „Център“, който преди дни, а по-точно на 11 септември 2018, бяха представени от бившият министър на Грузия по държавна сигурност Игор Гиоргадзе. Именно в тях, се посочва, че 30 души – граждани на Грузия са починали от необяснима смърт, след като са били инжектирани с препарати Harvoni и Sovaldi, създадени от американската фармацевтична компания Gilead Sciences. И още едно удивително съвпадение към това – най-големият акционер на тази компания се оказва не кой да е, а бившия министър на отбраната на САЩ Доналд Рамсфелд. По времето на когото, като шеф на Пентагона, са били създавани и отваряни подобни лаборатории в много страни от бившият СССР, включително и в Грузия. Изглежда, че г-н бившия военен министър на САЩ доста удачно е успял да съчетае собствените си бизнес интереси с държавните дела. И в рамките на това удачни съчетание Пентагона на постоянна основа е отделял на въпросните лаборатории грантове за изучаването на възбудителите на Конго-Кримска хеморагична треска, атипична чума, щамове на особено опасни патогени и болести на едра шарка. А действието им се изследва върху представители на кавказката етническа група, както и с хора от славянски и азиатски произход.     А сега ми отговорете на един много прост въпрос: как бихте постъпили вие на мястото на Русия с държавата, която е разположила по целия периметър на границите на Руската Федерация много подозрителни биохимически обекти. Още повече, че тези обекти се занимават с подобно, меко казано, съмнителна дейност, като описаната по-горе? И тази тяхна дейност е потвърдена от множество документи като случая с Грузия- стотици хиляди страници). Тоест, ако наричаме нещата с истинските им имена, те (САЩ) напълно вероятно се готвят към масовото унищожаване на населението на Русия използвайки методите на биологическата и химическа война. При всички положения, няма никакви убедителни опровержения, че това не е така, ако не броим лекомисленото заявление на представителя на Пентагона Ерик Пехон, че „ тези твърдения на руснаците са просто смехотворни и в никакъв случай не отговорят на истината“. На Вас би ли Ви харесала такава ситуация? Именно- и на Русия не й харесва. Защото Русия не си позволява да се занимава с такива неща под носа на САЩ и около границите им. И Русия не смята за правилно, че която и да било държава, даже такава велика като САЩ може да си позволи да си играе с живота и здравето на хората, подлагайки ги под действието на смъртоносни биопрепарати, готвейки се да ги използва срещу населението на цели държави. Класикът на английската литература, писателят Робърт Луис Стивънсън има много подходяща мисъл по този повод: „ Онзи който живее в стъклен дом, не трябва да хвърля камъни по домовете на другите“. А от себе си ще добавя, че ако в ролята на „камъните“ са опасни и смъртоносни вируси и бактерии, в които, онези, които създават такива лаборатории, виждат ефективно оръжие за бъдеща война. В действителност, това е истинска кутия на Пандора, която, ако веднъж бъде отворена, би унищожила всички. И подобни „кутии на Пандора“ в света вече има десетки. И е печално, че именно САЩ, днес се превърнаха в световен лидер в опитите си да дадат воля на ужасното съдържание на кутиите. И това е реален проблем! Който Запад не иска да види, само заради това, че е уверен, че биохимическата зараза е разположена по чужди граници. И никога няма да стигне до тях. А това е много опасно заблуждение.   Източник:  www.elespiadigital.com/index.php/noticias/historico-de-noticias/22548-la-caja-de-pandora-nuevamente-esta-sin-cerrar  ", "date": "2018.09.21", "title": "Веднъж отворена, кутията на Пандора не може да се затвори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387470-%D1%81%D0%BB%D0%B5%D0%B4-%D0%BD%D0%B5%D1%8F-%D1%81%D0%B5-%D0%BE%D0%B1%D1%80%D1%8A%D1%89%D0%B0-%D0%B2%D1%81%D0%B5%D0%BA%D0%B8", "text": "Със сигурност не бихте пропуснали на улицата 42-годишната Сара Уейт. Тя има буквално \"талия на оса\" и много се гордее с това. Джена свали чутовните 45 килограма! Стана секссимвол и покори Instagram със СНИМКИТЕ си Младата жена от Орегон твърди, че много се гордее с екстремно слабата си талия.      За да изглежда по този начин, обаче, е била принудена да предприеме няколко радикални крачки, за които повечето жени не биха си помислили дори и насън. През 2012 година тя започнала да носи корсет. По онова време целта й била не толкова от красота, колкото той да придържа кръста и тялото й.      Но с течение на времето тя буквално се фиксирала на корсета и не можела никъде към него. Накрая започнала да го носи почти постоянно, сваляйки го едва за няколко часа на ден.      Не я отказала от странната идея дори и нейната бременност преди четири години. Само няколко дни след раждането тя отново си сложила корсета. Днес Сара твърди, че се чувства много секси и ходи горда по улиците, независимо от това, че за много хора изглежда странна.", "date": "2018.09.21", "title": "След нея се обръща всеки..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387471-%D1%87%D0%B5%D1%80%D0%BD%D0%BE%D0%BA%D0%BE%D0%B6%D0%B0-%D0%B1%D0%B0%D0%BB%D0%B5%D1%80%D0%B8%D0%BD%D0%B0-%D0%BE%D1%82%D0%BA%D0%B0%D0%B7%D0%B0-%D0%B4%D0%B0", "text": "Общоприетата униформа в английския национален балет не допадна на 23-годишната чернокожа балерина Прешъс Адамс и тя реши да я замени с кафява, съобщава The Independent. В този случай ще бъде в хармония с цвета на кожата. Адамс смята, че е нелогично да носи светли чорапогащи, тъй като естетиката е нарушена.      \"Долната част на тялото трябва да бъде гладко продължение на горната част, а в моя случай, розовите чорапогащи пречат на това\", обясни танцьорката. Според нея тя иска да изглежда на сцената по най-добрия начин.", "date": "2018.09.21", "title": "Чернокожа балерина отказа да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387472-%D0%B5%D0%BF%D0%B8%D1%81%D0%BA%D0%BE%D0%BF-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%BC%D0%BE%D0%BD%D0%B0%D1%85%D0%B8%D0%BD%D1%8F", "text": "Ватикана прие молбата на епископ от Индия да бъде временно освободен от своите свещенически задължения, след като полицията го разпитва втори ден по обвинение, че е изнасилил монахиня, предаде Ройтерс. В писмо, достигнало до Ройтерс, кардинал Осуалд Грасиас, председател на конференцията на католическите епископи на Индия, каза, че папа Франциск е получил молбата на епископа да бъде временно освободен от свещеническите си задължения. Ватикана е приела молбата, се казва в писмото.      Монахинята от южния индийски щат Керала обвинява епископ Франко Мулакал, който ръководи диоцеза на Джаландхар, че я е изнасилвал многократно в продължение на две години. На епископа не са повдигнати обвинения, но той е давал интервюта, отричайки всякаква вина и твърдейки, че иска да защити името си.      Той писа на Ватикана в неделя с молба временно да се оттегли, на фона на разрастващи се в щата протести и призиви за неговия арест. \"Взимайки предвид всички обстоятелства Светият отец е приел молбата му\", се казва в писмото. Случаят изниква във време, когато християнската общност, наброяваща 19 процента от населението на щата, е разтърсена от спад на доверие, свързано с нарастването на случаи на сексуални посегателства с участие на свещенослужители. Католическата църква е изправена пред криза в световен мащаб, свързана със сексуални посегателства на свещеници срещу непълнолетни.", "date": "2018.09.21", "title": "Епископ изнасили монахиня"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387473-%D0%B3%D0%BE%D1%80%D0%B5%D1%89%D0%B0-%D1%84%D0%B5%D0%BD%D0%BA%D0%B0-%D0%BD%D0%B0-%D1%86%D1%81%D0%BA%D0%B0-%D0%BE%D1%82%D0%BD%D0%BE%D0%B2%D0%BE-%D0%B2%D0%B4%D0%B8%D0%B3%D0%BD%D0%B0-%D0%B3%D1%80%D0%B0%D0%B4%D1%83%D1%81%D0%B8%D1%82%D0%B5", "text": "Една от най-известните и горещи фенки на ЦСКА - Петя Димитрова, която неведнъж е вдигала градусите в социалните мрежи, отново го направи.    Красивата брюнетка пусна снимка във \"Фейсбук\", на която е само по... фланелка на любимия тим.  Други привърженици на \"червените\" не закъсняха с коментарите, като й написаха следното: \"Прелестна армейка\", \"Страхотна си! Само ЦСКА\" и др.   Въпросната снимка на Петя, както и други горещи фотоси на брюнетката тук:      ", "date": "2018.09.21", "title": "Гореща фенка на ЦСКА отново вдигна градусите!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387474-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да взимате решенията си решително и разумно. В противен случай, много ситуации няма да се развият във ваша полза. С конкуренцията в работата ще се справите, но в личния живот, ще се сблъскате с неприятел лице в лице. Поддържайте вътрешно спокойствие и невъзмутимост, тогава ще завладеете това, което наистина ви е скъпо. ТЕЛЕЦ ( 21 април - 21 май )  Добре е да избягвате смели решения и изявления. Дори ако искате да докажете своята компетентност и да покажете таланта си. Благоприятен ден за постъпване в образователно заведение и по-нататъшно обучение. Семейните, трябва да обърнат повече внимание на проблемите в дома и образованието на децата. БЛИЗНАЦИ ( 22 май - 21 Юни ) Намалете активността си, особено ако работите цяла седмица без сън и почивка. В противен случай, ще се разболеете . В личния си живот, също не трябва да бъдете твърде амбициозни. Ако някой ви обича, тогава той сам, ще прояви интерес и симпатия. Вечерта е по-добре да отмените пътуване на далеч.   РАК ( 22 юни - 23 юли ) Добър ден за тези, който се отправят на бизнес пътуване. Не само, ще решите професионалните проблеми, но и ще изградите силна кариера. В любовта, трябва да избягвате илюзиите, в противен случай разочарованието ще бъде мъчително. Не се страхувайте да напомните на приятел, за финансов дълг към вас. ЛЪВ ( 24 юли - 23 август ) Бъдете внимателни при общуване с непознати хора на улицата, в транспорта и супермаркета. Освен това, не взимайте заем от банка, ако смятате, че не може да го върнете бързо. По-добре се обърнете към роднини за подкрепа - те няма да откажат. Ако приятел ви предложи сътрудничество, по-добре не се съгласявайте веднага. ДЕВА ( 24-ти август - 23 септември ) Днес трябва да избягвате на кавги и конфликти. Особено, ако причината за несъгласието, не си заслужава буйните емоции. Не поставяйте вашите желания, по-високо от стремежите на другите хора. В противен случай, сами ще попаднете в същата ситуация в близко бъдеще. За финансови инвестиции, трябва да съберете по-голяма сума. ВЕЗНИ( 24 септември - 23 октомври) Внедрете оригиналните си идеи в нови проекти. Така към края на месеца, може да разчитате не само на похвала, но и на бонус от вашите началници. Критичността от страна на избраника ви, може да премине всякакви граници и да доведе до кавга. Внимавайте също за здравето си, трябва да се отървете от вредните навици и да се храните повече с природни продукти.   СКОРПИОН ( 24 октомври - 22 Ноември ) Възможно е разочарование в любовта. Макар че, вие отдавна сте чувствали, че това не е вашият човек. Съсредоточете се върху работата и новите проекти, така ще може да избегнете тъжните мисли. Ако нервното напрежение стане твърде силно, тогава може да се обърнете към психолог. Основното нещо е, да не се настройвате негативно.   СТРЕЛЕЦ ( 23 Ноември - 21 Декември ) По всякакъв начин, върнете своята независимост, особено ако на нея претендира користен човек. И без това, сте направили много грешки и безразсъдни постъпки. В любовта, ще имате късмет, ако по-често се оглеждате настрани, отколкото да потъвате в собствените си мисли. Следете за здравето си и по-често мерете кръвното налягане. КОЗИРОГ (22 Декември - 20 януари ) Ще искате да почивате, а не да работите. Е, желанието ви, е съвсем нормално, особено ако сте в почивка. Но не е нужно да бъдете мързеливи, все пак трябва да плащате задълженията си. Ако роднина ви помоли за помощ, не отказвайте. В края на краищата, скоро и вие, ще се нуждае от помощта на близките и не само материална.  ВОДОЛЕЙ ( 21 януари -  19  февруари ) Не се подавайте на онези, които ви съблазняват към приключения. Ако сте прекалено лекомислени и податливи, всички ще ви използват. Към постъпките си, се отнасяйте сериозно и ги анализирайте. Вечерта, ще бъдете поканени на гости, което ще ви добави настроение и енергия.   РИБИ ( 20 февруари - 20 март ) Най-накрая, ще се убедите, че сте взели правилно решение за работата си. Вие отдавна искате да намерите нещо подходящо и по-близо до дома. Намалете активността, иначе сериозно ще навредите на здравето си. В любовта, трябва да се проявите като благороден рицар, а не като паж. Тогава, ще имате шанс за силна и искрена връзка.", "date": "2018.09.21", "title": "Дневен хороскоп 21 септември"}
