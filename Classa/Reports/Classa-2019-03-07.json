{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393353-%D1%86%D0%B2%D0%B5%D1%82%D0%B5-%D0%B7%D0%B0-%D1%82%D0%B5%D0%B1,-%D1%81%D0%B0%D1%88%D0%B0", "text": "София, 6-03-2019 г., Иван Върбанов | Навръх рождения ден на проф. Александър Федотов - 6-ти март, неговата съпруга г-жа Снежана Тодорова - председател на СБЖ, организира изложба под надслова \"Цвете за теб ...\". Събитието се състоя в Руския културно-информационен център в София. Преди 45 години в един студен мартенски ден в Санкт Петербург студентът Саша решава да изрази своята огромна любов към първокурсничката от България, която пленява сърцето му, като й подарява букет лалета. Те струват цяло състояние тогава, през 1975-та година. Не само защото е зима, и не само защото е през тези години. Букетът лалета се превръщат в печата на една дълга и вечна любов, която свързва душата и сърцата на Снежана и Александър. Така започва всичко ... и продължава със същата сила и днес.   ... Независимо, че него вече го няма тук, във физическия свят ...     Почитаме рождения ден на проф. Федотов, защото за всички нас той е сякаш тук, заминал за поредното си далечно пътуване. Но подсъзнателно го чакаме да се върне. И никой не може нито да повярва, нито да почувства, че обичания от всички Саша просто се е сбогувал с нас и че няма да се върне.   Връзката - духовната, сърдечната, мисловната, телепатичната, медиативната, е толкова силна с него, защото той бе Светлина, познание, талант, мъдрост.   Журналистически публикации поставиха заглавия за него: \"Живият мост между Изтока и България\", \"Човек-Вселена\", \"Колумб на българското изтокознание\". Заслужено признание, което дойде първо от различни посоки на света: Република Корея, Китай, Монголия, Индия, Тайланд, Унгария, Румъния, Австрия, Иран, Казахстан, Азербайджан, Русия. Признание към изключителния учен, ерудит, изследовател. Познавач на кодовете в древните старомонголски, старокорейски, тибетски книги. Признат като изключителен специалист от световните асоциации по кореистика, монголоистика, тибетология, алтаистика. Мисля, че тепърва в България, а и в университетите, където той гостуваше, за да преподава на студенти от цял свят, ще преоткриват силата на светлината на неговата звезда. Защото той бе пословично скромен, никога не се самоизтъкваше, бягаше от суетата и показността. Много от неговите най-близки студенти, асистенти и съмишленици ще разкриват приноса и стойността на неговите разработки, преводи, трудове.   Казваше, че трябва да се стремим да бъдем най-добрите експерти - всеки в своята област, за да бъдем търсени и уважавани като авторитети. В съзнанието и паметта ми - емоционалната и визуалната, са се запечатали усмивката, лекотата на общуването и неговата непринуденост, бързата и точна мисъл, безграничната доброта и непосредственост.   Дойде в България, когато тук никой не познаваше така добре Изтока. Оглави Центъра за изучаване на източници и култури. Създаде и бе директор на Центъра по кореистика, бе почетен директор на Институт Конфуций ... След световното признание, породено от болката от неговата загуба, но най-вече заради заслугите и приноса на проф. Федотов, нека България да отдаде своята почит към Саша като бъде наименуван Центъра на името на проф. д.ф.н. Александър Федотов. Там, където той остави обичта, сърцето и труда си в името на студентите. Би било прекрасно, ако това се случи преди да бъде отбелязана годишнината от неговата кончина - 28 октомври.   \"Цвете за теб ...\" събра в РКИЦ толкова много хора - приятели, съмишленици, журналисти, учени, студенти, общественици, шефове на дипломатически мисии у нас, сред които на Палестина, Венецуела, Куба, Азербайджан, Казахстан. Събра ги любовта, уважението, ярката диря и Светлината, която Александър Федотов даряваше на хората. Докосна ни и днес, въпреки, че отсъстваше. С красотата на заснетите от него цветя, чиято красота посвещава на съпругата си Снежана, но и на дамите в навечерието на 8-ми март.   Цветята, красотата и любовта са вечни. Това ни каза тази вечер проф. Федотов със своята изложба. Всеки един ден той е с нас, покрай нас, с всичко, което е създал и направил. Ние сме заедно на неговия 63-ти рожден ден. И ще бъдем заедно винаги!   Следващата изложба, която ще представи част от огромния снимков архив на Сашата, ще бъде показана само след броени дни - на 11-ти март в галерията на Агенция \"София прес\". Изложбата е под надслов \"С обич от Изтока\". Експозицията ще покаже фотоси от последните му пътувания в Китай, Корея и Индия.            ", "date": "2019.03.07", "title": "Цвете за теб, Саша !"}
{"url": "http://www.classa.bg/%D1%81%D0%B2%D1%8F%D1%82/item/393348-%D0%B7%D0%B0%D1%89%D0%BE-%D1%81%D0%BF%D0%B8%D0%BC", "text": "Екип от изследователи от университета Bar Ilhan в Израел е открил важна роля на съня, състояние, в което прекарваме една трета от живота си. Според учените, една от функциите му е да помогне за възстановяването на натрупаните щети в ДНК на невроните по време на будност, съобщава порталът EurekAlert.   С използването на бързи 3D техники на живи риби зебри - които са прозрачни и имат мозък, подобен на този на хората - специалистите наблюдавали за първи път, как отделните неврони се нуждаят от сън, за да изпълняват ефективна \"ДНК поддръжка\". Както е установено, по време на будно състояние - когато хромозомната динамика е ниска - увреждането на ДНК се натрупва постоянно и може да достигне опасни нива. Тоест, ролята на съня е да увеличи хромозомната динамика и да нормализира нивата на увреждане на ДНК във всеки неврон. \"Те са като неравности по пътя\", обясни Лиор Апелбаум, водещ автор на изследването. \"Пътищата натрупват износване, особено по време на пиковите часове на деня и е по-удобно и по-ефективно да се поправят през нощта, когато има значително по-лек трафик\", добави той.   Изследователят отбеляза, че неговото проучване установява \"причинно-следствена връзка между съня, хромозомната динамика, невронната активност, увреждането и ремонта на ДНК, с пряко физиологично значение за целия организъм\". Той добави още, че „животните, от медузи до рибите-зебра и хората, трябва да спят, за да могат техните неврони да осъществят ефективна поддръжка на ДНК\". Това е може би причината, поради която сънят се е развил и се запазва и до днес такъв, какъвто го познаваме.", "date": "2019.03.07", "title": "Защо спим?"}
{"url": "http://www.classa.bg/%D1%81%D0%B2%D1%8F%D1%82/item/393349-%D1%81%D0%B0%D1%89-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B2%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%82%D1%80%D0%B5%D1%82%D0%B8-%D0%B4%D1%8A%D1%80%D0%B6%D0%B0%D0%B2%D0%B8,-%D0%BA%D0%BE%D0%B8%D1%82%D0%BE-%D1%82%D1%8A%D1%80%D0%B3%D1%83%D0%B2%D0%B0%D1%82-%D1%81-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Специалният пратеник на САЩ за Венецуела Елиът Абрамс потвърди, че Белият дом не изключва налагането на вторични санкции срещу правителството на Николас Мадуро във Венецуела, въпреки че те все още не достигат до тази ситуация. \"Това е възможност, но все още не е моментът\", каза Абрамс по време на пресконференция. Според Абрамс американското правителство има много планове срещу режима на Мадуро, включително използването на военни, въпреки че \"не е това пътят, по който сме поели\". \"Нашата политика е дипломатически натиск, въпреки че всички възможности са на масата, ние не сме избрали военния вариант,\" каза той. Специалният пратеник на САЩ каза, че обмислят налагане на санкции на участници от трети страни в отговор на кризата във Венецуела. За момента Абрамс каза, че \"ще има повече отмяна на визи \" за длъжностни лица, свързани с Мадуро. Конференцията на Абрамс идва ден след като съветникът по сигурността на правителството на САЩ и Белият дом, Джон Болтън, посочи, че администрацията на президента Доналд Тръмп ще предприеме мерки срещу Куба, заради подкрепата на президента на Венецуела Николас Мадуро. „Ролята на Куба в узурпацията на демокрацията и насърчаването на репресиите във Венецуела е ясна, поради което САЩ ще продължат да адаптират финансовите ограничения за военните и разузнавателните служби на Куба. Регионът трябва да осъди кубинския режим \", пише Болтън в своя профил в Twitter.", "date": "2019.03.07", "title": "САЩ не изключват санкции срещу трети държави, които търгуват с Венецуела"}
{"url": "http://www.classa.bg/%D1%81%D0%B2%D1%8F%D1%82/item/393350-%D0%B7%D0%B0%D0%BA%D0%BE%D0%BD%D1%8A%D1%82-%D1%85%D0%B5%D0%BB%D0%BC%D1%81-%D0%B1%D1%8A%D1%80%D1%82%D1%8A%D0%BD-%D1%89%D0%B5-%D0%BF%D0%BE%D0%B7%D0%B2%D0%BE%D0%BB%D0%B8-%D0%B4%D0%B0-%D1%81%D0%B5-%D1%81%D1%8A%D0%B4%D1%8F%D1%82-%D0%B2-%D1%81%D0%B0%D1%89-%D0%BA%D1%83%D0%B1%D0%B8%D0%BD%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B7%D0%B0-%D0%B5%D0%BA%D1%81%D0%BF%D1%80%D0%BE%D0%BF%D1%80%D0%B8%D0%B8%D1%80%D0%B0%D0%BD%D0%B5-%D0%BD%D0%B0-%D0%B1%D0%BB%D0%B0%D0%B3%D0%B0", "text": "Държавният департамент на САЩ обяви, че от 19 март ще бъде позволено да се завеждат дела пред американски съдилища срещу кубински компании, включени в така наречения \"Списък на ограничените кубински субекти\". Той включва компании и институции, които от американска гледна точка се възползват от \"иззетите от кубинското правителство след революцията активи\". Решението, обявено в официално изявление, е основано на Закона Хелмс-Бъртън, чийто дял III позволява да се предявят искове за имоти, които са били конфискувани след възхода на Фидел Кастро. Тази конкретна клауза беше предмет на жалба, подадена преди 22 години от Европейския съюз пред Световната търговска организация, а Вашингтон се съгласи да я спре в замяна на спирането на съдебния процес. Това, което обяви държавният секретар на САЩ, Майк Помпео, е конкретно изключение от спирането на член III, което уточнява \"правото да се предприемат съдебни действия срещу кубински субект, идентифициран по име\". Списъкът на ограничените субекти вече престава да е спрян и следователно може да бъде упражняван. Решението е основно символичен жест, доколкото кубинските компании отказват да платят изискваното обезщетение, а САЩ нямат ефективни правни правомощия, за да ги принудят да се съобразят с предполагаеми присъди срещу тях. Но реакциите от кубинската страна бяха почти незабавни. „Хелмс Бъртън е абсурден, незаконен закон, не можеш да правиш закони срещу света или да пренебрегваш суверенитета на всяка страна, Куба е независима и суверенна нация, която уважава и изисква уважение,. Господа империалисти, научете се най-накрая: достойнството е непобедимо\", заяви в своя профил в Twitter президент Мигел Диас Канел. От своя страна външният министър на Куба, Бруно Родригес, изрази категоричното си отхвърляне на решението на Държавния департамент на САЩ и го посочи като \"враждебно и безотговорно действие, насочено към засилване на блокадата и задушаване кубинската икономика. \" Списъкът на ограничените субекти беше актуализиран за последен път от изпълнителната власт през ноември 2018 г. и оттогава включва 205 лица, сред които са институции като Министерството на революционните въоръжени сили или местната хотелска компания Gaviota, както и хотели като Meliá Марина Варадеро. В Куба има много хотели, които принадлежат на дружества, контролирани от въоръжените сили и оперирани в режим на съвместно предприятие от чуждестранни лица.", "date": "2019.03.07", "title": "Законът Хелмс-Бъртън ще позволи да се съдят в САЩ кубински компании за \"експроприиране на блага\"?"}
{"url": "http://www.classa.bg/%D1%81%D0%B2%D1%8F%D1%82/item/393351-%D1%81%D0%B0%D1%89-%D1%81-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%BE%D0%BF%D0%B8%D1%82-%D0%B4%D0%B0-%D0%BF%D0%BE%D0%BF%D1%80%D0%B5%D1%87%D0%B0%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B4%D0%B0-%D0%B7%D0%B0%D0%BA%D1%83%D0%BF%D0%B8-s-400-%D0%BE%D1%82-%D1%80%D1%83%D1%81%D0%B8%D1%8F", "text": "Двама висши служители на Държавния департамент на САЩ са пътували до Турция, за да убедят Анкара в \"последния опит\" да прекъсне договора за закупуване на руски противоракетни системи S-400 Triumf за 2,5 милиарда долара. Помощник държавният секретар на САЩ, Матю Палмър, и специалният пратеник на САЩ за Сирия, Джеймс Джефри, ще преговарят с турските представители, за да нарушат това споразумение, както са потвърдили дипломатически източници за вестник \"Хюриет\". Палмър ще се съсредоточи върху споразумението между Москва и Анкара и плановете на Вашингтон да продаде американските противовъздушни системи Patriot. за Турция, докато Джефри ще се обърне към пътната карта за Манбиж (Сирия), за която двете страни се споразумяха през юни 2018 г.   Пентагонът настоява Турция да се откаже от плана си да придобие руско въоръжение, на основание, че в противен случай ще застраши операцията за придобиване на изтребителите F-35 от следващо поколение и американските системи Patriot.   Предложението за Patriot, което Анкара все още не е приела, изтича в края на март. От своя страна президентът на Турция Реджеп Тайип Ердоган многократно е заявявал, че няма да промени плановете си по отношение на С-400.", "date": "2019.03.07", "title": "САЩ с \"последен опит \" да попречат на Турция да закупи S-400 от Русия"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393352-%E2%80%9E%D0%BA%D0%B0%D0%BA%D1%8A%D0%B2-%D1%86%D0%B2%D1%8F%D1%82-%D0%B8%D0%BC%D0%B0-%D1%82%D0%BE%D0%B7%D0%B8-%D1%81%D0%B2%D1%8F%D1%82%E2%80%9C-%E2%80%93-%D1%84%D0%B8%D0%BB%D0%BC-%D0%B7%D0%B0-%D1%82%D1%80%D0%B0%D0%B3%D0%B8%D1%87%D0%BD%D0%B0%D1%82%D0%B0-%D1%81%D1%8A%D0%B4%D0%B1%D0%B0-%D0%BD%D0%B0-%D0%BF%D0%BE%D0%B5%D1%82%D0%B5%D1%81%D0%B0%D1%82%D0%B0-%D0%B4%D0%B0%D0%BD%D0%B8%D0%BB%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0", "text": "Филмът ще бъде представен от София Филм Фест на 8 март от 18:30 в кино „Люмиер“ \r\n     Това е един много специален филм за авторите му, защото е посветен на скъпа приятелка, която е трасирала по някакъв начин и техния собствен път; не само ярка и необичайна поетеса, но и осезаемо и до днес присъствие. \r\n Фотографката Иглена Русева, режисьорът Димитър Петков, художничката Марта Левчева, драматурзите Хермина Азарян и Роза Радичкова, актрисата Жана Караиванова, поетът Владимир Левчев, физикът Деян Гочев и други са част от близките й хора, които споделят спомените си за Данила и техните думи се преплитат със стиховете й, изречени и изпяти от актрисата Милена Ерменкова. \r\n   \r\n   Филмът припомня трагичната съдба на поетесата Данила Стоянова. Малцина я познават, макар стихосбирката й е да е преиздавана у нас и в САЩ, а едно нейно стихотворение е изписано на стена в холандския град Лайден, наред с произведенията на други големи световни поети. \r\n „Данила Стоянова (1961- 1984) си отиде едва на 23 години. Но още на 14 тя беше завършен поет. И остава един от най-важните поети от поколението на осемдесетте години. Поезията й е все така свежа, нова, изненадваща и днес. И се надяваме, че Дани ще заживее нов живот с новите поколения чрез филма “Какъв цвят има този свят”, казват създателите му. \r\n В него приятелите й се опитват да припомнят образа й и усещането си за човека, белязал не само младостта им, но и по-нататъшния им живот. И думите им днес, 35 години по-късно, се преплитат с произнесените някога нейни стихове, за да се оформи един имагинерен диалог за живота и смъртта. \r\n И оттеква някогашното пророчество на Данила: “Аз зная само, че мойто погребение не ще се състои. Защото трудно се погребва този, който е изравнил смъртта с живота и живее и в двете.“ \r\n Данила Стоянова говори просто и спокойно за живота и смъртта в чудото на своята поезия. Тридесет и пет години по-късно нейните приятели се опитват да осмислят собствения си живот чрез спомените за нея. Понякога едно голямо отсъствие изпълва с повече смисъл света около нас от много други присъствия. \r\n Режисьор: Ралица Димитрова Сценарий: Ралица Димитрова Оператор: Пламен Герасимов С участието на: Милена Ерменкова, Ованес Торосян Продуцент: Пламен Герасимов Продукция: Б ПЛЮС ФИЛМ \r\n        from   on  .", "date": "2019.03.07", "title": "„Какъв цвят има този свят“ – филм за трагичната съдба на поетесата Данила Стоянова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393344-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BC%D1%8E%D1%84%D1%82%D0%B8%D0%B9%D1%81%D1%82%D0%B2%D0%BE%D1%82%D0%BE-%D1%81%D0%B1%D0%BB%D1%8A%D1%81%D0%BA%D0%B0%D1%85%D0%B0-%D0%B1%D1%81%D0%BF-%D1%81-%D0%B3%D0%B5%D1%80%D0%B1-%D0%B8-%D0%B4%D0%BF%D1%81", "text": "ГЕРБ и ДПС реагираха критично на обвиненията от страна на Корнелия Нинова, че двете партии са сключили \"сделка\" за отхвърляне на ветото срещу промените в Изборния кодекс в замяна на опрощаване на дълговете на Главното мюфтийство.   Нинова се позова на проектозакона, внесен от Цветан Цветанов и Мустафа Карадайъ в края на януари 2019 г., който гласи, че \"Регистрираните вероизповедания се освобождават еднократно от плащане на неплатените към 31 декември 2018 г. публични вземания по реда на ДОПК, включващи главници, лихви и разноски по тях\". Проектът трябва да се гласува на първо четене от Народното събрание в петък. Сред облагодетелстваните от предложената амнистия на дълговете ще бъде Мюфтийството, което по данни от 2016 г. има общо 4 милиона лева задължения. Цветан Цветанов коментира, че предложението за опрощаване дълговете на вероизповеданията към държавата е обсъждано пред президента Румен Радев по време на КСНС, като нарече твърденията на Нинова за задкулисни договорки \"фалшива новина\". \"Искам да заявя категорично, че във всички Консултативни съвети за национална сигурност при президента, където е участвала и Корнелия Нинова, е прието с пълно съгласие да има опрощаване на дългове. И затова са предприети мерки за промени в Закона за вероизповеданията. Не искам в страната ни да има противопоставяне на етническа основа. Не бих искал вероизповеданията в България да имат противопоставяне и българските граждани да казват, че държавата за едни е мащеха, а за други майка... Ние искаме да гарантираме спокойствието и сигурността. Не може Корнелия Нинова да се заиграва с етническата толерантност. Нека да не противопоставяме вероизповеданията\", каза Цветанов. Йордан Цонев от ДПС препоръча на Нинова да \"попита президента дали това е пазарлък на ДПС\". \"Решението да се финансират вероизповеданията е взето при два поредни Консултативни съвета за национална сигурност в президентството през 2017 г. Взето е със съгласието на президента и с лидерите на всички партии, включително и с госпожа Нинова. По настояване на президента се задейства процедурата по промени в закона с цел финансиране, за да се прекъснат всички финансови зависимости от чужбина. Бяха ли там БСП? Бяха. Поставят ли националната сигурност над партийния интерес? Не. Законопроектът не действа и трябва да бъде променен, защото в него има две грешки. Стана така, че православието получи своите пари и свещенослужителите получиха заплати. А тези, които досега получаваха заплати от Република Турция - не. От името на ДПС искам да заявя категорично, че финансирането на Главното мюфтийство в частта със заплатите не е частен партиен въпрос на ДПС, а е въпрос от калибъра на националната сигурност. Малко преиграхте, г-жо Нинова, и трябва да отидете при президента да го попитате дали това е пазарлък на ДПС. Няма да допуснем този въпрос да бъде разглеждан като партиен на ДПС. Или всички ще се грижим за националната сигурност, или ще я оставим така, както е в момента\", каза още той.", "date": "2019.03.07", "title": "Дълговете на Мюфтийството сблъскаха БСП с ГЕРБ и ДПС"}
{"url": "http://www.classa.bg/%D1%81%D0%B2%D1%8F%D1%82/item/393345-%D0%BA%D1%80%D0%B0%D1%8F%D1%82-%D0%BD%D0%B0-%D0%B0%D1%84%D0%B5%D1%80%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD", "text": "Манфред Вебер имаше причина да е бесен. Унгарският министър-председател Виктор Орбан през декември успя да изгони от страната си Централния европейски университет – институция, подкрепяна от милиардера Джордж Сорoс. По този повод Вебер казва на свои сътрудници, че Орбан му е обещал, че няма да се опитва да затвори вратите на университета в Будапеща. Германецът тъкмо си е осигурил номинацията да води кампанията на Европейската народна партия (ЕНП) в предстоящите избори за Европейски парламент. За него стореното от Орбан е равно на предателство. През последните дни обаче натрупаното вече напрежение доведе до още по-голям разрив между унгарския лидер и неговите германски съюзници. Раздалечаването им има своето отражение и из Европа като доведе до шанса за евентуален вот дали партията на Орбан \"Фидес\" да бъде отстранена или напълно изхвърлена от ЕНП. Това би било стъпка, която ще размести баланса на силите в Европейския съюз и ще изолира Унгария. И вместо да се случи след изборите, както можеше да се очаква, възможно е да ги изпревари. ЕНП ще реши съдбата на партия \"Фидес\" на среща в Брюксел на 20 март. Някои по-малки членове настояват за изхвърлянето на Орбан и компания от групата, но такава стъпка изглежда малко вероятна, ако няма подкрепата на германците.     Загубата на \"Фидес\" вероятно ще коства на ЕНП на десет места в следващия европейски парламент. Това ще усложни реализирането на намерението на партията да постави Вебер на поста председател на Европейската комисия. Освен това изгонването на \"Фидес\" може да накара Орбан да потърси съюз с италианската \"Лига\" и други популистки формации в Европа. Същестува рискът по този начин той дори да им осигури достатъчно гласове за блокиращо вотове малцинство в Европейския парламент. Имайки предвид тези фактори, германското център-дясно гледаше с неохота на идеята да скъса напълно връзката си с унгарската партия. Досега. Вебер показа, че търпението му се е изчерпало след последната провокация на Орбан – кампания с постери с анти-семитски изображения, на които могат да се видят Джордж Сорос и председателят на ЕК Жан-Клод Юнкер. \" Стига толкова. Това е нашето послание \" , коментира Вебер пред Der Spiegel във връзка с промяната на подхода към Орбан.  Коментарите на германеца дойдоха след подобни изказвания както от лидера на неговата партия – Християнсоциалния съюз (ХСС) Маркус Зьодер, така и от лидера на християндемократите (ХДС) Анегрет Крамп-Каренбауер. Погледнати заедно, тези координирани позиции имат за цел да изпратят ясно послание на Будапеща: Орбан е спънка. Историческите връзки  Години наред консерваторите в Германия се застъпваха за Орбан, дори когато той открито пренебрегна европейските демократични ценности, за да циментира властта си. Връзката на унгарския премиер с германските консерватори може да се проследи десетилетия назад. Хелмут Кол, бащата на германското обединение, считаше Орбан за свое протеже. На погребението на Кол преди две години първоначално беше предвидено изказване на Орбан, а такова на канцлера Ангела Меркел или президента Франк-Валтер Щайнмайер – не. Още през 2017-а Манфред Вебер посочи, че Орбан обича да \"тества своите граници\", но в крайна сметка винаги е уважавал договорите, които стоят в основата на Европейския съюз.     Вебер се присъедини към мнозинството пред септември, за да подкрепи задействането на процедура от страна на Европейския парламент за наказание срещу Унгария. Сред причините за това бяха предприетите от Орбан стъпки да ограничи независимостта на съда и медийните свободи в страната си. Въпреки това германецът не посмя да поиска отстраняване на \"Фидес\" от ЕНП или пълното й изключване. Дори при откритите сблъсъци на Орбан с Меркел и правителството й що се отнася до мигрантската политика, унгарският премиер беше уверен в подкрепата на баварците, които също са критикували подхода на германския канцлер по темата. За Орбан Християнсоциалният съюз (ХСС) представляваше и защита от критиките от останалата част от Еврпа. Въпреки че партията му използва анти-семитски послания и клони все повече към авторитаризма, Орбан представяше онзи \"кажи го както си е\" подход, който е в сърцевината на политиката и на ХСС. Каквото и да станеше, унгарският премиер знаеше, че има могъщи приятели в Бавария, които ще го защитят. Вече не. Промяна в лидерството на ХСС доведе до промяна в гледната точка – нещо, което Орбан очевидно не очакваше. Тази промяна може да се окаже опасна за него по няколко фронта. Германски компании, като базирания в Бавария клон на \"Фолксваген\" за \"Ауди\", са сред най-големите инвеститори в Унгария. Базирани в Германия компании стоят зад една трета от индустриалното производство на Унгария и осигуряват хилядни работни места в страната. И макар да е малко вероятно съществуващите инвестиции да бъдат застрашени, задълбочаване на политическото напрежение може да накара германските компании да помислят по-сериозно по въпроса. Проблем е и очевидната мания на Орбан с Джордж Сорос, когото той вижда като центъра на конспирация за подкопаване на основите на християнска Европа. Това, заедно с острите изказвания на унгарския премиер по темата \"миграция\", превръщат правенето на бизнес в Унгария в един потенциален ПР риск. Това пролича и покрай кампанията за разлепване на постери с лика на Сорос из Будапеща, започната от Орбан. Политици от целия континент се изказаха против кампанията, която намеква, че Сорос и Жан-Клод Юнкер са в заговор за пропагандиране на незаконната имиграция и подкопаване на унгарския суверенитет. Говорителят на унгарското правителство вече заяви, че плакатите с Юнкер ще бъдат свалени до 15 март. Орбан обаче коментира в интервю за германския вестник Welt am Sonntag, че скоро ще започне нова фаза – със заместник-председателя на ЕК Франс Тимерманс, който е водещ кандидат на Партията на европейските социалисти (ПЕС) за предстоящите евроизбори. Според някои наблюдатели кампанията е опит от страна на Орбан да разклати вярата в Европейския съюз (ЕС) преди очакваното орязване на парите за Унгария в дългосрочния бюджет на Съюза, който ще понесе удар при евентуалното реализиране на Брекзит. Финалният вариант на бюджета още не е договорен и не се очаква да бъде преди изборите през май. Унгария обаче е сред страните, които получават повече от бюджета, отколкото дават за него. Според дипломати от Централна Европа, които участват в преговорите, парите за страната могат да бъдат орязани с до 20 процента. Не изглежда вероятно обаче вярата на унгарците в Европа да бъде разклатена така лесно. В страните от Централна Европа много граждани се доверяват повече на европейските, отколкото на националните институции, заради корупцията в региона. Под натиск Каквото и да се случи, критиците казват, че консерваторите в Германия са закъснели с реакцията си и че Вебер просто отговаря на засилващия се натиск от цяла Европа. Според ръководителя на берлинския мозъчен тръст \"Институт за глобални публични политики\" Торстен Бенер, Вебер прави това изцяло от опортюнистична гледна точка, а действия е трябвало да има още през 2014-а, когато Орбан е започнал да налага визията си за \"нелиберална демокрация\". Орбан от своя страна не дава много признаци, че ще промени позициите си. Но ако \"Фидес\" загуби връзката си с ЕНП, които са фаворити за спечелване на евроизборите, за унгарския премиер ще е още по-трудно да си осигури изгодна сделка що се отнася до европейския бюджет.       Какви са опциите пред Орбан сега? В тази ситуация унгарският премиер бива изправен пред кръстопът за бъдещето на своята партия. Официалната позиция на \"Фидес\" е, че иска да остане част от ЕНП. За да се случи това обаче, Орбан най-вероятно ще трябва публично да се извини за скорошните си действия. С оглед на все по-зачестилите искания за изгонването на партията, неговата реторика спрямо ЕНП обаче се изостри. Дотам, че да нарече критиците си в организацията \"полезни идиоти\", които служат само на интересите на левите в Европа. Унгарският министър-председател сега се изправя пред едно потенциално тежко решение за това в каква посока да поеме \"Фидес\": 1. Да остане в ЕНП За целта, както беше споменато, Орбан най-вероятно ще трябва да поднесе публично извинение, което обаче ще изисква да извърти случилото се пред избирателите в Унгария. Манфред Вебер вече настоя Орбан да се откаже от своята анти-Юнкер кампания и да признае, че е нанесъл вреда и да разреши конфликтната ситуация с Централния европейски университет в Будапеща. Това е нещо, което трудно ще мине успешно в някои унгарски градове, особено след като Орбан така усилено е работил за това да убеди сънародниците си, че Юнкер е застрашил сигурността на Унгария. А и не е сигурно, че едно евентуално извинение ще бъде прието от другите в ЕНП. 2. Да се присъедини към групата  \" Европа на нациите и свободите \" От \"Фидес\" твърдят, че не преговарят с други европейски политически блокове, но член на ЕНС коментира, че се \"водят дискусии\" с партията на Орбан. Ако \"Фидес\" наистина се присъедини към тази група, ще бъде заедно с крайнодясната италианска \"Лига\", водена от Матео Салвини, \"Национален сбор\" на Марин Льо Пен във Франция и крайнодясна Партия на свобода на Австрия. Идеологически, Орбан, Салвини и Льо Пен имат по-мека позиция към Русия и споделят евроскептични нагласи спрямо това как се взимат решенията в Брюксел. По други теми обаче се разминават. Например отказът на Орбан да приема търсещи убежище мигранти не се подкрепя от \"Лигата\", която иска от другите страни в ЕС повече помощ – да приемат част от мигрантите, които пристигат на италианските брегове. А и с оглед на това, че са от страни, които дават повече пари за бюджета на ЕС, отколкото получават като фондове, политиците от Франция и Италия като цяло не са особено въодушевени като стане дума за харчене на европейски средства в по-малко развити източноевропейски държави. 3. Да се присъедини към групата  \" Европейски консерватори и реформисти \" В много отношения алиансът между \"Фидес\" и полската партия \"Право и справедливост\", която е сред доминиращите в ЕКР, изглежда повече от естествен. Двете правителства вече имат близки работни взаимоотношения и имат неформален пакт да налагат вето на всякакви потенциални санкции от ЕС срещу тях. От идеологическа гледна точка унгарската и полската партии са близки що се отнася до теми като миграцията. Варшава и Будапеща обаче сериозно се разминават що се отнася до въпросите на сигурността и гледната точка към Русия. Възможно е обаче покрай чуденето на Орбан да се оформи и едно по-сериозно разместване в европейското дясно – ЕКР може би води преговори с италианската \"Лига\" и други десни партии, така че групата може да стане и по-силна. 4. Да формира нов алианс Някои наблюдатели са на мнение, че Орбан има намерение да е сред водещите лица на европейската сцена, така че възможна е и водена от Унгария инициатива за създаването на нова група. Такава, която да е широк микс от консервативни евроскептици от Полша, Германия, Италия и скандинавските държави. Но изборите през май вероятно са твърде близко за организирането на нещо стабилно, а и другите партии вече водят кампаниите си като част от сегашните си съюзи, така че това е по-малко вероятен сценарий. 5. Да изчака и види Орбан може просто да си трае – ако приемем, че \"Фидес\" не бъде изключена от ЕНП – за да види как ще се развият изборите през месец май и дали има много голяма промяна в политическата динамика, специално в ЕНП и други евроскептични групи. Отстраняването на \"Фидес\" или изключването й от ЕНП преди изборите ще остави европейските депутати от партията на Орбан без група, което ще доведе до по-малко финансиране за тях и по-малко влияние върху законотворческия процес. Така че партията има сериозен интерес да бъде част от група – която и да е – в дългосрочен план.", "date": "2019.03.07", "title": "Краят на аферата на Германия с Виктор Орбан"}
{"url": "http://www.classa.bg/%D1%81%D0%B2%D1%8F%D1%82/item/393346-bugatti-la-voiture-noire,-%D0%BD%D0%B0%D0%B9-%D1%81%D0%BA%D1%8A%D0%BF%D0%B0%D1%82%D0%B0-%D0%BA%D0%BE%D0%BB%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Френският производител на луксозни автомобили Bugatti, по случай 101-та си годишнина, представи La Voiture Noire, която е описана като \"най-скъпата кола в историята\". Този \"хиперкар\" с 16-цилиндров двигател с обем 8 литра и 1500 конски сили беше представен на Международното автомобилно изложение в Женева 2019. Произведена е само една бройка от модела, който ще струва 11 милиона евро (12,5 милиона долара), според компанията. Voiture Noire е \"много повече от модерна интерпретация\" на емблематичния Type 57 SC Atlantic Coupe, проектиран през 1936 г. от Жан Бугати, син на основателя на марката. Неговите шест изпускателни тръби не само предизвикват асоциации с този модел, обожествяван от всеки почитател на класическите автомобили, но и \"ясно показват, че това не е електрическа кола\", по думите на директора на дизайна Ахим Ансхайд. Автомобилът вече е бил продаден на \"ентусиаст на Bugatti\", според изявлението, въпреки че неговата самоличност не е разкрита. Bloomberg казва, че спекулациите сочат, че това може да е бившият главен изпълнителен директор и президент на Volkswagen Group, Фердинанд Пиех.", "date": "2019.03.07", "title": "Bugatti  - La Voiture Noire, \"най-скъпата кола в историята\""}
{"url": "http://www.classa.bg/%D1%81%D0%B2%D1%8F%D1%82/item/393347-%D1%87%D0%B8%D0%BA%D0%B0%D0%B3%D0%BE-%D0%BF%D0%BE%D1%82%D1%8A%D0%B2%D0%B0-%D0%B2%D0%B5%D1%87%D0%B5-%D0%B5-%D1%81-10-%D1%81%D0%B0%D0%BD%D1%82%D0%B8%D0%BC%D0%B5%D1%82%D1%80%D0%B0-%D0%BF%D0%BE-%D0%BD%D0%B8%D1%81%D0%BA%D0%BE-%D0%BE%D1%82-%D0%BF%D1%80%D0%B5%D0%B4%D0%B8-100-%D0%B3%D0%BE%D0%B4%D0%B8%D0%BD%D0%B8", "text": "В севера на САЩ и Канада, области, които някога са били депресирани под огромна ледена покривка, отново се появяват, докато други потъват. Учените са изчислили, че районът на Чикаго и части от южната част на езерото Мичиган, където ледниците са изчезнали преди 10 000 години, потъват между с 10 и 20 сантиметра за век, или около 2 милиметра годишно. Така няколко сгради, построени в американския град преди повече от 100 години, вече са поне с 10 сантиметра по-ниски, отколкото тогава, съобщава Chicago Tribune. И въпреки че 1 или 2 милиметра годишно не изглеждат много, изследователите, водени от Даниел Роман от Националната океанска и атмосферна администрация на САЩ, разкриват, че \" около един сантиметър на десетилетие в хода на 50 години вече набира няколко сантиметра.\" Това е \"бавен, но устойчив процес\", предупреди Роман. \"Все още можем да видим как земята се движи, въпреки че ледът е оставил Чикаго преди 10 000 години,\" добави той. Специалистите посочват, че в бъдеще постепенното потапяне на града би могло да предефинира алувиалните равнини и да пречи на канализационните тръби. От друга страна, това може да доведе до увеличаване на водните нива в Големите езера. Например, северният край на езерото Мичиган се издига, а останалото се спуска. С течение на времето този факт е генерирал ефект на наклон, което означава по-високи водни нива в южния край на този и други езера на групата. Учените посочват, че ако общото ниво на водата на езерото Мичиган остане същото, фронтът на езерото в Чикаго ще бъде с около 10 сантиметра по-висок през следващия век. Този ефект се наблюдава и в други градове, разположени на южните брегове на Големите езера.", "date": "2019.03.07", "title": "Чикаго потъва: вече е с 10 сантиметра по-ниско от преди 100 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393343-%D0%B4%D0%B0%D0%B2%D0%B0%D1%82-60-%D1%85%D0%B8%D0%BB%D1%8F%D0%B4%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Всеки, направил превод от чужбина за България, може да получи 5 бона подарък Следващия месец стартира проект за своеобразен комплимент към българите, които работят в чужбина за по-големи доходи, в името на по-спокойния живот и оцеляване на семействата им в България. Далеч от родината си, често с не голямо желание, а по принуда, много българи заминават да работят в чужбина, с една-единствена цел – да печелят повече пари за плащане на често непосилните спрямо доходите сметки у нас. Тъй като тази мисия не е лека и изисква много жертви, българска финансова структура реши да стартира проекта „Да наградим трудещите се в чужбина“, с който да даде своеобразна награда за усилията и жертвите на хората, които всеки месец, а понякога и през няколко дни, изпращат преводи на своите роднини и приятели. Дилърите на злато и доставчици на валута, ще дават чрез томбола награда всеки месец, в размер на 5000 лева, на късметлия, който е направил или получил превод. Над един милион превода се правят от и към България годишно. Най-много са чуждестранните преводи от българи, работещи в Италия, Гърция, Германия и Великобритания. Най-честата средна сума е между 100 и 1000 лева.     Според данни на EURES (EURopean Employment Services), най-често работна ръка се търси от Германия, Испания и Холандия, като преобладават предложения за строителната индустрия и за обслужващ персонал. Германия е сред най-благоприятните страни за българите, тъй като няма нужда от разрешение за работа, за да могат да упражняват заетост по трудов договор на територията на Федералната република. По друг начин вече стои въпросът за Великобритания, където ситуацията с Брекзит ражда все повече несигурност и страхове за достъп и трудова реализация. След проучване на Евростат, над 2 700 000 българи са близко до прага на бедността – класация, която България оглавява през последните 10 години. Според Националния статистически институт, средният доход на човек от домакинството достига общо 1541.3 лв. за третото тримесечие на 2018 г., което е със 7.7% над нивото от година по-рано и идва предимно от увеличението на заплатите и пенсиите.  ", "date": "2019.03.07", "title": "Дават 60 хиляди на български имигранти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393338-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%BF%D1%80%D0%B5%D0%B4%D0%BF%D0%BE%D1%87%D0%B5%D1%82%D0%B5-%D1%81%D1%8A%D1%80%D0%B1%D0%B8%D1%8F-%D0%BF%D1%80%D0%B5%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%BD%D0%BE%D0%B2%D0%B8%D1%8F-%D1%81%D0%B8-%D0%B7%D0%B0%D0%B2%D0%BE%D0%B4", "text": "Новият завод на Volkswagen Group ще бъде в Сърбия, обяви местният вестник “Вечерни новости”, цитиран от Гласове.бг. Макар автомобилният гигант все още официално да не е направил своя избор за ново производство в Централна и Източна Европа, от изданието се позовават на свои източници, според които предприятието ще е в централната част на страната – Шумадия, без да дават повече подробности.     България също е сред кандидатите за новия завод за 1.4 млрд. евро, като според източници на “Капитал” оглежданите локации тук са теренът на бившия завод “Кремиковци” и индустриална зона “Раковски” (част от “Тракия икономическа зона”). Според сръбския “Вечерни новости” най-големият конкурент на страната е била именно България, но от германския концерн все пак са предпочели Сърбия. Сред другите кандидати са сочени и Румъния и Турция. “Румъния и България са членки на Европейския съюз и се очакваше да са най-напред в борбата за новата инвестиция. Въпреки това доброто представяне на сръбската икономика и навлизането на почти всички важни производители на автомобилни компоненти, както и добрите отношения на държавното ръководство с германското правителство са наклонили везните в наша полза”, коментира изданието. Според други местни издания все още не е ясно къде точно в Шумадия може да бъде новият завод на Volkswagen. Един вариант е да бъде поето предприятието на FIAT в Крагуевац, чието производство през първите два месеца на годината е било едва 7000 коли, тоест около 30% от обичайния му капацитет. Италианската група дори спря производство за седмица до 5 март. Заводът прави модела 500L, чието търсене намалява и бъдещето му е неясно. В официален отговор на запитване от местния таблоид “Блиц” от Volkswagen заявиха, че все още не е взето решение за производството в Източна Европа и се разглеждат различни възможности. “Не коментираме плановете си за отделни държави”, казва пред изданието Марк Лангендорф от комуникационния отдел на Volkswagen.  ", "date": "2019.03.07", "title": "Фолксваген предпочете Сърбия пред България за новия си завод"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393339-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%E2%80%93-%D0%BA%D0%BE%D0%B9-%D0%BF%D0%B5%D1%87%D0%B5%D0%BB%D0%B8-%D0%B8-%D0%BA%D0%BE%D0%B9-%D0%B3%D1%83%D0%B1%D0%B8", "text": "Руският премиер Дмитрий Медведев заяви, че икономическите санкции на САЩ и ЕС срещу Москва, наложени точно преди пет години, не са постигнали целта си. Според експерти, потърсени от Би Би Си, влиянието на санкциите върху икономиката на Русия се е оказало твърде нееднозначно. „Каква бе всъщност главната цел на санкциите? Да подкопаят нашата икономика. Както виждате, този опит се провали. Днес санкциите само забавят развитието на отношенията с европейските ни партньори, да не говорим какви загуби понасят всички“, каза Медведев в интервю за люксембургския в. „Люксембургер ворт“.     „Възпитателният ефект“ от санкциите също излезе нулев и мнозина партньори на Русия „осъзнават цялата безперспективност на този курс“, добави той. Президентът на САЩ Доналд Тръмп заяви тези дни, че удължава санкциите срещу лицата, отговорни според Вашингтон за „подронването на демократичните процеси и институции в Украйна“. Първите антируски санкции бяха въведени от ръководството на САЩ през март 2014 г., след анексията на Крим и избухването на въоръжения конфликт в Донбас. Скоро страните от ЕС наложиха и собствени санкции на Москва. Според икономисти, запитани от Би Би Си, за пет години ограничителните мерки на западните държави са повлияли и негативно, и позитивно върху икономиката на Русия. – Нямаше изявления, че целта е да бъде подкопана руската икономика. Ставаше дума да бъдат нанесени щети на хора, близки до Кремъл и отговорни за вземането на известни решения. Основния ефект от санкциите виждаме в оттичането на капитал и отслабването на националната валута. Нашите компании-износителки и собствениците им само спечелиха от това, защото получиха отслабен курс на рублата. „Русал“ например спечели миналата година повече пари и увеличи производството на алуминий, защото алуминият поскъпна, а рублата отслабна. Населението обаче изгуби от санкциите. Спадът в доходите, засилената инфлация до голяма степен също са предизвикани от девалвацията на рублата. И ако всъщност целта на санкциите е била да се накажат хора, близки до Кремъл, постигнат е обратен ефект. – Ако стремежът е бил да се промени политическото поведение на Русия, тази стратегия май търпи провал. Колкото до икономическия ефект от санкциите, той безспорно е налице: упражнен бе натиск върху икономическите агенти в Русия, стеснен е кръгът от стоки и услуги, достъпни за руските граждани. От друга страна, макроикономическият ефект отчасти е позитивен. Много руски компании фактически бяха отрязани от световните капиталови пазари, оттеглянето на чуждестранните кредитори ги принуди да преразгледат икономическата си стратегия. В крайна сметка дълговото им бреме съществено олекна. За пет години външният дълг спадна с 30 на сто. Миналата година руската икономика се стабилизира и започна да излиза от рецесията, големите компании постепенно успяха да се преустроят и приспособят към новите условия. От гледище на средносочната и дългосрочната перспектива това направи руската икономика по-устойчива към едни или други отрицателни явления по световните пазари. Но в краткосрочна перспектива санкциите удариха потреблението и затрудниха дейността на много компании. Не бива да забравяме, че през 2014 г. санкциите съвпаднаха със спад в цените на петрола. И главно заради това жизненото равнище се понижи много силно, курсът на рублата се срина, доходите на населението взеха да падат. И още нещо, властите минаха към плаващ курс на рублата: от една страна, това предизвика спад в жизненото равнище, от друга – даде възможност да запазим резервите и да намалим обвързаността на курса на рублата с цените на петрола. – Безспорно санкциите винаги целят нанасяне на някакви икономически щети. Но трябва да посочим, че Русия е сред малкото страни, санкционирани през последните десетилетия, които са вградени доста дълбоко в глобалната икономика. Затова през 2014 г. приложихме контрасанкции – променихме кошницата на нашия износ и въведохме някои ограничения, предимно в търговията. Докато в исторически план санкции са налагани на страни, слабо интегрирани в световната икономика и често пъти неспособни на каквито и да било контрамерки. Щом бяха наложени санкциите, минахме към таргетиране на инфлацията (когато централната банка създава в икономиката по-дълги хоризонти, гарантирайки, че цените ще растат стабилно – бел. изд.). Потенциалният икономически растеж вследствие на това решение може да стигне 0,5 от БВП всяка година. Съответно са близо толкова и загубите от санкциите за момента. Сиреч новата вътрешна политика всъщност ги е неутрализирала. Някои сектори печелят от санкциите – например селското стопанство, получило значителна подкрепа от държавата. В дългосрочна перспектива обаче ефектът може да не е позитивен – селското стопанство расте в оранжерийни условия заради ограничения внос, но щом ограниченията бъдат смекчени и вдигнати, на дневен ред ще застане въпросът колко е жизнеспособен вътрешният сектор, доколко е готов за конкуренция. Затова дългосрочната политика за заместване на вноса обикновено не се смята за твърде успешна.   БТА", "date": "2019.03.07", "title": "Пет години санкции срещу Русия – кой печели и кой губи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393340-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%B2%D0%B0%D1%82%D0%B8%D0%BA%D0%B0%D0%BD%D0%B0", "text": "Историята на връзките между България и Ватикана е дълга и интересна. Изложба в Българския културен институт във Виена показва някои от най-важните моменти от 9-ти век до наши дни.  Поводът: посещението на папа Франциск.         Християнството в България води началото си от покръстването на княз Борис I през 865 година, който приема православното християнство от Константинопол. През 927 г. Българската църква получава автокефален статут, а нейният глава вече може да носи титлата патриарх. Независимо от това постоянно е имало връзки между българското православие и Римокатолическата църква.     Това показва много ясно и изложбата, която на 8 март отваря врати в Българския културен институт във Виена \"Дом Витгенщайн\". Тя е озаглавена \"Корените на християнството в Европа. Папството и българите\" и свидетелства за връзките между Ватикана и българската държава от 9-ти век до наши дни. Проявата е свързана с предстоящото посещение на папа Франциск в България, предвидено за началото на май, посочва германската Католическа информационна агенция KNA. Изложбата, която ще продължи до 15 март, се състои от общо 53 табла с фотографии, документиращи връзките на български политически и религиозни лидери с папските институции. Исторически документи от архивите на Ватикана Става въпрос за документи и регистри от тайния архив на Ватикана, ръкописи от Апостолическата библиотека във Ватикана и архивите в Дубровник, сред които и писма между Ватикана и редица български царе – Борис I, Калоян, Иван Асен II. и Иван Александър. Една част от изложбата е посветена на мисионерската дейност на Католическата църква от 16-ти до 18-ти век в България. През този период мисионерите-францисканци успяват да спечелят много българи за идеите на католицизма, посочва в тази връзка австрийското електронно издание kathpress.at. Тяхната мисионерска дейност е била насочена основно към потомци на тъй наречените павликяни. Това е еретична религиозна общност, възникнала през втората половина на 7-ми век, която отрича Стария завет, както и повечето от най-важните символи на православието и католицизма, като например почитането на разпятието. След дълги битки към края на 9-ти век една част от павликяните са прокудени и се установяват на Балканите. В България обаче има също и католици от източния (византийски) обряд. Става въпрос за последователи на тъй нареченото униатско движение, обявило се за сключване на уния (съюз) с Рим и противопоставящо се на гръцкото духовно владичество в Константинопол. По данни от преброяването през 2011 година, в България живеят около 50 000 католици, представлявани от Католическата Апостолическа Екзархия със седалище в София, посочва KНA.  Съдбата на католиците в България      Изложбата показва също и документи за дейността на папския нунций Анджело Джузепе Ронкали в България - бъдещия папа Йоан XXIII - през периода 1925–1935 година. Ронкали се обявява за сближаване между католиците и православните и си спечелва особено много симпатии сред българите с активната си социална дейност. Сред другите експонати са документи, показващи съдбата на католиците в България след Втората световна война - по времето на комунизма та чак до посещението на папа Йоан Павел II. в България през май 2002 година, се казва на сайта на Българския културен институт \"Дом Витгенщайн\". По време на предстоящото си пътуване до София папа Франциск ще се срещне с българския патриарх Неофит и ще посети град Раковски – единствения български град с компактно католическо население, допълва агенция КНА.    ", "date": "2019.03.07", "title": "Връзките на България с Ватикана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393341-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%BF%D1%80%D0%B8%D0%B7%D0%BE%D0%B2%D0%B0-%D1%80%D1%83%D1%81%D0%B8%D1%8F-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD-%D1%81%D0%BA%D0%BE%D0%BA-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8", "text": "трябва да направят качествен скок в развитието на двустранните отношения, заяви премиер-министърът на Руската федерация Дмитрий Медведев на среща с президента на България Румен Радев. \"Тази година ще празнуваме различни значими дати, по-специално 140-та годишнина от установяването на дипломатическите отношения между нашите страни. Но въпросът не е в конкретните дати, а в историческата памет, която винаги е била присъща на нашите народи, и в много различни ситуациите не ги е подвеждала”, заяви руският премиер.     \"В историята на нашите страни имаше много трудни и обнадеждаващи ситуации, но според мен, тръгвайки от специалните отношения между нашите народи, трябва да направим качествен скок в развитието на отношенията ни в бъдеще\", подчерта той. Ръководителят на руския кабинет също обърна внимание на икономическото сътрудничество между страните. \"В един момент имах усещането, че всичките ни икономически връзки се сринаха, големите проекти изчезнаха, натрупаха се взаимни обиди, търговията беше в стагнация. В усилията ни да променим всичко това, главното е правителствата да работят правилно, да се вземат необходимите решения на ниво компании, така че да бъдем в постоянен диалог, включително в диалог на междурегионално и хуманитарно равнище”, отбеляза премиер-министърът на Русия. Медведев покани Радев на икономическия форум в Санкт Петербург, където  , което също  . В заключение руският министър-председател благодари  , създадена по време на посещението.", "date": "2019.03.07", "title": "Медведев призова Русия и България да направят качествен скок в отношенията си"}
{"url": "http://www.classa.bg/%D1%81%D0%B2%D1%8F%D1%82/item/393342-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8%D0%BC%D0%B0-48-%D1%87%D0%B0%D1%81%D0%B0-%D0%B4%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%B7%D0%B0-brexit", "text": "Великобритания е получила 48 часа за да представи нови предложения, които да преодолеят безизходицата около Brexit, твърдят европейски дипломати, цитирани от ВВС и БГНЕС.   Европейски представители са заявили, че ще работят нон стоп през уикенда, ако „приемливи“ идеи за предпазната клауза за Северна Ирландия бъдат получени до петък.     Великобритания твръди, че такива приемливи предложения, които ще удовлетворят депутатите в британския парламент, вече са били направени. Премиерът Тереза Мей се надява на промени в споразумението, които няма да обвържат Обединеното кралство с митническите правила на ЕС, ако не бъде сключено постоянно търговско споразумение след Brexit. Преговорите между британски министри и дипломати от ЕС през последните 24 часа са били „трудни“, а Брюксел твърди, че компромис не е постигнат.", "date": "2019.03.07", "title": "Великобритания има 48 часа да представи нови предложения за Brexit"}
{"url": "http://www.classa.bg/%D1%81%D0%B2%D1%8F%D1%82/item/393334-%D0%BC%D0%BB%D0%B0%D0%B4%D0%B8%D1%82%D0%B5-%D0%B6%D0%B5%D0%BD%D0%B8-%D0%BD%D0%B5-%D1%81%D0%B0-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%BA%D0%B8,-%D0%BA%D0%BE%D0%B3%D0%B0%D1%82%D0%BE-%D1%81%D1%82%D0%B0%D0%B2%D0%B0-%D0%B2%D1%8A%D0%BF%D1%80%D0%BE%D1%81-%D0%B7%D0%B0-%D0%BF%D0%B0%D1%80%D0%B8", "text": "И това не е рядко срещана явление: 59% от жените на възраст между 20 и 34 години отстъпват инвестиционното и финансово планиране на своите половинки, показва проучване на UBS Group, публикувано в сряда. Според данните на швейцарската банка по-младите жени е по-вероятно да направят подобни отстъпки пред партньорите си, отколкото по-възрастните, съобщава Bloomberg.   „Бях наистина изненадана да го видя“, посочва Шуриг в интервю. „Виждате жени, борещи се за равни права и равни възможности, за уважение на работното място и у дома. Има толкова много жени, които се кандидатират за политически постове. Продължаваме да говорим за разбиване на „стъкления таван“. Но след като веднъж вземем парите и получим постовете какво правим с тях?“, пита тя.     В проучването на UBS Global Wealth Management са били допитани 3652 дами в световен мащаб, които разполагат с не по-малко от 250 000 долара в инвестиционни активи. Жените от Поколението Y посочват други приоритети, които според тях са по-неотложни от инвестирането и финансовото планиране, става ясно от проучването. Също така по-младите дами често не включват стабилността на финансовото си състояние като фактор за благополучието си, казва Шуриг. „Жените ще прекарат много време, проучвайки най-добрата грижа за кожата или продукти за грим – те обаче не сядат да изучават финансовия си живот“, допълва тя. „Ще ни е трудно да сме напълно равноправни с мъжете, ако не сме на същото финансово ниво като тях“, допълва експертът. Според проучването на UBS жените като цяло са силно ангажирани с ежедневните парични въпроси, като 80% от тях плащат сметки и 85% редовно управляват разходите си. И въпреки това ангажираността не се простира и в дългосрочното управление на финансите.       „Жените са склонни да се грижат за ежедневните сметки, за бюджета, но не и за дългосрочното планиране“, посочва Катлийн Ентуистъл, съветник по управление на частното благосъстояние към UBS Financial Services, която е в индустрията вече 18 години. „Идеята не е в това дали мъжете или жените са по-добри. Става въпрос за динамиката на начина, по който сме учени, отглеждани, за начина, по който мислим за тези неща“, допълва тя. Близо 82% от жените от всички възрасти посочват пред UBS, че според тях мъжете знаят повече за инвестирането и финансовото планиране. Пропорцията на младите жени, които отстъпват финансовото планиране на своите половинки, е по-ниска в Бразилия и Мексико, като по-малко от 10% от жените в Швейцария, Хонконг и Сингапур взимат финансови решения съвместно със своите партньори. В паралелно проучване на S&P Global Inc. сред близо 10 000 американци само 26% от жените посочват, че правят инвестиции, въпреки че според 41% от тях е добро време да бъдат активни на финансовите пазари.", "date": "2019.03.07", "title": "Младите жени не са феминистки, когато става въпрос за пари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393335-%D1%81%D0%B2-%D1%81%D0%B5%D0%B4%D0%B5%D0%BC-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8,-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D1%85%D0%B5%D1%80%D1%81%D0%BE%D0%BD", "text": "  Много време преди покръстването на руския народ при светия равноапостолен княз Владимир християнската вяра вече била проникнала в южния край на Русия – Крим и Таврическия полуостров, който в старо време се наричал Херсонес Таврически и влизал в Римската империя. Римските императори, жестоки гонители на християните, сами неволно способствали за разпространение на християнската вяра в Таврическия полуостров. Те изпращали там на заточение държавни престъпници. Изповядването на християнската вяра тогава се считало за голямо престъпление и много християни били пратени в изгнание заради вярата си в Иисуса Христа, например   в царуването на император Траян. Тия изгнаници чрез поученията си и чрез примера на добродетелния си живот обръщали много езичници към Господа и често пъти с мъченическата си смърт утвърждавали вярата в сърцата на новопокръстените. Така Господ насочвал всичко за доброто и ползата на Църквата и нерядко самите врагове ставали несъзнателни оръдия на всеблагия Божи промисъл.     Макар заточениците–християни чрез своите поучения да са обърнали мнозина към истинния Бог, мнозинството от жителите на Таврическия полуостров дълго оставали в мрака на езичеството. В тая страна имало много юдеи, които с всички сили се стремели да пречат на разпространението на християнската вяра и заедно с езичниците преследвали и мъчели вярващите в Христа. Християните, често пъти лишени от епископи и свещеници, могли само тайно да се събират на молитва. Но в първите векове на Църквата християнската любов възпламенявала всички вярващи. Изпълнени с ревност към закона Господен и с любов към ближните, християните с готовност посрещали страданията за вярата и дори смъртта. Така, в царуването на Диоклетиан в ІІІ век, когато християните били преследвани, йерусалимският патриарх пратил няколко епископи в различни страни да проповядват светото Евангелие. Двама от тях –  Ефрем и Василий  – пристигнали в Херсон . Те дълго живели заедно в Херсон или Корсун, главния град на полуострова. Утешавали гонените християни чрез своето състрадание и увещавали езичниците да оставят идолопоклонството и да се обърнат към истинския Бог. След известно време Ефрем напуснал Херсон и отишъл по-нататък. Той стигнал до реката Дунав, проповядвайки словото Божие. Мнозина се обърнали и приели от него св. кръщение, но повечето враждебно посрещали проповедника. Той с търпение понасял гоненията и оскърбленията и най-после, по заповед на началниците на страната, бил посечен с меч. Между това Василий продължавал да проповядва словото Божие в Херсон. Някои повярвали, но много жители на града с гняв се опълчили против епископа. Те го били и мъчили и най-после го изгонили от града. Той отишъл в планината и се поселил в една пещера, наричана Партено. Скърбейки за неверието и ожесточението на народа, той непрестанно молел Бога да просвети езичниците със светлината на истинската вяра. Преданието говори, че след някое време синът на един от най-знатните жители на Херсон умрял. Родителите го погребали и, изпълнени с неутешима скръб, постоянно плачели на гроба на момъка. Веднъж нощем бащата и майката на починалия в едно и също време видели чуден сън. Умрелия техен син им се явил и казал: \"Защо плачете и скърбите за моята смърт? Защо се молите на нашите богове? Те не могат да ме възкресят, понеже не съществуват. Ако искате да ме видите жив, идете при оня чужденец, когото оскърбихте и изгонихте, и го помолете да се помоли той за мене на своя Бог; и сами повярвайте в същия Бог, Когото той изповядва; защото Той е истински, имащ власт над живи и мъртви. Той може да ме възкреси.\" Като се събудили, родителите си разказали един на друг чудния сън. След това заедно с всички роднини и домашни те отишли да намерят изгонения епископ. Когато го намерили в пещерата, те паднали пред нозете му, молейки го да възкреси сина им. Но епископът отговорил: - Как мога аз, грешен човек, да възкреся мъртъв? Само Бог може да направи това. Повярвайте в Него и молете Му се! - Ако син ни възкръсне, ние ще направим всичко, каквото заповядаш – казвали родителите на умрелия момък. Василий отишъл с тях на гроба: отвалили камъка и епископът влязъл в пещерата, където лежал покойникът. Той се помолил над него и като осветил вода, поръсил умрелия, призовавайки името на Св. Троица, както се казва при тайнството Кръщение, и веднага момъкът оживял и започнал да слави Бога. Всички присъстващи паднали пред нозете на епископа, прославяйки небесния Бог. Св. епископ Василий с почести бил доведен в града и множество жители повярвали и се кръстили. Оттогава християнската вяра започнала бързо да се разпространява в града и околностите. Но ожесточените езичници и юдеи, като видели успеха на омразното тям учение, решили да погубят светия епископ. Те нощно време нападнали дома му, хванали го, вързали го, влачили го по улиците и най-после го били до смърт с камъни и тояги. Тялото му те захвърлили извън града, за да бъде изядено от зверове. Но зверовете не се докосвали до него. Чудна светлина сияела над него през нощите. Най-после християните взели нощно време тялото на мъченика и го погребали. Скоро подир това един от учениците на св. Василий се отправил в Хелеспонтската страна и срещнал там трима от епископите, които по-рано били излезли от Йерусалим с Ефрем и Василий. Той им разказал за участта, постигнала светите изповедници–страдалци. Епископите благодарили на Бога, Който удостоил техните другари да пострадат и умрат за християнската вяра и без да се боят от опасност, решили да заминат за Херсон , за да продължат просвещението на езичниците в християнската вяра. Това свето дело им било по-скъпо от живота. Тия трима епископи –  Евгений, Елпидий и Агатодор  скоро пристигнали в Херсон. Християните ги приели с радост, но евреите и езичниците се опълчили срещу тях и след известно време ги убили. Минали няколко години. В царуването на   йерусалимският патриарх отново пратил в Херсон  епископ, на име  Евтерий . Той бил враждебно посрещнат от враговете на християнската вяра, но императорът покровителствал християните. Етерий мирно ръководел своето паство, разпространявал словото Божие и давал чрез своя живот пример на християнски добродетели. Но на връщане от Цариград, където той се бил отправил да благодари на царя за покровителството, той заболял и умрял, оплакван от всички християни, които го обичали като баща. След неговата смърт в Херсон бил пратен епископ  Капитон . Преданието говори, че езичниците, които се намирали в града, искали от него личба, за да повярват в Бога, Когото той изповядва, и че епископът с твърдо упование в Божията помощ влязъл в разпаления от тях огън, дълго се молил сред пламъка и след това излязъл от него невредим. Тогава всички, поразени от чудото, извикали: \"Един е Бог, Богът на християните, великият и силният! Той пази рабите Си невредими сред огъня!\" Мнозина се кръстили и християнската вяра започнала да се разпространява по целия Таврически полуостров. Св. Капитон бил няколко години епископ в Херсон. Веднъж, на път за Цариград, той бил застигнат от буря и корабът му бил захвърлен към устието на Днестър. Суровите жители на страната заловили епископа и го удавили в морето.", "date": "2019.03.07", "title": "Св. седем свещеномъченици, пострадали в Херсон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393336-7-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "161 г. - Римският император Антонин Пий умира и е наследен едновременно от Марк Аврелий и Луций Вер, което е прецедент до този момент в Римската империя.   321 г. - Император Константин I Велики издава декрет че денят на Sol Invictus (неделя) е ден за почивка в Империята.   1530 г. - Папата отказва да узакони развода на английския крал Хенри VIII с Катерина Арагонска и да признае брака му с Ан Болейн, което става формален повод за създаването на англиканската църква.   1798 г. - Френската армия влиза в Рим.   1814 г. - В битката при Краон армията на Наполеон Бонапарт побеждава руските и пруските военни сили.   1876 г. - Александър Бел получава патент за изобретение, което той нарича телефон.   1912 г. - Руал Амундсен официално съобщава, че неговата експедиция е достигнала Южния полюс на 14 декември 1911 г.   1918 г. - Първа световна война: Финландия влиза в съюз с Германия.   1936 г. - Германия нарушава Локарнския пакт и Версайския договор, като окупира наново демитализираната Рейнска област.   1945 г. - Втората световна война: Американски армейски части овладяват моста над река Рейн, с което се ускорява настъплението срещу Берлин.   1947 г. - Възстановени са дипломатическите отношения между България и Австрия.   1950 г. - Студената война: СССР прави изявление, в което отрича, че Клаус Фукс е работил като съветски шпионин.   1965 г. - За първи път в Канада в римокатолически църкви са извършени богослужения на английски език.   1966 г. - Президентът на Франция Шарл де Гол обявява намерението на страната да напусне НАТО.   1980 г. - Маргьорит Юрсенар е първата жена избрана за член на Френската академия.   1983 г. - Направен e опит за отвличане на самолет (полет № LZ-013) от БГА Балкан (София - Варна).   1987 г. - Майк Тайсън прегазва Джейм \"Костотрошача\" Смит за световната титла в тежка категория.   1989 г. - Иран скъсва дипломатически отношения с Великобритания по повод на издадените в кралството Сатанински строфи на Салман Рушди.   1996 г. - Формиран е първият демократично избран палестински парламент.   2002 г. - Открити са Деветите зимни параолимпийски игри в Солт Лейк Сити.   2009 г. - Изстрелян е космическият телескоп Кеплер, проектиран да открива земеподобни планети в орбита на други звезди.    ", "date": "2019.03.07", "title": "7 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393337-%D0%BA%D0%BB%D0%B0%D1%81%D0%B8%D0%BA%D0%B0-%D0%B2-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0", "text": "Преди тринадесет години, през април 2006-та г. съм превел лични пари в нарочно създадена банкова сметка, за да се подпомогне семейството и съседите на журналист, чийто апартамент тогава беше взривен. Сещате ли се за кой става въпрос?   Заличил съм само собственият си подпис, за да не се изкуши някой да го имитира. Още не сте разбрали, за кого са парите? Ето го и него:   Защо реших да ви покажа тази история? Тези дни в социалните мрежи се разпространява лавинообразно (раз)следване на същото лице за далавера в ЕРП-то ЧЕЗ, което оскъпявало крайната цена на тока за всички нас. На практика става въпрос за кокошкарска история, за по-малко от 1 милион лева и въобще не  мирише на разследване, а си е чиста проба поръчка, без съмнение добре (под)платена. Целта е да се удари по имиджа, репутацията и апетитите на въпросното ЕРП у нас, но по никакъв начин (раз)следването на парите от Василчо няма нищо общо с намек да се помогне на крайните клиенти на ЧЕЗ, т.е. всички нас.   Това става ясно при внимателно гледане на поредния му спектакъл, където той оневинява енергийния регулатор КЕВР, а праща сигнали до прокуратурата, когато всички ние знаем нейните практики, на ползу роду. Такива са и всичките му останали (раз)следвания, само на парите.   За финал ще ви напомня, че аз от ДЕВЕТ години се трудя на фронта на разобличаването на енерГЕПИйната мафия и всичкият ми труд е в  . За това не съм получил и една стотинка, за разкрития за много милиарди. Причината за да не получавам доходи е писмо до мен от кабинета Борисов 1, което завършва по следния начин:     Само до януари 2011-та г., от когато е въпросното писмо, държавата е похарчила от бюджета над ДВА милиона, за да ме “опровергава”, но нещо все не и се получава. А сега си помислете малко и се поразтърсете, дали държавата на организираната престъпност е похарчила и две стотинки, за да опровергава (раз)следване на Василчо? Ако случайно срещнете на улицата Василчо и го попитате дали е чувал за мен със сигурност няма да се сети. А вие сещате ли се защо?  ", "date": "2019.03.07", "title": "Класика в журналиституцията"}
{"url": "http://www.classa.bg/%D1%81%D0%B2%D1%8F%D1%82/item/393333-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%BA%D0%BD%D0%B4%D1%80-%D0%B7%D0%B0-%D1%8F%D0%B4%D1%80%D0%B5%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": " в САЩ Анатолий Антонов заяви в реч пред експертния център „Стимсън“ във Вашингтон, че Русия не признава КНДР за ядрена енергия.   „Ние никога няма да признаем Северна Корея за ядрена държава\"“, заяви Антонов. Той отбеляза, че Русия приветства „всички положителни усилия, положени от сегашната администрация“ на САЩ за разрешаване на ситуацията на Корейския полуостров.     В същото време, Антонов предложи, че може би Вашингтон „иска да получи повече“ по време на срещата на високо равнище на САЩ и КНДР в Ханой. „Бихме искали да видим мир и просперитет на Корейския полуостров. Но не е толкова лесно“, добави дипломатът. По-рано стана известно, че след срещата на високо равнище на американския президент Доналд Тръмп и лидера на КНДР Ким Чен Ун във виетнамската столица Ханой не е постигнато споразумение, но страните очакват следващата среща.", "date": "2019.03.07", "title": "Русия няма да признае КНДР за ядрена държава"}
{"url": "http://www.classa.bg/%D1%81%D0%B2%D1%8F%D1%82/item/393329-%D0%BA%D0%B0%D0%BA-%D1%8F%D0%BD%D1%83%D0%BA%D0%BE%D0%B2%D0%B8%D1%87-%D1%81%D0%BA%D1%80%D0%B8-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D1%81%D0%B8", "text": "Окрадените от Украйна милиони на бившия украински президент Янукович и неговия клан едва ли ще се върнат обратно в Киев. С всевъзможни трикове и мрежа от фирми-пощенски кутии те са укрити на различни места.         ЕС удължи санкциите срещу Виктор Янукович и неговите довереници с още една година. Преди пет години Европейският съвет замрази банковите сметки на бившия украински президент, синовете му и на още 15 души от най-близкото му обкръжение. ЕС обвинява бившия държавен глава и неговия клан в нарушаване на човешките права в Украйна и в незаконно обогатяване. Малко след кървавото потушаване на протестите на Майдана Янукович и неговите приближени избягаха в Москва. Предполага се обаче, че голяма част от незаконно натрупаните от тях богатства са укрити на Запад. ЕС си бе поставил за цел въпросните авоари да бъдат открити и върнати на Украйна. Освен ЕС, санкции срещу Янукович наложиха Швейцария и Лихтенщайн.     Досега обаче е открита съвсем малка част от милионите на Янукович – става дума за около 145 милиона швейцарски франка, които се намират в блокирани швейцарски банкови сметки. Тези пари обаче могат да бъдат конфискувани и върнати на Украйна, само ако украинските съдилища докажат техния нелегален произход. Досега нито един случай на предполагаемо нелегално обогатяване в Украйна не е завършвал със съдебно обвинение. Украински следователи умишлено бавят делата Журналистическо разследване на ДВ показва, че в много случаи украинските следователи са се обръщали към европейските си колеги за сведения относно движението на паричните потоци чак две-три години след повдигането на обвиненията. И тъй като украинските разследвания траят толкова дълго, почти половината от съмнителните случаи са загубили давност през последните пет години. Съответно скъсен е и списъкът на лицата, срещу които ЕС може да налага санкции. А много от засегнатите междувременно заведоха дела срещу запорирането на банковите им сметки пред Европейския съд и постигнаха успех. Вина за бавенето на разследванията има и самото украинско правосъдие. Съдебни документи, които са на разположение на ДВ, показват, че много украински съдии, назначени още по времето на Янукович, са отхвърляли молбите на прокуратурата за достъп до чуждестранните банкови сметки с твърде абсурдни аргументи. На един следовател, например, е бил отказан достъп до банкови сведения от Швейцария, защото към молбата му уж били прикачени нечетливи копия на въпросните документи. Шансовете на Украйна да си върне заграбените от Янукович милиони не са особено големи и по друга причина – авоарите на бившия президент се топят, защото той има право да плаща с пари от запорираните сметки хонорарите на своите правни защитници. А Янукович и синът му Александър са си наели цял екип от най-прочути британски адвокати, които за услугите си взимат по 1500 британски лири на час. Пари на клана Янукович има и в Германия От 2014 година насам ДВ информира за сделки, извършвани от украинци, които са забранителния списък на ЕС - сред тях са например олигархът Сергей Курченко и Алексей Азаров, син на бившия премиер на Украйна по времето на Янукович - Микола Азаров. През 2012 година двамата закупуват фирмата за автогаз \"Sparschweingas\" в Германия. Както показва журналистическото разследване на ДВ, двамата са прикрили собствеността си чрез мрежа от фирми-пощенски кутии в Холандия, Австрия, както и в редица данъчни оазиси. На германските следователи са им били необходими цели две години, за да установят истинските собственици на фирмата. По това време обаче ЕС вече бе принуден да извади Алексей Азаров от санкционния списък, защото украинските власти дълго време не предоставяха никакви информации за произхода на парите му. По същата причина беше прекратено и германското следствие по подозрение за пране на пари. Милиони от продажби на високи постове в Киев? Украинските следователи попадат на „германската следа“ на клана Янукович чрез информации от Швейцария. С решение на украински съд от 15 август 2017 година, което е на разположение на ДВ, е било разпоредено запорирането на десет банкови сметки в Швейцария, в които са се влели близо 18 милиона долара през различни фирми-пощенски кутии на Азаров. Следователите предполагат, че Азаров е получил тези пари като подкуп от един друг близък довереник на Янукович - Андрий Клюев. През 2010 година Клюев става вицепремиер в кабинета на Микола Азаров. От документите става ясно, че само ден преди назначаването на Клюев, контролирана от Азаров-младши кипърска фирма закупува една украинска фирма на Клюев за около 5000 долара. Два месеца по-късно Азаров препродава фирмата на едно от фиктивните фирмени дружества на новоизпечeния вицепремиер, но вече за 17,8 милиона долара. Когато след години съдът разпорежда замразяването на въпросните авоари, по сметките в Швейцария вече е имало не повече от 600 000 долара. Следователите установяват, че с останалите пари Азаров младши е закупил недвижими имоти в ЕС, а съвместно със Сергей Курченко и цяла верига бензиностанции в Германия. По данни на следователите, Курченко е натрупал парите си от незаконни сделки с горива. Двамата украинци не могат да бъдат открити за становище по обвиненията срещу тях. Трикове за заобикаляне на европейските санкции Германските фирми на Курченко и Азаров междувременно са фалирали, но бизнесът им с горивата тече на пълни обороти – единствената разлика е, че той се осъществява вече чрез други фирми. Междувременно въпросният бизнес бе частично поет от приятеля на Сергей Курченко - Константин Пивоваров. От фирмените документи става ясно, че всичко е било оформено през една от австрийските фирми на Пивоваров - „Garda Handels-und Beteiligungs GmbH\". Въпросната фирма, която притежава многобройни недвижими имоти в Австрия и Италия, Пивоваров получава като подарък от Азаров преди пет години. Прехвърлянето на собствеността е било извършено с решение на украински съд от 21 февруари 2014 – само ден след кървавото потушаване на протестите на Майдана в Киев и само броени дни преди ЕС да наложи санкции срещу Азаров.  ", "date": "2019.03.07", "title": "Как Янукович скри милионите си"}
{"url": "http://www.classa.bg/%D1%81%D0%B2%D1%8F%D1%82/item/393330-%D0%BE%D1%80%D0%B1%D0%B0%D0%BD-%D0%B8-%D0%BF%D0%BE%D0%BB%D0%B5%D0%B7%D0%BD%D0%B8%D1%82%D0%B5-%D0%B8%D0%B4%D0%B8%D0%BE%D1%82%D0%B8", "text": "Жозеф Дол и Манфред Вебер бяха „полезните идиоти“, които покровителствата унгарския популист Орбан. Те допуснаха той да се превърна в заплаха. Затова могат да направят само една услуга на Европа –  да си тръгнат с него.         Виктор Орбан добре познава своите съмишленици от Европейската народна партия (EНП). Той ги смята за \"полезни идиоти\" и слабаци. И в някои случаи дори има право. Противник на унгарския популист е Манфред Вебер, който не се отличи с особена решителност. Председателят на парламентарната фракция на ЕНП, който иска да стане председател на Еврокомисията, на няколко пъти очертаваше \"червени линии\", отвъд които не бивало да се преминава. Орбан обаче изобщо не се съобразяваше с тях. Въпреки това санкции от страна на ЕНП така и не последваха. А това не е добра стратегия срещу един популист, който реагира само на категорични действия. На практика се оказа така, че Орбан задаваше стъпките, а ръководството на ЕНП се оставяше да бъде водено и лъгано. Манфред Вебер се нуждае от гласовете на унгарските депутати, за да бъде избран за председателя на ЕК. Орбан знае това и ласкае Вебер. А у дома оставя медиите да водят крайно безвкусна кампания срещу Жан-Клод Юнкер и Еврокомисията. Все нови образи на врага Това всъщност не е ново. Тактиката на унгарския популизъм винаги е била да създава постоянен режим на предизборна борба, в хода на която се фабрикуват все нови образи на врага. Перфектната изкупителна жертва е мултимилиардерът Сорос, който бил дърпал конците в Брюксел, за да подсили миграцията, както тръби от четири години унгарската пропаганда. Досега критиките срещу Орбан потъваха в хор от гласове, апелиращ за единство в редиците на ЕНП. \"Ние ще уредим този въпрос помежду си - така по-добре ще можем да му въздействаме!\", гласеше мантрата в продължение на години. В същото време консерваторите с удоволствие сочеха с пръст към политическата конкуренция: \"Ами социалдемократите? Защо държите в редиците си съмнителни личности като Понта или Драгня?\". По този начин ЕНП се опитваше да пренасочи стрелите на критиката към социалдемократите. Нещо повече – видни политици от ЕНП като Жозеф Дол и Манфред Вебер дори активно участваха в предизборната кампания на Орбан през миналата година, макар че още тогава по улиците на Унгария висяха плакати с надпис: „Да спрем Брюксел\", а Орбан вече воюваше активно срещу Централния европейски университет. По радиото се излъчваха клеветнически реклами, разпращаха се пропагандни писма до всяко унгарско семейство, финансирани с парите на европейските данъкоплатци. Олигарсите на Орбан забогатяха именно благодарение на европейските средства. Неговият зет си напълни джобовете по същия начин, макар че срещу него има дебело досие в Европейската служба за борба срещу корупцията (ОЛАФ). А хора като Дол и Вебер станаха съучастници на Орбан. Люксембургският депутат в ЕНП Франк Енгел казва, че Орбан е създал крайно дясна, корумпирана и антилиберална система. Франк Енгел отдавна пита какво търси още Орбан в редиците на ЕНП? И е прав, но остава нечут. Време е да си тръгне Орбан, а с него и други Фактът, че дузина партии-членки на ЕНП написаха писма до председателя Дол, в които призовават за изключването на Унгария от фракцията, показва, че на тях им е дошло до гуша от Орбан и неговите хора. Писма обаче могат да се разглеждат и като вот на недоверие към Дол и Вебер, които дълго покровителстваха унгарския премиер-популист. Те са онези \"полезни идиоти\", които оставиха Орбан да си действа на воля и да се превърне в сериозна опасност за Европа. Времето на Орбан в ЕНП изтече. Заедно с него обаче трябва да си тръгнат и Вебер, и Дол. Само така ЕНП може да си възвърне доверието. А те двамата имат възможност да окажат истинска услуга на Европа.    ", "date": "2019.03.07", "title": "Орбан и \"полезните идиоти\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393331-%D0%B7%D0%B0%D1%89%D0%BE-%D0%B8%D0%B4%D0%B5%D0%B8%D1%82%D0%B5-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%BF%D1%80%D1%8F%D0%BA%D0%BE-%D0%B7%D0%B0%D1%81%D1%8F%D0%B3%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Всички в Европа - или поне хората, които все още четат истински вестници - говорят тези дни за идеите на Макрон за дълбоко обновление на Европа. Нека и ние поговорим за тях. Още повече, че пряко засягат България.       Планът за европейско възраждане, предложен от френския президент Макрон в навечерието на европейските избори, има както ценностен, така и програмен характер. Макрон не просто посочва темелите на ЕС, но и набелязва стъпки за тяхната защита и за реформирането на европейския проект. Предложенията му са закономерна стъпка по пътя, очертан от неговата реч в Сорбоната. И имат пряко отношение и към България. Точка по точка На първо място г-н Макрон осъжда действията на безотговорните политици, които предизвикаха референдума за Брекзит. Отрича самоизолацията, проповядвана от националистите, като я противопоставя на основите на европейския проект: мир, благоденствие, свобода. По думите на Макрон, Брекзит е символ на кризата в ЕС, символ на клопката, заложена от радикалните популисти.     България, една от най-проевропейските държави, на пръв поглед изглежда далеч от този капан. Но в обществото се надигат авторитарни нагласи, увеличават се социалните дистанции между българите и другите големи етнически групи - ромите и турците. Изследване на Университета в Невада, проведено в 100 държави, показа, че българите са сред най-нетолерантните европейци. По-зле в класацията се представят само Литва, Естония, Румъния и Чехия. Подобна атмосфера е много благоприятна за всякакви лъжепатриоти, етнически предприемачи и прочие, които умишлено разпалват крайни нагласи, за да използват подемната им сила към властта. Макар повечето да не призовават към напускане на ЕС, те поставят под съмнение европейския проект. И нерядко го правят в интерес на чужди сили. По-притеснителното е, че „мейнстрийм” партии като ГЕРБ и особено БСП се вдъхновяват от реториката на политици като Орбан. И това на фона на факта, че 12 партии-членки на ЕНП поискаха изключването на Орбановата партия Фидес заради антибрюкселската кампания на унгарското правителство. Каква ли ще бъде реакцията на българските му приятели, ако Орбан наистина бъде „отлъчен”? Намеквайки за предизвикателствата пред европейската сигурност, свързани с Русия, за ръкавицата, хвърлена от американския президент Тръмп към Европа, за тревогите, породени от могъщата китайска икономика, г-н Макрон очертава и друга клопка. Това е капанът на статуквото, на паяжините от миналото, които популистите превръщат в реликва. Алтернативата, предложена от френския президент, е дълбоко европейско обновление, ръководено от три цели: свобода, защита и напредък. В тази връзка се предлага формирането на Европейска агенция за закрила на демокрацията, която да защитава изборите в ЕС от кибератаки и манипулации. Ясно е, че тази инициатива има пряко отношение и към опасенията от руска намеса в предстоящите избори в България. Още по-важно е, че г-н Макрон желае да се забрани финансирането на европейски партии от „чужди сили”. Настоява също така за прочистването на интернет от езика на омразата. И ако аудиторията на френския президент в Западна Европа лесно ще разпознае тук скандала с руските пари за партията на Льо Пен, дали българските граждани ще доживеят да научат резултатите от разследвания, документиращи „субсидиите” за местните проксита на Кремъл? И още една визия на френския президент: Макрон, разбира се, не подкрепя ксенофобската истерия, но реалистично посочва необходимостта от сигурни граници. Тази тема също е ключова за България. Не само защото сме външна граница на ЕС, а и заради стремежа ни към Шенгенското пространство, за което Макрон иска „да бъде преосмислено изцяло”. От една страна членството в него ще бъде обвързано с „единна европейска политика за предоставяне или отказ на убежище”. А от друга - макар формално да изпълнява изискванията за членство, България си остава с най-високи размери на корупцията в публичния сектор. Има дори белези на „завладяване на държавата”. Доклад на ЕК твърди например, че службите в страната прикриват схеми за пране на пари - две трети от сигналите на банките до ДАНС за съмнителни трансакции се отнасят до местни политици, но така и не се стига до правораздаване. А това определено може да се окаже препъни-камък пред амбициите ни за по-дълбока интеграция в ЕС. И това предложение на Макрон засяга България: идеята за европейски финансов щит (тоест, да се „гарантира едно и също заплащане за една и съща свършена работа, както и минимална европейска заплата, подходяща за всяка държава и обсъждана колективно всяка година”) звучи особено примамливо за най-бедната страна в ЕС. В крайна сметка обаче тук бизнесът ще има последната дума. Поради което това послание не изглежда особено реалистично. Повратно време Хаосът на име „Брекзит” охлади поривите на крайния евроскептицизъм. Въпреки това се очаква поне една трета от местата в новия Европейски парламент да бъдат заети от популисти, оспорващи стожерите на европейския проект. Много е възможно създалата се заплетена конфигурация от противоречащи си интереси да доведе до институционален блокаж, особено в контекста на щекотливи въпроси като общия бюджет и избирането на нова Европейска комисия. И да, свръхфедералистките идеи на Макрон няма да се понравят на мнозина. Някои вече го обвиняват в популизъм. В този смисъл е добре, че френският президент очерта както ясен времеви хоризонт, така и форум, на който да бъдат обсъдени поставените от него теми - т.нар. Конференция за Европа, която трябва да се проведе до края на тази година. На нея няма да има теми табу, дори ако трябва да бъде обсъдена ревизия на европейските договори. Можем само да се надяваме, че решенията, които ще бъдат взети на този форум, няма да циментират статута на България като незавидна периферия на ЕС.    ", "date": "2019.03.07", "title": "Защо идеите на Макрон пряко засягат България"}
{"url": "http://www.classa.bg/%D1%81%D0%B2%D1%8F%D1%82/item/393332-%D1%82%D0%BE%D0%B2%D0%B0-%D0%BE%D1%89%D0%B5-%D0%BF%D0%BE%D0%B2%D0%B5%D1%87%D0%B5-%D1%89%D0%B5-%D1%81%D1%82%D1%80%D0%B5%D1%81%D0%BD%D0%B5-%D1%81%D1%8A%D1%81%D0%B5%D0%B4%D0%B8%D1%82%D0%B5-%D0%BD%D0%B0-%D0%BA%D0%B8%D1%82%D0%B0%D0%B9", "text": "Китайският военен бюджет расте по-бързо от бюджета на цялата страна, а премиерът Ли Къцян иска повече „армейски тренировки в бойни условия“. Това безпокои държавите, които отдавна познават нрава  на войнствения си съсед.       Не се усеща особен подем сред членовете на Националния народен конгрес (парламента) в Пекин. И поне в едно отношение всичко върви точно както си е вървяло и преди. Разходите за отбрана, доколкото те са представени изчерпателно от държавното ръководство, растат по-бързо, отколкото целия останал бюджет на страната.     А и съпътстващата лексика на министър-председателя Ли Къцян едва ли би могла да събуди доверие към Китай. Трябвало да се подобрят „армейските тренировки в бойни условия“, обяви Ли. Срещу кого точно смята да изпрати своите войниците – по лесно обясними причини премиерът отказа да съобщи. Та нали по този начин би обезпокоил прекалено силно съседите на Китай. От доста години насам те са опознали твърде добре онова, което китайското държавно ръководство евфемистично нарича „интереси за развитие“. А фактът, че Китай редовно игнорира интересите на съседите си, явно изобщо не е повод за някакъв размисъл в Пекин. Ситуацията в Източна Азия не е добра. Китайските усилия и поведение карат и други държави да се въоръжават допълнително. А Пекин уж отдавал огромно значение на „стабилността“. По този начин обаче няма как да я постигне.      ", "date": "2019.03.07", "title": "Това още повече ще стресне съседите на Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393324-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%BC%D0%B0%D1%80%D1%82", "text": "ОВЕН ( 21 март - 20 април ) Продуктивен ден за тези, които не пестят сили и идеи за бъдещият просперитет. Перфектно може да се справите с всяка работа, ако сте отговорни и упорити. Вътрешна хармония ще придобият тези, които се занимават с йога и творчество. Не крийте талантите си, те ще са ви от полза. Вечерта е възможно, да получите странно съобщение. ТЕЛЕЦ ( 21 април - 21 май )  Препоръчва се \"да включите\" ума си, когато става дума за производствените задачи. Не витайте в облаците, това е безполезно. Ако имате желание да реализирате в нещо ново, учете и вземете пример от по-опитните. Семейните ще трябва да се справят с битови задачи, почистване, ремонти и други проблеми. Затова пък похвалата от вашите близки, ще бъде безкрайна. БЛИЗНАЦИ ( 22 май - 21 Юни ) Още от рано сутринта, веднага ще се хванете за работа. Дори няма да имате нужда от помощници, защото със всичко ще може да се справите сами. Ако връзката ви с партньора, се е разрушила. Но не се обвинявайте, за всичко. Най-вероятно любовта е отминала, оставяйки тъжен знак върху душата ви. Вечерта ви очаква, изгодно финансово предложение.   РАК ( 22 юни - 23 юли ) Трябва да се борите за всичко, което ви принадлежи. И това не е меркантилност, а нещо съвсем нормално. Освен това във вашата среда има хора, които искрено и във всичко ви подкрепят. Отношения с чуждестранни партньори, могат да се влошат и разпаднат. Но не бива да се тревожите, особено ако конфликтът е назрявалот дълго време и е нямало начин да бъде разрешен. ЛЪВ ( 24 юли - 23 август ) Днес дори няма да може да си отворите устата, толкова често другите ще настояват, убеждават и предлагат. Е, понякога трябва да сте в ролята на наблюдател. Особено, ако искате малко да си починете. От запознанства с романтичен характер, е по-добре да се откажете. Нищо няма да излезе от това, само ще си загубите времето. ДЕВА ( 24-ти август - 23 септември ) Препоръчително е да бъдете категорични, ако въпросът засяга отношения с близки приятели. Особенно, ако те често умишлено ескалират ситуацията. Творческите ви идеи, имат шанс да бъдат реализирани. Парите, които ще получите за минали проекти, могат да бъдат инвестирани в нещо обещаващо. Например, в личен бизнес. ВЕЗНИ( 24 септември - 23 октомври) Ще трябва, да преживеете много неща отново. Ще има моменти, които са по-скоро като сън или като \"дежа-ву\". Опитайте се, да не изпускате емоциите си върху тези, с които работите или дружите. Защо да обиждате добри хора? Ще имате възможност, да подобрите условията си на живот. Ако продавате апартамент или къща, ще направите добра сделка. СКОРПИОН ( 24 октомври - 22 Ноември ) Ще получите много информация, от която ще е неблагодарно да се откажете. Особено след като идва от човек, който се грижи за вашето благополучие, като за свое. Ще е добре да се заемете със себе си, с външния вид и здравето. Ако нещо ви притеснява, тогава трябва да отидете на лекар.   СТРЕЛЕЦ ( 23 Ноември - 21 Декември ) Финансовата ви ситуация, значително ще се подобри. Парите ще идват от различни места и от различни хора, а вие упорито ще ги съхранявате в сметката си. Без разходи, скъпи покупки и други дрънкулки! Отношенията с избраника, ще са отлични. Но ще трябва многократно да му повтаряте, заветните думи „Обичам те”. КОЗИРОГ (22 Декември - 20 януари ) Препоръчително е да се заемете с домакинската работа и семейните задължения, отколкото да обсъждате други хора. Натрупали сте много нерешени проблеми, както битови, така и лични. Освен това е време, да поговорите сериозно с децата. Възможно е, да имат проблеми. Отделете им достатъчно време, гледайте заедно филми или отидете на разходка.  ВОДОЛЕЙ ( 21 януари -  19  февруари ) Възможно е да развиете комплекс за вина и малоценност, което за вас ще е много странно. Може би, в това състояние ще ви вкара човек, който отдавна морално ви потиска. Запазете спокойствие, не давайте да ви обиждат и бъдете по-уверени. Добър ден за пътуване, занимания със спорт и закаляване.   РИБИ ( 20 февруари - 20 март ) Днес е препоръчително да не бързате, да не взимате прибързани решения и да не говорите каквото ви хрумне. Помнете, че ако си развържете прекалено езика, ще се окажете в изолация. Дори близките хора, ще се отдръпнат от вас, което не е желателно. Със здравето шега не бива – знаете това нали? Отложете спортните занимания и се хранете по режим.", "date": "2019.03.07", "title": "Дневен хороскоп 7 март"}
{"url": "http://www.classa.bg/%D1%81%D0%B2%D1%8F%D1%82/item/393325-%D0%BD%D0%BE%D0%B2%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B8%D0%B4%D0%B5%D0%B8%D1%82%D0%B5-vs-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "Никой не може да обвини Еманюел Макрон в липса на идеи. Колко от тях обаче имат шанс да се изпълнят в действителност? Френският президент представи своята визия за ЕС в статия, публикувана от множество медии в Европа на 5 март. Макрон отправя призив за \"Европейско Възраждане\" и предлага цял набор от нови политики и институции за осъществяването им. Президентът на Франция настоява и за свикване на обща конференция за преосмисляне на европейския политически проект, като казва, че промените не бива да се приемат като табу. Това, което мнозина национални лидери преди Макрон са установили отдавна, е, че говоренето за реформи е лесно. Прокарването на ЕС по пътя на промените е най-трудната част.   \"Политико\" прави разбор на всички основни предложения в манифеста на Макрон, като прогнозира колко от тях биха могли да намерят подкрепа сред елитите на ЕС. Търговия Какво иска Макрон : Това е сферата, в която Макрон предвижда най-радикално отклонение от статуквото. Като цяло идеите му съвпадат с последната инициатива на Франция и Германия за преосмисляне на подхода на ЕС към политиката за защита на конкуренцията и търговията. Макрон призовава за въвеждане на \"европейска преференция\" при обществените поръчки и казва, че ЕС трябва да има правото да санкционира или забранява достъпа на компании, които \"застрашават стратегическите ни интереси и основните ни ценности\". Той предлага още налагане на наказания за фирмите, които компрометират стандартите за опазване на околната среда. Какво мисли ЕС : Нищо ново под слънцето. \"Европейската преференция\" напомня доста на идеята на Макрон за приемането на закон за поощрение на покупката на продукти, произведени в ЕС. Тази идея беше лансирана още по време на предизборната му кампания през 2017 г. Дори във Франция администрацията признава, че този тип протекционистки мерки са неприложими пред Брюксел. По-реалистичен подход, който Франция вече възприема, би било въвеждането на \"реципрочност\" при обществените поръчки. Това е идеята, че правителстватана ЕС не бива да плащат за стоки и услуги от страни, които не са отворени за европейски компании. Този подход вече намира подкрепа дори в последната индустриална стратегия на Германия. ЕК също има свое старо предложение в тази посока, което може да се постави на масата за преговори между страните-членки на ЕС след евроизборите. Що се отнася до \"основните ценности\" на ЕС в търговията, Макрон рискува да изпадне в собствения си капан - когато преди време го критикуваха за това, че стратегическата оръжейна индустрия на Франция не бива да изнася продукцията си към Саудитска Арабия, Макрон нарече тези критики \"чиста демагогия\". Шанс за успех: 4 от 5. Конкуренция Какво иска Макрон : Реформа на политиките за защита на конкуренцията. Конкретните мерки засягат по-скоро търговската сфера, но все пак призивът му напомня за германо-френското предложение след решението на ЕК да блокира сливането железопътните бизнеси на френската Alstom и германската Siemens. Както Берлин, така и Париж се обявиха за реформа на действащите антимонополни регулации в ЕС, като поискаха да се позволи на европейските компании да \"бъдат глобални лидери\" в пазарите си. Това означава преосмисляне на подхода на ЕК към сделките по сливания на големи бизнеси, т.е. да се обърне много повече внимание на конкурентоспособността на световно ниво, вместо на ниво ЕС. Още един важен стълб от тази стратегия би трябвало да разреши отпускането на допълнителна държавна помощ за ключови индустрии. Какво мисли ЕС : В момента ЕС не разрешава на страните-членки да осигуряват специални предимства на частни компании. И все пак бяха направени няколко изключения от правилото, например създаването на програма за общи научни изследвания и иновативни проекти \"от европейски интерес\". Франция и Германия го смятат за \"полезен\", но \"прекалено сложен\" инструмент, и призовават за промяна на условията за защита на конкуренцията. Засега ресорният комисар Маргрете Вестагер защитава действащите правила, но в контекста на все по-разрастващия се протекционизъм в страните извън Европа предложенията на Франция и Германия може би ще получат по-голяма подкрепа. Шанс за успех : 3 от 5, като всичко ще се реши след европейските избори през май. Технологии Какво иска Макрон : Френският президент призова за европейски надзор върху големите дигитални платформи, включително - възможност за налагане на наказания за нелоялна конкуренция и непрозрачност при управление на алгоритмите. Макрон настоява и за по-големи финансови субсидии за иновациите, създаване на Европейска агенция за защита на демокрациите с цел борба с кибератаките и изборните манипулации, както и разписване на европейски правила за забрана за езика на омразата и насилието от интернет. Какво мисли ЕС : Голяма част от тези идеи вече съществуват. На практика има европейски надзор върху големите дигитални платформи благодарение на комисар Вестагер и дирекцията за защита на конкуренцията в ЕК, както и на Обсерваторията на ЕС за онлайн платформите. Факт е, че в момента няма специфични изисквания за прозрачност на алгоритмите на големите дигитални компании (тези правила ще трябва да се разработят от следващия екип на ЕК). Що се отнася до киберсигурността и защитата на изборните процеси, ЕС има екшън-план с изисквания към платформите за осигуряване на по-високо ниво на защита. ЕК работи и с националните избирателни комисии при заплахи от кибератаки, като провежда стрестестове върху системите за гласуване и отчитане на бюлетините. ЕС има и доброволни етични кодекси за поведение срещу онлайн-езика на омразата, но съюзът все още се колебае за въвеждането на задължителни регулации в тази посока. Шанс за успех : 4 от 5 за надзора върху онлайн-платформите. 1 от 5 за забраната на езика на омразата. Като се има предвид колко силна съпротива има срещу предложенията за регулиране на онлайн-съдържание с терористични послания, трудно ще може да се постигне консенсус около евентуален закон срещу езика на омразата. Бюджет Какво иска Макрон : Френският президент призовава за финансиране на иновациите чрез създаване на нов Европейски иновационен съвет и подкрепата му със субсидии, сравними с тези в САЩ. Целта му е ЕС да стане лидер в полето на високотехнологичните разработки, включително изкуствения интелект. Макрон предлага още Европейска банка за климата, която да финансира екологичния преход в страните-членки, Европейска агенция за безопасност на храните и Европейски съвет за вътрешна сигурност. Манифестът му не подсказва откъде биха се намерили пари за обезпечаване на грандиозните му идеи. Какво мисли ЕС : Европейската комисия предложи увеличение на разходите за научни изследвания в следващия дългосрочен бюджет на ЕС (2021-2027). Предложението включва и допълнителни субсидии за опазване на околната среда, както и програми за финансиране на граничната сигурност. Шанс за успех : 1 от 5. Отделянето на толкова сериозни средства на ниво ЕС ще зависи най-вече от желанието на т.нар. \"нетни донори\" - богатите страни като Германия, Франция и Холандия - да увеличат вноските си в общия бюджет. Засега страни като Холандия, Дания и Швеция се съпротивляват срещу призивите за по-високи плащания към бюджета на ЕС след Brexit. Ако Макрон не успее да ги разубеди, много от предложенията му за реформа в ЕС ще останат безплодни. ЕС. Бюджетът на ЕС изисква единодушно съгласие от правителствата на всички страни-членки. Хранителна промишленост и земеделие Какво иска Макрон : Ограничаване на пестицидите наполовина до 2025 г. Създаване на нова агенция за безопасност на храните, чиято задача ще бъде да подобри контрола върху нездравословните храни, да се бори с мощните лобистки организации и да подпомага независимостта на научните изследвания за вредите от опасните вещества. Какво мисли ЕС : Намаляването на употребата на пестициди наполовина до 2025 г. е политика, която френското правителство се опитва да прилага. Местните земеделски производители обаче са гневни на властите, тъй като твърдят, че не разполагат с достатъчно алтернативни решения за опазване на реколтата от вредители. В момента няма предложения на европейско ниво за промяна в тази посока. Скоро обаче се очаква да бъде реформирано т.нар. Общо законодателство в областта на храните на ЕС, така че Европейската служба за безопасност на храните да получи допълнителни правомощия за провеждане на собствени изследвания върху продукти като пестицидите. Шанс за успех : 1 от 5 за пестицидите. 4 от 5 за надзорния орган за безопасност на храните (защото така или иначе съществува подобна институция). Околна среда Какво иска Макрон : Нулеви въглеродни емисии до 2050 г., както и създаване на Европейска банка за климата, която да финансира този преход. Останалите идеи за превръщане на екологичната кауза в приоритет включват предложения за наказания на фирмите, които нарушават стандартите за опазване на околната среда. Какво мисли ЕС : Идеята за въглеродна неутралност е в синхрон с дългосрочния план на ЕК за климата, който предполага климатично-неутрална индустрия в ЕС до 2050 г. (т.е. всички парникови газове, а не само въглеродния диоксид). За съжаление Макрон е сред малцината държавни ръководители, които подкрепят тази цел. Последните дебати сред министрите на околната среда показаха оформяне на два лагера - страни, които настояват за рязко съкращаване на вредните емисии, и страни, които се притесняват за икономическата си конкурентоспособност и загубата на работни места. Що се отнася до климатичната банка - не става ясно какво точно има предвид Макрон, как би се финансирала тази институция и с какво би се различавала от Европейската инвестиционна банка, която в момента е най-големият кредитор на климатични проекти по света. Идеята за санкциониране на екологично-опасни търговски партньори звучи непрактично и не събира широка подкрепа сред страните-членки на ЕС. Шанс за успех : 2 от 5. Миграция и сигурност Какво иска Макрон : Обща служба за гранична полиция, Европейска агенция за бежанците и Европейски съвет за вътрешна сигурност. Предлага още и подписване на договор за отбрана и сигурност, който да дефинира основните ни задължения във връзка с НАТО и европейските партньори - включително увеличение на разходите за отбрана. Макрон иска Великобритания да се включи в новия съвет по сигурността. Какво мисли ЕС : Европейската комисия е съгласна с повечето от тези идеи, но не всички страни-членки са доволни от тях. ЕК настоява за обща служба за опазване на границите, по-адекватни мерки за разпределение на мигрантите и хармонизиране на законодателствата в отделните страни-членки за приема на бежанци. Някои от държавите в ЕС като Унгария, например, са твърдо против предложенията за допускане на чужда намеса в решението кой има право да влиза на територията й. Колкото до договора за обща отбрана - ключовият въпрос е дали бюджетът на ЕС ще бъде увеличен, така че да финансира военни операции. Сегашните договори на съюза изрично забраняват подобни мерки. Шанс за успех: 2 от 5 . Много от страните-членки се притесняват, че договорът за европейска отбрана ще влезе в конфликт със ролята им в НАТО. Еврото Какво иска Макрон : Реформата на еврозоната е един от приоритетите на френския президент. Но в манифеста си той ограничава до минимум коментарите си по общата валута на ЕС. Вероятно е преценил, че това не е най-подходящият формат за прокарване на исканията, особено в контекста на текущите преговори за бъдещия бюджет на еврозоната. Целта на статията му е да покаже, че \"Европа не е само икономически пазар\", а лидерите на ЕС трябва да разсъждават отвъд счетоводните проблеми. Какво мисли ЕС : Правителствата биха били доволни, ако Макрон не усложнява проблемите им - и без това преговорите за бюджета, банковия съюз и т.н. са достатъчно тежки. Шанс за успех : Критичните реакции бяха фокусирани предимно на темите за сигурността, миграцията, дигиталната индустрия и други политики. Макрон поне успя да избегне нови скандали около еврото.", "date": "2019.03.07", "title": "Новият план на Макрон: Идеите vs. реалността"}
{"url": "http://www.classa.bg/%D1%81%D0%B2%D1%8F%D1%82/item/393326-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8", "text": "„Форбс“ публикува списъка на най-богатите руснаци за 2019 година. На първо място в класацията се завръща Леонид Михелсон, собственик на производителя на природен газ „Новатек“.   Броят на милиардерите в света е намалял миналата година с 55 души до 2153-ма. Това съобщи американското списание “Форбс”, обявявайки списъка на най-богатите хора в света. Най-силно са намалели милиардерите в Азиатско-тихоокеанския регион, особено в Китай, които тази година са с 49 по-малко. Свръхбогаташите са се увеличили единствено в Бразилия и САЩ. В САЩ те са 609, от които 14 влизат в първата двайсетица.   Вижте класацията на най-богатите руснаци:   1. Леонид Михелсон (№32 в света) – 24 милиарда долара. Източник на състоянието – химическа и газова промишленост.     2. Владимир Лисин (№45) – 21,3 милиарда – транспорт и металургия.     3. Вагит Алекперов (47) – 20,7 милиарда – Лукойл.     4. Алексей Мордашов (48) – 20,5 милиарда – металургия и инвестиции.     5. Генадий Тимченко (49) – 20,1 милиарда – петрол и газ.     6. Владимир Потанин (58) – 18,1 милиарда – металургия.     7. Михаил Фридман (79) – 15 милиарда – петрол, банки, телекомуникации.     8. Андрей Мелниченко (90) – 13,8 милиарда – въгледобив.     9. Алишер Усманов (106) – 12,6 милиарда – металургия, телекомуникации.     10. Роман Абрамович (107) – 12,4 милиарда – металургия и инвестиции.     По-нататък следват:    Виктор Векселберг,      Михаил Прохоров,      Герман Хан,      Виктор Рашников,      Леонид Федун,      Алексей Кузмичев,      Дмитрий Риболовлев,      Искандер Махмудов,      Сулейман Керимов       Александър Абрамов,      чиито богатства са по под 10 милиарда долара, предаде БНР.  ", "date": "2019.03.07", "title": "Най-богатите руснаци"}
{"url": "http://www.classa.bg/%D1%81%D0%B2%D1%8F%D1%82/item/393327-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BFop%D0%BDo%D1%84%D0%B8%D0%BB%D0%BC%D0%B8%D1%82e", "text": "Защото “Брекзит” не ни стигаше…   Не ни стига „Брекзит“, ами от първи април на Острова ще е забранен и достъпа до сайтове с порнографско съдържание. Достъпът вече ще е силно ограничен. За да могат да влизат в тях, гражданите на Обединеното Кралство ще трябва да се сдобият със своя лична AgeID карта.      Тя представлява дигитално потвърждение, че потребителят е пълнолетен. С тази мярка властите на Острова възнамеряват да ограничат достъпа на непълнолетни до порнографско съдържание.      За порно сайтовете, които не изискват AgeID и имат свободен достъп, са предвидени глоби до 250 хиляди паунда и пълно блокиране.", "date": "2019.03.07", "title": "Великобритания забранява пopнoфилмитe"}
{"url": "http://www.classa.bg/%D1%81%D0%B2%D1%8F%D1%82/item/393328-%D0%B2%D0%B5%D0%BB%D0%B8%D0%BA%D0%B0-%D1%80%D1%83%D1%81%D0%B8%D1%8F,-%D1%83%D0%BC%D0%B8%D1%80%D0%B0%D1%89%D0%B0-%D1%80%D1%83%D1%81%D0%B8%D1%8F", "text": "Това число казва всичко: цели 40% от руснаците между 18 и 24 години искат завинаги да се махнат. Какво стана с великата и прекрасна Русия? В нея никой не иска да живее       Западът загнива, ние сме обкръжени от врагове, но нашите духовни устои няма да се поддадат на натиска от \"Гейропа\". Тази изтъркана плоча се върти вече няколко години по руската телевизия. Пропагандаторите от държавните телевизионни канали се опитват да убедят руснаците, че целият свят е против тях - защото в Русия има традиционни ценности, а на Запад - не. И затова ни завиждат. Но младите руснаци не се доверяват на лозунга \"Велика Русия срещу загниваща Европа\". Както показват резултатите от анкета на център \"Левада\", цели 40 процента от руснаците на възраст между 18 и 24 години искат завинаги да напуснат Русия. В Москва е добре. А в Русия? Някои ще кажат: Глупости, руската младеж няма да напусне страната, защото тук далеч не всичко е лошо. Много е хубаво даже! Особено ако живееш в Москва. А най-добре е да си роден там и да не ти се налага да наемаш жилище в столицата, за което да даваш поне половината от заплатата си.     Има и хора, които вдигат платната и тръгват да подобряват жизнения стандарт в някой си Урюпинск. Не, това не е художествена измислица: преди няколко години маркетинговият експерт Василий Дубейковский напусна доброволно Москва и замина за Урюпинск, за да го превърне в \"столица на руската провинция\". Дубейковский действително помогна много на града, а руските медии редовно пишат за него, разказвайки за акцията му като за истински подвиг. Трудно мога да си представя подобна реакция в германските медии. Ако някой берлински експерт по маркетинг изведнъж реши да се пресели в Щралзунд, да речем, това едва ли ще удиви някого. За разлика от Русия, в Германия подобна стъпка не се свързва със себеотрицание и аскетизъм. Прекрасна Русия, умираща Русия А иначе Русия определено има какво да предложи - изумителни хора, култура, природа, веселие, плам. Защо обаче всичко това, с изключение на природата, може да бъде открито в изобилие единствено в Москва? Напуснеш ли пределите на столицата или на някой голям областен център, изведнъж сякаш попадаш в някакъв ад. Знам какво говоря: израснала съм в малко населено място в покрайнините на Волгоградска област, недалеч от същия този Урюпинск. Преди президентските избори през 2018 година се отправих към родното си място, за да напиша репортаж за това какво мислят жителите на провинцията за Путин и за самите избори. Оказа се, че хората изобщо даже не мислят за Путин - мислят за оцеляването си. Там 13 000 рубли е наистина добра заплата, учрежденията постоянно съкращават работни места, а в районната болница работят само половината отделения. Кой иска да живее в тази Русия? Повечето ми съученици отдавна са се разпръснали. Който е имал повечко късмет, се е установил в Москва, а другите - я във Волгоград, я в Саратов.     Много е лесно да обичаш Русия, когато си живееш уютно в столицата с нейните добре платени работни места, денонощни магазини и луксозни кафенета. Само че Москва не е Русия. Извън столицата виждаш не толкова златната ръж, колкото ширещата се нищета. Впрочем, с течение на времето Москва също губи привлекателност. Корупцията е вездесъща, а ти си само на 24 години. И всеки момент може да попаднеш в затвора заради участие в някоя демонстрация. Срещу корупцията например. Това ли е прехвалената Путинова стабилност? По дяволите такава стабилност! Затова хората искат да се махнат. И се махат. Главно младите и образованите. Нищо чудно всъщност Най-привлекателна си остава Германия. Нищо чудно всъщност: причините, поради които руснаците избират тази държава, се виждат с просто око. В Германия има качествено образование и добро медицинско обслужване, дружелюбно отношение към чужденците, социални гаранции във вид на достойни заплати и пенсии. Руската статистическа служба изчислява, че през 2016 година за Германия са заминали само 4 700 руснаци. Германската статистика разполага с други числа. По данни на Федералната служба за миграцията и бежанците, през 2016 година в Германия са пристигнали 21 588 руски граждани за дълъг период от време. 1 300 от тях са започнали следване, други 1 600 са дошли да работят, 5 000 са получили разрешителни за временно пребиваване, а 4 400 са пристигнали при брачния си партньор, живеещ вече в Германия. Много ли е това? Да, като имаме предвид, че преселването в Германия не е проста работа. Трябва да се започне следване или да се намери работодател, който да поеме социалните разходи за руския специалист. А това не е лесно, нито пък евтино. За да заминеш, имаш нужда от сериозен стартов капитал. Имаш нужда и от знания, умения, трудов стаж и още, и още. Не всички в Русия притежават всичко това. Но всички искат достойно заплащане. Искат качествено образование и добро медицинско обслужване. Искат надежда и живот в свобода.     Русия - място за напускане Да, Западът не е идеален, а пътят към интеграцията в Германия не е постлан с рози. Трудно е да научиш езика, сложно е да свикнеш с новата кулутура. Но всичко това остава на заден план, когато осъзнаеш, че в тази страна имаш права. И че те се спазват. Властта тук служи на хората, а не се разпорежда с държавия бюджет като със собствен бездънен джоб. Освен това имаш избор. Можеш да живееш в столицата или в някой по-малък уютен град, който предлага не по-малко комфорт. За разлика от Русия, където жизненият стандарт в Москва изобщо не може да се сравнява с този в Тамбов например с неговата средна заплата от 25 700 рубли. Да, пределно ясно е, че няма да заминат всички. На Запад се отправят най-амбициозните, най-пробивните, а в Москва отиват тези, които искат да печелят толкова, че да задоволяват поне основните си потребности. И какво стана с великата и прекрасна Русия? В нея никой не иска да живее. Крайно време е да се замислим над това.  ", "date": "2019.03.07", "title": "Велика Русия, умираща Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393322-%D0%B3%D0%BE%D0%BB%D0%BE%D1%82%D0%B8%D0%B8-%D0%B8-%D0%BA%D0%B8%D1%87", "text": "Само преди седмица от   ви показахме много  . Преди това пък ви показахме  . Редом с това от   ви разкрихме и  . Държим да подчертаем, че ви показахме и  . Освен това  ,  ви показахме въпросните фотоси. Важно е да отбележим, че знаменитости често попадат във всички видове списъци, съставени от уважавани специалисти. Именно такъв списък ще ви покажем сега. Преди това обаче държим да отбележим, че това, което ще видите, трудно може да се опише с думи. И все пак, ако трябва да намерим такива, то те биха били – странно, нетипично, разголено и доста шантаво. И така, сега  предлагаме на вашето внимание най-добрите рокли и костюми, в които звездите блестяха през февруари.   Емили Блънт / Селин Дион     Роклята на Емили Блънт, в която тя се представя на премиерата на филма „Завръщането на Мери Попинс” в Япония, прилича на подправена броня. Въпреки това, образът на войнствена принцеса е много подходящ за случая. Колекцията на Валентино може да е накарала певицата да се разплаче, но феновете са обърнали повече внимание на нейния остър костюм. Селин Дион често се появява на седмицата на модата в Париж и винаги изглежда перфектно. Е, все пак  държим да подчертаем, че преди време   , а малко след това  .   Теса Томпсън / Кери Вашингтон     Теса дойде на шоуто на висшата мода в модната къща на Шанел, но аксесоарите й бяха.. умопомрачителни. Тя заложи на огърлица – чанта. Облеклото на Кари Вашингтон на „Evening Show” с Джими Фалън бе удобно, а полата й създаваша усещане за празник. Блясъкът странно изглеждаше приглушен на фона на пуловера й.   Фелисити Джоунс / Сара Полсън     Черният костюм може да изглежда незабележим, така че трябва да намерите правилния силует. Скулптурният комплект, който Фелисити Джоунс демонстрира на изложението Kristan Dior, изглежда космически добре. Изглежда, че леопардовата шарка е отново на модата, според Сара Полсън. Роклята й от тигрова шарка бе съчетана с червени строги ботуши и същото на цвят червило.   Джема Чан / Наоми Кембъл     Джема Чан вече бе направила фурор на червения килим миналата година, но сега привлече вниманието с флоралната си рокля. При представянето на мъжката колекция на Virgil Abloch за Louis Vyuitonn имаше много прекрасни примери за добър вкус, но Наоми Кембъл ги засенчи. Всъщност тя изглеждаше направо невероятно.   Меган Маркъл / Розамунд Пайк     Лилаво и червено са цветова комбинация, която рядко виждате, но Меган Маркъл накара всички да помислят за това. Тя избра един страхотен тандем, за да посети Hamilton Square. По някакъв начин Розамунд Пайк накара всички да преобърнат поглед към сексапилното й облекло на червения килим в Женева (Швейцария).    Риана / Лора Хариер / Регина Кинг     От плътно прилепналата метална рокля до зимното бяло палто - всичко това го имаше в облеклото на Риана и тя бе прекрасна. Белоснежкият ансамбъл на Laura Harrier на Международния филмов фестивал в Палм Спрингс представя минималистичен поглед към детайлите, включително пера и гола прозрачна лента на кръста – така изглеждаше пък Лора Хариер. Неонът не трябва повече да се свързва със строителите и атлетите. Обърнете внимание на Регина Кинг – тя преодоля този стереотип по удивително красив начин.", "date": "2019.03.07", "title": "Голотии и кич..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393323-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%83%D0%B4%D1%80%D1%8F-%D0%BF%D0%BE-%D0%B4%D0%B6%D0%BE%D0%B1%D0%B0-%D0%BD%D0%B0-%D0%B1%D0%BB%D0%B0%D0%B3%D0%BE", "text": "Бившата футболна звезда Благой Георгиев скочи срещу обсъжданите промени в Закона за здравето, касаещи обхвата на забраната за тютюнопушене в закритите обществени места.   Ако бъдат приети, промените ще засегнат и наргилетата, чийто любител е Джизъса, който е и  , който предлага подобна консумация на тютюневи изделия.   \"Всеки се опитва да вземе най-доброто и е вкарвал доста пари. Естествено, че няма да е ОК, ако бъдат приети. Всеки дава пари за ремонти, за нови наргилета, тютюни...\", коментира Георгиев пред Нова телевизия. Забраната за пушене на наргилета на закрито тепърва ще се гласува от депутатите в комисия, а след това в пленарна зала, преди евентуално да бъде одобрена.  ", "date": "2019.03.07", "title": "Държавата удря по джоба на Благо!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393320-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D1%81%D1%82%D0%B0%D0%BD%D0%B0-%D0%BC%D0%B0%D0%BB%D0%BA%D0%BE-%D0%BA%D0%BE%D1%82%D0%B5", "text": "Бившата любима на Григор Димитров Никол Шерцингер се превърна в \"малко коте\", макар не в смисъла, който влага Валери Божинов, а заради приложение на телефона, което й добави муцуна и уши. \r\n   \r\n   Певицата записа послание към участниците на благотворително събитие в помощ на деца и използва по-различната си визия.  \r\n   \r\n   \"Много се вълнувам и се гордея с това\", призна Никол, която е чест гост на подобни благотворителни прояви. \r\n      ", "date": "2019.03.07", "title": "Бившата на Гришо стана \"малко коте\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393321-%D0%BD%D0%B0%D0%B9-%D1%81%D0%BB%D0%B0%D0%B4%D0%BA%D0%B0%D1%82%D0%B0-%D0%BC%D0%BC%D0%B0-%D0%B7%D0%B2%D0%B5%D0%B7%D0%B4%D0%B0", "text": "Определяната като Най-сладката ММА звезда Пейдж Ванзант официално се похвали с новите си гърди.  След като записа победа на ринга с новия бюст, блондинката замина на почивка с мъжа си в Мексико, където разкри всичко. Тя пусна снимка с изрязан бански, от която отлично се вижда разликата в размера на гърдите й.  ", "date": "2019.03.07", "title": "Най-сладката ММА звезда"}
