{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396140-%D0%BF%D1%80%D0%BE%D1%88%D0%BA%D0%B0-%D0%B7%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BD%D1%8F%D0%BC%D0%B0-%D0%BB%D0%B8%D1%88%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82-%D0%B1%D0%BB%D1%8F%D1%81%D0%BA%D0%B0%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%B8-%D1%81%D0%B8-%D0%BE%D1%82%D0%B8%D0%B2%D0%B0", "text": "На 26 май избирателите не дадоха прошка на ГЕРБ, нищо че продължават да са първа политическа сила. Само 10% са декларираните поддържници на ГЕРБ днес. Това не е успех. Това е предупреждение,  че краят наближава     Изборите минаха и се оказа, че прошка за Цветанов няма, въпреки че ГЕРБ се поздрави с победата.   На четвъртия ден от вота Борисов му поиска оставката от всички постове в партията, след като преди месец по същия безпардонен начин го лиши и от депутатството.  И естествено я получи.  Цветанов си тръгва, без да му е връчен традиционният часовник, с който след всяка победа Борисов го награждаваше за перфектната работа.   Във Фейсбук отиващият си Втори в партията написа: \" Явно е обиден. Явно се чувства предаден.  Явно се чувства съпричастен към изборната победа и недооценен за крайния резултат. Борисов обаче има друг прочит на вота.  Тази победа на ГЕРБ не е бляскавата победа, каквато Борисов е свикнал  да завоюва след всеки избор. Днес няма фанфари. Дори в нощта на вота Борисов призна за грешки, както го правеше и по време на цялата кампания. Резултатите съвсем не са успокояващи за управляващата партия. Точно обратното!  ГЕРБ не увеличи мандатите си, макар че Цветанов обещаваше да изпрати в ЕП 7-8 евродепутати. В същото време \"загубилата\" БСП стабилизира присъствието си в Европарламента с един депутат повече, а пък ВМРО праща двама! Шамар за ГЕРБ е, че градската десница, представлявана от \"Демократична България\", която никой не слагаше в сметките, а управляващите дори съблазниха традиционния ѝ партньор СДС, също реализира мандат.  Ако се заровим в данните на ЦИК, ще видим, че  разликата между ГЕРБ и БСП в 12 областни града е нищожна - между 500 и 800 гласа! Показателен е вотът за управляващата партия в наблюдаваната лично от Цветанов област Велико Търново - регионът, от които той бе депутат. Там от ГЕРБ едва ли имат повод да вдигат наздравици, защото преднината им пред БСП е направо смешна - едва 86 гласа! А като се погледнат протоколите от секциите в самия град Велико Търново, особено в централната му част, ще се види, че БСП-ГЕРБ са на кантар. Има секции, в които доминацията на БСП е смазваща - левицата взима два пъти повече гласове.  \"Червени\" са и доста общини в региона на Цветанов -  не само Павликени и Сухиндол, където БСП е печелила почти всички избори след 1989 г. Левицата стои добре в Свищов и Лясковец, където Цветанов често се отбива. А пък ДПС измъква победата на ГЕРБ в Златарица и Стражица.  ГЕРБ загуби изборите в четири области - Видин, Плевен, Ямбол и Добрич. Бърз преглед на резултатите от трите столични избирателни района показва, че тъмните облаци се сгъстяват над ГЕРБ с оглед на местните избори през есента.  ГЕРБ вече не доминира в София е стряскащият извод, който са направили в партийната централа. В 23-ти МИР управляващите имат 38 066 гласа, БСП - 34 351, \"Демократична България\" - 26 750, ВМРО - 11 697. В този район са \"Лозенец\", \"Изгрев\", \"Изток\", \"Младост\".  В 24-ти МИР ГЕРБ взима 29 855 гласа, БСП - 23 034, \"Демократична България\" - 17 428, ВМРО - 9446. Районът включва централната градска част, но и ромския квартал \"Христо Ботев\".  В 25-ти МИР управляващите имат 30 631 гласа, БСП - 25 648, \"Демократична България\" - 10 037, ВМРО - 10 549. Тук са смятаните за работнически квартали \"Надежда\" и \"Люлин\", родното място на премиера Борисов - Банкя, но и голямата циганска махала Филиповци.  Тези данни изглеждат направо драматично, ако бъдат сравнени с резултата за ГЕРБ на предишните избори за Европейски парламент, защото  веднага ще проличи спад от 42 527 гласа! БСП, напротив, макар и втора в общото класиране, бележи ръст от 17 812 гласа. А това е почти половината от ръста на левицата в цялата страна, което едва ли радва опонентите ѝ.  БСП отбелязва пробив в \"Изгрев\", в \"Младост\" и в \"Красна поляна\".  Борисов знае какво се крие зад тези цифри. ГЕРБ е в опасност!  Сега да видим и поведението на Цветанов, което скърши отношението на Борисов към него. \"Апартаментгейт\" беше шок за премиера. ВИП-асансьорът в хола на Цветанов тотално го изненада. Борисов разбра, че в навечерието на избори това ще има убийствен ефект и наказа всички \"синковци\". Едновременно с това пред публиката го удари на покаяние, признаване на грешки и молба за прошка. Това беше нормалното поведение. Цветанов направи обратното - няма погазване на закона, няма защо да има наказание. Не отчете моралния фактор. За да стигне до онези думи, изречени висомерно в \"Панорама\" по БНТ, след като вече бе наказан с остраняване от парламента: „ Който познава Борисов, може да се представи как е подскочил в този момент. Само няколко дни по-късно лидерът на ГЕРБ сложи на място заместника си:  В този миг беше ясно, че присъдата над Цветанов е прочетена. Изпълнението ѝ бе отложено за след изборите. Борисов го намекна. Цветанов направи още една грешка - в разгара на \"Апартаментгейт\",  докато скандалът тук набираше скорост, а той беше на поредното си турне в САЩ и не отчиташе настроенията на местна почва, си въобрази, че може да разцепи партията. И дори тръгна да го прави - да събира подписки във Фейсбук в своя подкрепа. Това Борисов никога няма да му прости. И му доказа по време на предизборната кампания несъстоятелността на такова мислене. За по-малко от два месеца Борисов разби няколко мита за Цветанов. Първо, със замах го извади от парламента и се видя, че Народното събрание може да работи спокойно и без неговата роля на совалка между парламентарните групи. После, влезе на терен по време на изборите, започна като \"чудодейна икона\" да обикаля страната, докато Цветанов потъна. Ако не беше го направил, победата се изплъзваше от ГЕРБ. Политическият му нюх улови навреме опасността. В интерес на истината,  Цветанов никога не каза лоша дума нито за Борисов, нито за ситуацията около себе си.  Демонстрира лоялност, запази мълчание. Фигурата му се издължи, отслабна, лицето му посивя, но продължи да действа тихо на терен като верен войник на партията. Но двамата не застанаха един до друг. Нещо повече, Борисов няколко пъти подчерта, колко пресилени са били оценките за ролята на Цветанов в партийните дела на ГЕРБ.  Още един знак даде Борисов на своя заместник. На 26 май избирателите не дадоха прошка на ГЕРБ, нищо че продължават да са първа политическа сила.  Само 10% са декларираните поддържници на ГЕРБ днес  (като дял от общия брой на избирателите с право на глас).  Това не е успех. Това е предупреждение, че краят наближава.  Червената лампа е светнала. Къде са онези 1 678 641 избиратели, които качиха през 2009-а ГЕРБ във висините и създадоха илюзията за непобедимост?  А 10 години власт създадоха на структурите чувство за непогрешимост. Бацилът на партизанщината ги прояде. Гейтовете почнаха да гърмят. А заместването на едни хора с други не носеше резултат. Хората се отвращаваха все повече от местните дерибеи. Върху цялата политика на ГЕРБ на централно, местно, партийно ниво легнаха обвиненията за корупция.  Днешните резултати показват, че ГЕРБ се е разделил с широката си периферия, която му носеше стабилност и се е свил до твърдото си ядро, съставено предимно от чиновници във властта. Тази армия не може да носи непрекъснато победи.  Зад числата на отминалия евровот стоят дълбоки процеси в партията, които показват нейното износване.  Борисов правилно осъзнава, че с такава ГЕРБ не може да задържи властта и затова не му мига и окото да реже \"до дъно\", започвайки с Цветанов.   Чистката ще плъзне и надолу. Разбира се, че в тази операция има риск. Цветанов познава партията поименно, той се е срастнал с нея. \" , казва Георги Марков и предупреждава Борисов, че  отстраняването на заместника му от партийните постове три месеца преди местните избори, е \"голям подарък за опозицията\".  Все пак незаменими хора няма. Явно тандемът \"Борисов-Цветанов\" е изживял времето си, колкото и неговият край да ни се струваше невъзможен. Сега Борисов трябва да прави презареждане.  Пое кампанията на ръчно управление и ГЕРБ спечели.  Вече иска да поеме и партията.  Това е много по-сложно от едни избори. ГЕРБ се е сраснала с държавата. И ще има трусове. Но друг ход няма. Eдно обаче е сигурно - война в ГЕРБ няма да има!  ", "date": "2019.05.30", "title": "Прошка за Цветанов няма! Лиши Борисов от бляскава победа... и си отива"}
{"url": "http://www.classa.bg/%D1%81%D0%B2%D1%8F%D1%82/item/396131-%D0%BB%D0%B0%D0%B2%D1%80%D0%BE%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D1%83%D0%BA%D1%80%D0%B5%D0%BF%D0%B8-%D0%BD%D0%B5%D0%B9%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "„Работните посещение на президента Радев и премиера Борисов активизираха политическия диалог с Русия. Продължаването на \"Турски поток\" през България ще укрепи нейната енергийна сигурност\". Това заяви в интервю за списание \"Международни отношения\" руският външен министър Сергей Лавров, съобщава БГНЕС. Според него независимо от усложняващата се ситуация в Европа, руско-българските отношения се развиват достатъчно динамично. \"В последно време се активизира политическият диалог, най-вече на високо равнище. През месец май 2018 г. президентът Румен Радев и министър-председателят Бойко Борисов бяха на работни посещения в Русия. През месец октомври миналата година в рамките на срещата на върха Азия-Европа, проведена в Брюксел, се състоя среща на ниво министър-председатели. През месец март тази година председателят на правителството на Руската Федерация Дмитрий Медведев беше на официално посещение в България\", припомни ръководителят на руската дипломация. Той се надява, че тези срещи ще помогнат за засилването на практическото двустранно сътрудничество. \"Ние очакваме, че положителната динамика на политическите контакти ще засили практическото сътрудничество, най-вече в областта на енергетиката и търговско-икономическата сфера, още повече, че тук потенциалът е значителен. Широки възможности за полагане на съвместни усилия предоставя проектът за газопровода „Турски поток\". Неговото продължаване на територията на България ще укрепи енергийната сигурност на вашата страна. Предвид печалния опит с „Южен поток\" е необходимо да се постигнат твърди гаранции от страна на Европейската комисия, че съществуващите планове няма да бъдат провалени, от произволно решение на Брюксел\", подчерта Лавров. Той вижда добри перспективи за задълбочаване на сътрудничеството и по линия на ядрената енергетика. \"Добри перспективи за задълбочаване на сътрудничеството са свързани с решението на София да възобнови строителството на АЕЦ „Белене\". Русия разполага с всички необходими технологии и с дългогодишен опит за успешен рестарт на проекта. На този етап държавната корпорация „Росатом\" обмисля възможни форми за участие в изграждането на атомната електроцентрала. Между другото, ще отбележа, че в периода 2017-2018 година „Росатом\" вече осигури възможност за удължаване с 30 години на срока за експлоатация на 5-ти и 6-ти енергийни блокове на единствено действащата в страната АЕЦ „Козлодуй\"\", каза още Лавров. Според него проблем е слабият ръст на двустранния стокообмен, който е нараснал с едва 0,6% през 2018 г., на фона на ръст от 24% през 2017 г. Нарастването му се обсъжда в рамките на Междуправителствената комисия за икономическо и научно-техническо сътрудничество. На 25 октомври 2018 г. в Москва беше проведено ХVI-то заседание на Междуправителствената комисия, следващото е планирано за месец септември тази година в България. \"Уверени сме, че активното сътрудничество между руските и българските експерти ще допринесе за същественото укрепване на търговско-икономическите връзки\", заяви Лавров. През миналата година българските курорти бяха посетени от над половин милион наши сънародници. Във фокуса на вниманието на проведения в София на 5 март 2018 г. Руско-български бизнес форум в областта на туризма беше създаването на предпоставки за по-нататъшното разширяване на туристическия обмен, посочи руският външен министър. \"През тази година в повече от 30 града на България протече акцията „Безсмъртният полк\". Използвам случая, за да изразя искрена признателност към българските приятели за тяхното съдействие в опазването на историческата памет\", изрази благодарност Сергей Лавров.", "date": "2019.05.30", "title": "Лавров: Продължаването на \"Турски поток\" през България ще укрепи нейната сигурност"}
{"url": "http://www.classa.bg/%D1%81%D0%B2%D1%8F%D1%82/item/396132-%D1%81%D0%B0%D1%89-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "RAND наскоро публикува документ, наречен „Русия е твърде голяма и небалансирана. Оценка на въздействието на вариантите на разходите” (Overextending and Unbalancing Russia. Assessing the Impact of Cost-Imposing Options). Това изследване е колективно усилие на опитни дипломати – на бившия помощник-държавен секретар по европейските въпроси и посланик на САЩ в ЕС Джеймс Добинс, професорът от Института „Брукингс”, Американския институт по отбрана, Университета за национална отбрана и служител на военното разузнаване Рафаел Коен, както и седем други изследователи на RAND, специализирали се в международните отношения, военната индустрия, разузнаването, политическите и техническите науки.     Изследването е практическа препоръка - как САЩ да използват уязвимостта и слабостите на Русия, за да ограничат още повече политическите и икономическите ѝ възможности. В същото време, това е един вид „резюме” на по-обширна монография с повече от 300 страници, наречена „Разширяването на Русия. Конкуренция от благоприятни позиции” (Extending Russia. Competing from Advantageous Ground) от същите автори. Какво предлагат влиятелните политически анализатори? Целият им спектър от действия е разделен на четири части - икономически, геополитически, идеологически, информационни и военни мерки. Може да се види, че експертите са подходили към разработването на такава стратегия рационално, измервайки евентуалните разходи за САЩ. Икономическият блок представлява четири варианта, с които Русия вече се е сблъскала пряко през предходните години. Това е увеличаване на производството и износа на енергия от Съединените щати, което може да повлияе на световните цени и съответно да намали печалбите на Русия. Втората е засилването на санкциите, където участието на други страни в този процес е важно. Следва помощ за Европа при намирането на нови доставчици на газ, включително доставки на ВПГ. И накрая, подкрепа за миграцията от Русия в други страни, особено на квалифицирани работници и образовани младежи. Предполага се, че първите три варианта ще донесат максимална полза за Съединените щати, въпреки че натискът от санкциите може да носи определени рискове. В раздела за геополитическите мерки американските експерти предлагат шест геополитически сценария, насочени към отслабване на Русия. Същевременно те обхващат не само Руската федерация, но и съседните страни. Всеки сценарий има определени рискове, разходи и прогнозируем очакван ефект. Както пишат американците, предоставянето на помощ на Украйна чрез оръжейни доставки може да засегне най-голямата уязвимост на Русия. Но всяко увеличение на доставките на оръжие и инструктори от САЩ трябва да бъде внимателно калибрирано за Украйна, за да се увеличат разходите на Русия, без да се предизвиква много по-широк конфликт, в който Русия, поради близостта си, ще има значителни предимства. Тази опция е на първо място. Експертите на RAND очакват от нея най-големите ползи за себе си, но също така и високи рискове при възможното им прилагане. На второ място е увеличаването на подкрепата за сирийските екстремисти. Но това може да застраши другите политически приоритети на САЩ, като, например, борбата с радикалния ислямски тероризъм, и може да доведе до по-нататъшна дестабилизация на целия регион. Освен това този вариант може дори да бъде невъзможен, като се има предвид радикализацията, фрагментацията и упадъка на сирийската опозиция. Тук виждаме разбиране от експертите на RAND за всички опасности, които този сценарий може да причини. Но е лесно да се чете между редовете, които всъщност предполагат използването на терористични групи в геополитическите интереси на Съединените щати. Самият инструмент не е нов, но неговото използване е доста скъпо, има значителни рискове и очакваният успех ще бъде средно добър за Съединените щати в най-добрия случай. Освен това, те може да отблъснат така традиционните си съюзници, както беше по време на нахлуването в Ирак , за да се свали Саддам Хюсеин. На трето място е поставено насърчаването на либерализацията в Беларус. В същото време авторите признават, че най-вероятно тази авантюра няма да бъде увенчана с успех и може да предизвика силен отговор от страна на Русия, което ще доведе до общо влошаване на ситуацията със сигурността в Европа и провал за политиката на САЩ. Както и в първия случай, съществува висок риск, но ползите също могат да бъдат значителни. Излишно е да казвам, като цяло, в този случай това е цветна революция в Република Беларус. Ръководството на тази страна би си струвало да обърне внимание на такова предложение от RAND и да поиска коментар от американските дипломати в Минск. Разширяването на връзките в Южен Кавказ, икономически конкуриращи се с Русия - е следващият, четвърти сценарий. Но изпълнението му е трудно поради географията и историята. Петият сценарий - това е намаляване на влиянието на Русия в Централна Азия също може да не е лесно и евтино за САЩ. А шестият сценарий е организирането на преврат в Приднестровието и експулсирането на руските войски, което ще бъде удар за престижа на Русия. От друга страна, това може да има обратен ефект, тъй като ще спести пари на Москва и, вероятно, ще доведе до допълнителни разходи за Съединените щати и техните съюзници. Струва си да се отбележи, че всичките шест сценария са насочени към близката чужбина - това е един нов дизайн на старата стратегия на Анаконда, която се развива на границите на Русия. Разделът за идеологически и информационни мерки е насочен към вътрешната политика на Руската федерация и всъщност е намеса в делата на страната ни. Има само четири сценария, но те говорят сами за себе си: подкопаване на доверието в избирателната система; създаване на представа, че политическият елит не служи на интересите на обществото; подбуждане към протести и ненасилствена съпротива; подкопаване на имиджа на Русия в чужбина. Важно е, че предполагаемите военни мерки срещу Русия имат най-голям брой варианти и са разделени на три стратегически линии - въздух, море и суша. Посочено е, че прехвърлянето на бомбардировачи в близост на ключови стратегически цели в Русия ще има голяма вероятност за успех и със сигурност ще привлече вниманието на Москва и ще предизвика загриженост. Разходите и рисковете, свързани с този вариант, са малки, тъй като бомбардировачите са базирани извън зоната на покритие на повечето балистични и наземни крилати ракети, които са в експлоатация с Русия. Прехвърлянето на изтребители, така че те да са по-близо до целите си, отколкото бомбардировачите и друга възможност. Въпреки че, според експертите на RAND, такива действия могат да притеснят Москва повече от възможността с бомбардировачите, вероятността за успех е ниска и рисковете са високи. Тъй като всяко въздухоплавателно средство трябва да бъде принудено да извърши няколко излитания по време на нормален конфликт поради ниския си полезен товар, съществува риск от тяхното унищожаване на земята и извеждането от строй на летищата в ранните етапи. Разполагането на допълнителни тактически ядрени оръжия в регионите на Европа и Азия може да увеличи тревогата на Русия, което ще доведе до значително увеличаване на инвестициите в оръжия за ПВО. В комбинация с опцията „бомбардировач“, тази възможност има голяма вероятност за успех, но разполагането на повече такива оръжия може да доведе до реакция на Москва по такъв начин, че да противоречи на интересите на Съединените щати и техните съюзници. Прехвърлянето на американски и съюзнически системи за противоракетна отбрана с цел по-ефективно възпиране на руските балистични ракети също ще разтревожи Москва, но вероятно ще бъде най-неефективният вариант, тъй като Русия разполага с голям брой ракети, които могат да се използват за всякакви цели. А целите на САЩ и техните съюзници ще бъдат подложени на удари. Предлага се също така да се разработят нови нископрофилни бомбардировачи на далечни разстояния или да се увеличи значително броят на онези видове, които вече предизвикват безпокойство в Москва. В същото време се споменава за голям брой автономни или дистанционно управлявани ударни самолети. Както отбелязват експертите на RAND, основният риск при тези варианти е свързан с надпреварата във въоръжаването, което води до скъпи стратегии срещу САЩ. Например, инвестирането в системи за противоракетна отбрана и космически оръжия може да алармира Москва, но Русия може да се защити, като предприеме мерки, които вероятно ще бъдат много по-евтини от разходите на тези системи за САЩ. По линия на морската конфронтация RAND предлага да се увеличи присъствието на американските и съюзническите военноморски сили в тези области, които счита за потенциално опасни заради Русия. Може да се предположи, че това се отнася за Балтийско море, Арктика, както и за Черноморско-средиземноморския басейн. Докладът също така говори за увеличаване на инвестициите в научни изследвания и разработване на нови видове оръжия, които могат да ударят руските подводници с ядрени оръжия. В същото време би било добра идея Съединените щати да увеличат флота си от подводници, принадлежащи към ядрената триада. И накрая, Черно море - чрез НАТО се предлага да се разработи стратегия за отказ от достъп, вероятно чрез разполагането на противокорабни ракети, за да се увеличат разходите за отбрана на Русия в Крим. На сушата се предлага увеличаване на броя на европейския контингент на НАТО чрез директно поставяне в близост до руските граници. Освен това се изтъква значението на увеличаването на броя и мащаба на военните учения на НАТО в Европа, което ще бъде ясен сигнал за Русия. Допълнителна възможност е разработването на ракети със среден обсег без тяхното разполагане, което ще принуди Русия да подобри своята ракетна програма (което означава допълнителни разходи). И накрая, инвестиции в нови технологии (оръжия, основани на нови физически принципи, например, лазери), насочени към противодействие на руската система за противовъздушна отбрана. Както виждаме, всичките четири модула в своето разнообразие се допълват. Някои нововъведения вече се провеждат в Пентагона през последните години като част от Третата стратегия за обновяване, а настоящият и новият бюджет показват, че по един или друг начин Съединените щати ще продължат да изграждат военната си мощ. Заедно с другите документи от препоръчителен характер за вземащите решения на най-високо ниво в Съединените щати, тази работа на експертите на RAND показва мащабна кампания срещу Русия. Изненадващо е обаче, че всички тези препоръки, особено военният компонент, на практика показват подготовката за война с Русия. В спокоен тон се казва какво могат да направят САЩ по отношение на съществуващите споразумения за ограничаване на въоръженията, как да се работи с НАТО и как да се използва Украйна във войната с Русия, особено на сушата и на театъра на военните действия в Черно море. Няма съмнение, че самите препоръки са прехвърлени в центровете за вземане на решения в Съединените щати много по-рано от определената дата на публикуване на монографията - април 2019 г. Остава само да се следи изпълнението на тези сценарии и да се предприемат подходящи мерки за противодействие.     Превод: В.Сергеев ", "date": "2019.05.30", "title": "САЩ се готвят за война срещу Русия"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396133-%D1%85%D1%80%D0%B8%D1%81%D1%82%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D1%81%D1%8A%D0%B4%D1%8A%D1%80%D0%B6%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%BE%D0%BD%D0%B3-%D0%B8-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BD%D0%B0-%D0%BD%D0%B5%D1%82%D0%B8%D0%BD%D1%84%D0%BE,-%D0%BE%D1%82-%D0%BD%D0%BE%D0%B2%D0%B0-%D0%BE%D1%82%D1%80%D0%B8%D1%87%D0%B0%D1%82", "text": "Изпълнителният директор и съдружник на Нетифо - Христо Христов, разпространи към медиите своя позиция, в която твърди, че има намеса в редакционната политика на сайтовете Гонг, Вести и Дарикнюз. По думите му това е атака срещу свободната журналистика. От Нова Броудкастинг Груп - мажоритарен собственик на Нетинфо, отхвърлиха обвиненията в специално изявление.   Classa.bg представя и двете гледни точки към казуса.   Страхът ражда компромис, а компромисът е краят на свободната журналистика.   Като изпълнителен директор и съдружник в Нетинфо остро критикувам и се разграничавам от случващото се в новинарския отдел на компанията. През последните месеци виждам засилена намеса в редакторската политика на сайтовете Гонг, Вести и Дарикнюз. Два от тези три сайта са създадени от мен и моя екип преди повече от 10 години и досега са се радвали на свобода в новините и мненията, които са изразявали. От няколко месеца се появи натиск за публикуване на новини, които са с доста съмнителни факти и достоверност.   Ето една такава: https://cska.gong.bg/.../zadava-se-ogromen-skandal-cska-zapla...   Когато даден редактор откаже да публикува подобен материал, над него започва да се оказва натиск наред с обвинения, че е пропуснал важна новина, която други медии са публикували (повечето пъти се цитират медии с подозрителна репутация). При повторно възпротивяване от страна на редактора, следва скорошното му напускане по \"взаимно съгласие\".   Подобна е ситуацията и с Ники Александров, който е главен редактор на Гонг. Обвиненията към Ники са, че е фен на ЦСКА и че не полага усилия да има балансирана редакторска политика в Гонг. Единственият \"грях\" на Ники е, че е фен на ЦСКА.   Гонг не е сайт на ЦСКА, нито на Левски, нито на Лудогорец или който и да е друг отбор. Гонг е сайт на феновете на спорта или поне беше.   Категорично отказвам да приема подобен подход на омаловажаване на труда на който и да е от членовете на екипа на Гонг, Дарикнюз, Вести, Една, 7Талънтс, Паритени, Вбокс7. Атаката към член на моя екип е атака лично към мен.   Колеги, имало е случаи, в които не съм се гордял от постъпките си или съм правил тъпи грешки, но този не е един от тях. Имало е случаи, в които не съм отстоявал достатъчно категорично позицията на Нетинфо пред чуждата воля, но този не е един от тях. Имало е случаи, в които съм отстъпвал от нашата гледна точка, за да вървим напред само и само да има разбирателство. Но този не е един от тях.   Защото за свободата на избор, за различната гледна точка, за собствените ти убеждения и за правото на мнение човек не трябва да прави компромис.   Докато съм изпълнителен директор на Нетинфо, няма да разпиша \"взаимното съгласие\" на Ники Александров. И така към днешна дата Ники продължава да бъде главен редактор на Гонг.бг.   Длъжен съм да напиша тази позиция, защото с времето видях, че доста колеги си тръгват или биват напуснати, но никой не казва и дума. Аз вярвам, че нищо не ни се дава даром, особено нещо толкова важно като свободата на словото. А историята е показала, че за свободата не можем да се борим само с думи, трябва и действия.     NOVA отхвърля обвиненията за редакторска намеса в Гонг и новините на НетИнфо Нова Броудкастинг Груп ЕAД (НБГ), като мажоритарен собственик на НетИнфо, отхвърля обвиненията за намеса в редакционната политика на НетИнфо, отправени в разпространена позиция на изпълнителния директор и миноритарен акционер на НетИнфо Христо Христов.   Ръководството на НБГ заявява, че изнесените от Христо Христов факти са некоректно и манипулативно представени, като се експлоатира важната за журналистическата общност и цялото обществото тема за свободата на словото. НБГ изисква спазването на ясни професионални правила, сред които представянето на различни гледни точки при отразяване на важните за нашата публика събития. Смятаме, че това е неразделна част от свободата на словото.   Всички дружества в групата на НБГ и НетИнфо спазват ясни правила и имат изисквания към екипите си, които гарантират високи професионални стандарти, компетентност, почтеност, дисциплина и резултати. Тези критерии са еднакви за всички служители, независимо от опит и позиция и не се правят компромиси с тях.   За съжаление, все по-често сме свидетели на случаи, в които се прави съзнателна подмяна на факти и събития с цел лични облаги или придобиване на обществена популярност.   НБГ се противопоставя на опита за уронване на престижа и дискредитация на медията с цел да се обслужат интересите на миноритарния собственик в момент на търговски преговори.   Заставайки зад принципите на компанията и съгласно изискванията на устава и договора между акционерите, Председателят на съвета на директорите на НетИнфо свиква спешно заседание, за да се защити интересът на акционерите и медията.", "date": "2019.05.30", "title": "ХРИСТО ХРИСТОВ АЛАРМИРА ЗА НАМЕСА В СЪДЪРЖАНИЕТО НА ГОНГ И НОВИНИТЕ НА НЕТИНФО, ОТ НОВА ОТРИЧАТ"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396134-btv-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-19-%D0%B8%D1%8F-%D1%81%D0%B8-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D1%81-%D0%BD%D0%BE%D0%B2%D0%BE-%D1%81%D1%82%D1%83%D0%B4%D0%B8%D0%BE", "text": "От 1 юни централната емисия на bTV ще представя новините от деня по още по-динамичен, достъпен и интерактивен начин от изцяло новото си, високотехнологично интегрирано студио, събощиха от медията специално за classa.bg. С новаторския си дизайн и с помощта на най-модерните технологии, проектът ще направи работата на екипа, който представя най-важната информация от България и света, още по-близка до зрителите и онлайн потребителите на bTV.   Новият 360-градусов сет ще бъде внедрен на 19-ия рожден ден на bTV, първоначално във всички емисии новини, спорт, прогноза за времето и предаването „Тази сутрин\". От новото студио ще се излъчва и финалът по bTV Action на най-големия европейски клубен турнир УЕФА Шампионска лига, с историческия сблъсък между английските отбори „Ливърпул\" и „Тотнъм\".   „ \", коментира Флориан Скала, главен изпълнителен директор на bTV Media Group.   „ \", разказа Венелин Петков, директор „Новини, актуални предавания и спорт\" на bTV Media Group.   Сетът на новото студио ще използва 11 видеостени с различни размери, 7 от които са с 4K резолюция, а една от тях е тъч скрийн. Технологията за добавена реалност, която bTV първа внедри в българските медии, ще бъде осъвременена с функционалности от последно поколение. Четири камери с уникалните за България 4K сензори и кран ще бъдат част от иновациите. Студиото ще работи и с енергийно ефективно LED осветление от последно поколение, което изисква по-малко електричество и климатизация.       ", "date": "2019.05.30", "title": "bTV отбелязва 19-ия си рожден ден с ново студио"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396135-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B8-%D0%BE%D1%82%D0%B8%D0%B2%D0%B0-%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D1%81%D1%82%D0%B0%D0%B2%D0%B0-%D0%BE%D1%89%D0%B5-%D0%BF%D0%BE-%D0%B1%D1%8F%D0%BB", "text": "Чистенето \"до корен\", обещано от премиера Бойко Борисов, започна с един от корените на ГЕРБ - Цветан Цветанов. Заместник-председателят на партията вече е история. А самият Борисов ще става още по-бял.         Цветан Цветанов подаде оставка от всички постове в ГЕРБ. Коментарът му се съдържаше в прощално изявление във Фейсбук, а коментарът на Бойко Борисов - в прессъобщение на партията. Цветанов благодари на съпартийците си, а Борисов благодари на Цветанов. И така след 13 години работа политическата му кариера набързо приключи, след като заседна в асансьора на „Апартаментгейт“. Именно с това ще бъде запомнен - с шестте апартамента и с асансьора до мезонета, купен на съмнително ниска цена.     Оттеглянето му бе очаквано, но ако се беше случило преди европейските избори, щеше да има дестабилизиращо влияние върху партията и резултатите ѝ.В известна степен Цветанов го намеква в прощалното си изявление: „За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините“. Разните приноси на Цветанов В политическия некролог за Цветанов трябва да се каже, че именно той е човекът, организирал структурите на ГЕРБ. Цветанов пътуваше непрекъснато из страната, срещаше се с партийния апарат и сглобяваше машината, без която не биха били възможни серията победи и трите мандата на ГЕРБ. Извън партийните акламации обаче трябва да се припомни и друго: той бе един от помагачите за овладяване на съдебната система чрез монтиране на зависими и некомпетентни хора. Не само заради „семейната приятелка“, оглавявала преди време Софийския градски съд. И не само заради една реплика на медиен бос от запис, изтекъл през 2012 година: „От него (от Цветанов - б.а.) зависи кой ще остане в прокуратурата, кой ще напредне нагоре и кой ще си отиде\". Напускането му обаче не означава, че домогванията срещу Темида ще секнат. Неизбежно е сравнението с Христо Бисеров, който през 2013 година подаде оставка като зам.-председател на парламента и като депутат от ДПС, за да не се върне никога повече в политиката. Макар че де юре вече е невинен - оправдан е по всички обвинения: за укриване на данъци, за валутни престъпления и за недекларирани пред Сметната палата пари по сметки в Швейцария. Заради привидно доброволното си оттегляне същата индулгенция ще получи вероятно и Цветан Цветанов. Още повече, че вече бе многократно оневиняван - след разследването за незаконното подслушване в МВР, след отказа за прилагане на СРС срещу приближен антимафиот, след пълната данъчна ревизия от НАП за ония апартаменти. Краят на една ера Няма да е пресилено да се каже, че с оттеглянето му от политиката за ГЕРБ приключва една ера. Рекапитулацията показва, че Борисов навлиза в нов етап на политическата си кариера, в която значителна част от съратниците му в първите години вече ги няма. Всеки, чието име публично бе замесено в скандал, бе принуден да се оттегли. В това лидерът на ГЕРБ е наистина последователен. И го повтаря още от първия си мандат - всеки, допуснал грешка, която партията не може да понесе, си отива. А досега партията понесе доста „цветановщини\", измежду които „шестте апартамента“, оправдани с пари от тъста и тъщата, са само щрих. Онези акции на Цветанов като вътрешен министър още се плащат с парите на данъкоплатците заради присъдите на Европейския съд по правата на човека. Като добавим и платените със същите тези пари часове работа на полицията и прокуратурата плюс последвалите съдебни процеси, завършили с оправдателни присъди, ще се окаже, че ни е струвал доста скъпо. А „октоподите\" така и не бяха сразени. Вторият човек в ГЕРБ винаги е бил държан под око от Първия - за да не натрупа твърде голяма преднина. Едни телефонни записи по време на първия кабинет на ГЕРБ показаха нездрав интерес на тогавашния вътрешен министър Цветанов към контрабандните канали и конфликт с шефа на митниците, но кой ги помни? Пък и записите не удрят по рейтинга. Ето няколко примера: разговорите, които направиха достояние хомофобски реплики на Борисов, признанията, че е обещал да не закача „Мишо Бирата“, подхвърлянето за главния прокурор: „Ти си го избра\". Оттук нататък Оставката на Цветанов няма да доведе до възникване на групи за съпротива, чиито опити за домогване до лидерския пост да ерозират партията. Засега Борисов държи здраво и юздите, и шпорите. И така излиза, че като един фараон, като един арбитър от последна инстанция Бойко Борисов никога не греши - просто е бил подвеждан от хора, на които е имал прекалено голямо доверие. Постистина, да. И явно върши работа, след като направи възможна алиенацията на Борисов от Цветанов в публичния им образ. Така е, когато вярваме на очите и ушите си. Сега ще последват типичните клетви във вярност към Борисов и грамада от камъни върху лошия Цветанов. В резултат от което Борисов ще става още по-бял. А Томислав Дончев сигурно вече загрява край стартовата линия за зам.-председателското място.    ", "date": "2019.05.30", "title": "Цветанов си отива. А Борисов ще става още по-бял."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396136-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%8A%D0%BC-erm-ii-%D0%B8-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Родните евродепутати се тупаха в гърдите, че успешно са се преборили за ново съюзно законодателство в сферата на потребителските стоки, чрез което да предотвратят т.нар. „двоен стандарт“ на храните между източната и западната част от континента. Дали това е фалшива новина, дали е просто политическо позьорство - остава тема на отворен дебат. В същото време едно прессъобщение от хърватската централна банка потвърди нещо, говорещо се под сурдинка поне от лятото 2018 г.  - че управлението на еврозоната третира България по стандарти, в значителна степен различни от тези, прилагани при работата с всички останали страни от ЕС. Стандарти, които  “.  Да припомним неговите думи:     „Преговорите за присъединяване на България към зоната на единната валута приключиха с „доброволното“ съгласие от страната, поне на хартия, с унизителен списък с условия, които ще я задължат наред с други държави, които ще приемат еврото в бъдеще, да поеме голям дял от разходите за еврозоната, преди да знае кога и дори дали ще бъде приета в блока. Нито едно правителство с поне малко достойнство не би могло да приеме тези условия“.  В този контекст е полезно да си припомним думите на нашия финансов министър и на гуверньора на БНБ в същото това злощастно писмо от 29 юни 2018 г., там те казват, че: „ през последните 20 г. в България има фискална стабилност и устойчивост с обществени дефицити и дългови нива значително под границите на Маастрихските критерии6 през почти 90% от периода. Бюджетни излишъци са отчетени през почти половината период и публичният ни дълг (под 25% от БВП) е третият най-нисък в ЕС“.  Добре е и да се запитаме защо така единодушно, без дебат, без дори сериозен публичен разговор, сме решили да захвърлим стабилността, осигурена ни от най-успешната стопанска реформа в България – валутния борд – за да я заменим с еврозоната на двойните стандарти, в която изпълняващите критериите са унижавани, а за другите, които покриват критериите само и единствено с манипулация, се правят специални интерпретации. И целият този процес е поставен в пълна тъмнина и у нас, и на европейско ниво – далеч от очите на т.нар. суверен – българския гражданин. Чешкият централен банкер има предвид  , с което България сигнализира официално своето желание за „близко сътрудничество“ с Европейската централна банка (ЕЦБ) – или, с други думи, намерението си, ако и бъде позволено, да поеме по пътя към ERM II. С него, за разлика от цялата история на еврозоната, специални допълнителни изисквания си поставя самата страна кандидат член, без това да е част от официалните правила.  Думата „доброволно“  в кавички се отнася към неофициалната информация, че нашето правителство е било притиснато от своите партньори в еврозоната да поиска тези допълнителни условия.  За да неутрализира проблема, на 12 юли 2018 г. еврогрупата (финансовите министри на страните от еврозоната) завършва своето изявление по повод писмото на българската страна със следното изречение: „В бъдеще очакваме да следваме същия подход за страни членки, които искат да се присъединят към ERM II, в съответствие с принципа за еднакво третиране“. С други думи,  , както България.  Тук стигаме до  , където от официалното прес съобщение разбираме, че най-новата членка на Европейския съюз е заявила официално желанието си за близко сътрудничество с ЕЦБ.   .  Обратно на заявеното от еврогрупата, за другите страни членки, искащи да се присъединят към еврозоната, няма (успешен) натиск и съответно нови критерии.  Макар и тя да е прикрита от очите на широката публика, еврозоната има дълга история на заобикаляне, променя и неспазване на собствените си правила. Още при създаването на паричния съюз много от потенциалните страни членки са твърде далеч от изпълнението на така важните Маастрихстки критерии (или критериите за конвергенция), на теория гарантиращи стабилността на цялата еврозона и задължително (поне на теория) условие за влизане в еврозоната. За да могат да се свържат с обща валута, европейските лидери минават през сериозно количество създаване и прилагане на двойни стандарти.  Например през 1997 г. Франция не може да покрие критерия за 3,0% бюджетен дефицит и съответно не може да приеме еврото – за да се реши проблема,  държавната Франс Телеком прави плащане към хазната, което сваля дефицита за година, като за сметка на това държавата поема задължението да изплаща пенсионните обещания на компанията напред във времето.  Случаят с друга страна, която като нас изпитва трудности с корупцията – Италия - е подобен на френския.   Тъй като Маастрихските критерии постулират таван на държавния дълг от 60% от БВП, много страни не могат да покрият това изискване, което налага „смекчаване“ на стандартите  - след намеса на тогавашния германски канцлер Хелмут Кол за страната от Апенините е достатъчно само да покаже намаляване на своя дълг (тогава с размер 120% от БВП). И тя е вътре. Днес дългът на Италия е 130% от БВП, намаляването „изненандващо“ все още не се е случило.  Короната в двойните стандарти на еврозоната е нашата южна съседка – Гърция, която, според статистически одит от 2004 г., е подавала фалшифицирани данни към Евростат, успявайки по този начин да отговори на изискванията за дефицит. При присъединяването си през 2000-2001 г.  нейният дълг е бил 90% от БВП, днес той е 180% - три пъти над входния критерий,  който така и не е покрит . Гърците всъщност не са и имали повод да се притесняват за такива дребнотемия като правила, още при преговорите за присъединяване холандският финансов министър Герит Залм ги уверява, че критериите „могат да се интерпретират, при определени обстоятелства“  ).", "date": "2019.05.30", "title": "Двойните стандарти по пътя на България към ERM II и еврозоната*"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396137-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B1%D0%B5%D0%B7-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%86%D0%B8%D1%8F-%D0%B7%D0%B0-%D0%BB%D0%B8%D0%B4%D0%B5%D1%80%D1%81%D0%BA%D0%B8%D1%8F-%D0%BF%D0%BE%D1%81%D1%82-%D0%B2-%D0%B1%D1%81%D0%BF", "text": "Въпреки слуховете, че тя е избраникът на вътрешната опозиция, Мая Манолова даде да се разбере, че в близките ѝ планове не влиза кандидатиране за пост №1 в БСП. Корнелия Нинова е без конкуренция за лидерския пост в БСП,  показа проверка на След като БСП не успя да спечели изборите за Европейски парламент, да промени политическата ситуация в страната и да доведе до предсрочни парламентарни избори, каквато бе заявената цел, Нинова подаде оставка пред Националния съвет на партията.     И поиска лидерът да бъде излъчен с вътрешнопартийни избори от цялата партия, както е по устав и обяви, че ще се кандидатира. Петата сесия на 49-тия конгрес на БСП на 16 юни трябва да се произнесе по оставката на Нинова, както и да приеме процедурата за провеждането на вътрешнопартийния вот. И веднага тръгнаха слухове кои биха могли да бъдат евентуалните съперници на Корнелия Нинова за лидерския пост. Завъртяха се имената н а омбудсмана Мая Манолова,  на лидера на БСП-София  Калоян Паргов , на  Валери Жаблянов , който бе зам.-председател на Народното събрание. И тримата се ползват с авторитет в партията и имат обществена тежест. Какви са им шансовете? Мая Манолова заема престижната държавна позиция \"национален омбудсман\"  и има право на още един мандат като обществен защитник. С енергичната си дейност в полза на потребителите и въобще на \"малкия човек\" тя издигна институцията на ново ниво. Ако иска да се включи в надпреварата за лидерския пост в БСП, тя трябва да предприеме спешно няколко действия, които да я позиционират на старта на състезанието. Първо, трябва да подаде оставка като омбудсман и тя да бъде гласувана от Народното събрание. След това светкавично трябва да възстанови членството си в БСП, която напусна, тъй като институцията на омбудсмана е деполитизирана. Тези действия трудно се вместват в две седмици. На президента  Георги Първанов му трябваха месеци, за да се върне в БСП, след като напусна \"Дондуков\" 2.  Въпреки слуховете, че тя е избраникът на вътрешната опозиция, Манолова даде да се разбере, че в близките ѝ планове не влиза кандидатиране за пост №1 в БСП.  \" заяви в предаването \"Лице в лице\" в сряда Мая Манолова. Освен това, при загуба на битката за лидерския пост в БСП, Манолова трудно би се върнала отново на поста като омбудсман. Вероятно Манолова разчита, че това е рисков ход и затова отхвърля възможността да мери сили с Нинова.  Лидерът на червените в София Калоян Паргов също няма намерение да се бори за председателския пост в партията.  След края на последния пленум той заяви, че не стои в плановете му влизане в състезание с Нинова. И Валери Жаблянов не се е устремил към състезателната писта. На въпроса на Епицентър.бг Жаблянов отговори:  Отказ да участват във вътрешнопартийния избор за лидерския пост декларираха Георги Гергов, Михаил Миков, Атанас Мерджанов, Сергей Станишев. Тогава с кого ще се състезава Нинова?    ", "date": "2019.05.30", "title": "Корнелия Нинова без конкуренция за лидерския пост в БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396138-%D0%BF%D0%B5%D0%B5%D0%B2%D1%81%D0%BA%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%89%D0%B5-%D1%80%D0%B0%D0%B1%D0%BE%D1%82%D0%B8%D0%BC-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%B4%D0%B4%D1%81-%D0%B7%D0%B0-%D1%85%D0%BB%D1%8F%D0%B1%D0%B0,-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B8-%D0%BA%D0%BD%D0%B8%D0%B3%D0%B8", "text": "\"Всяка сутрин ли ще е така? Мадона да беше дошла в българския парламент, нямаше да тичате толкова\", пошегува се Йордан Цонев с медийния интерес към Пеевски       ДПС обмисля да внесе законопроект за сваляне на ДДС на хляба на 5%. Това обяви депутатът Делян Пеевски в кулоарите на НС. Сред другите идеи е свиване на ДДС за лекарствата и за книгите, както и безплатни детски градини. Пеевски уточни, че ще търсят продкрепа и от всички останали партии за своите идеи, но не уточни с които ще започнат най-напред. На свой ред неговият колега Хамид Хамид вметна, че ще проведат среща със съюза на хлебопроизводителите.    Пеевски остави своите колеги да разкажат в подробности за техните идеи за законови поправки. Това обаче не задоволи интереса на медиите, които продължиха да го следват по кулоарите. В резултат той се обърна към журналистите: \"Оставете колегите да ви разкажат. Винаги ще ви разказвам, но недейте да оставяте колегите. Чуйте ги. Не е честно така. Това малко ли е за днес\". Пеевски увери, че има още законопроекти , по които работят и те също ще бъдат съобщени на медите.  \"Ще се случат хубави неща, но не оставяйте колегите\", каза Пеевски.  Колегата му Йордан Цонев от ДПС пък поясни, какво точно целят с тези предложения. Той поясни,че ДПС обмислят законодателен пакет, свързани с промени за ДДС за хляба, за лекарства, за книгите. Първо обаче ще имат срещи с хлебопроизводителите, зърнопроизводителите, както и фармацевтични бранш. Той увери, че предложенията им не са популистки и именно затова ги правят след изборите, а не преди това и тези идеи нямат нищо общо с местния вот наесен. Преди да се пристъпи към реалното внасяне на законовите предложения обаче от ДПС искат да са обсюлютно сигурни, че цените ще паднат.  \"Иначе може да се поличи обратният ефект и цените да се задъжрат, а да се увеличат печалбите\", каза той. По думите му обаче най-важното е, че ще обмислят безплатен пакет за детските градини, така че майките да се върнат на работа и да се реализират. Това според него е един от основните проблеми не само в София, но и в цялата страна.  Именно затова има идея ресурсът за саниране да бъде пренасочен към строителство на детски градини. Той уточни,че това е включено и като приоритет в тяхната програма, която те предлагат за обсъждане с другите партии. Следващият пакет, по който ще работят е за реално облекчаване на бизнеса и става дума за скъсяване на времето за една инвестиция.  Преди това той се пошегува с медийния интерес към Пеевски: \"Всяка сутрин ли ще е така. Мадона да беше дошла в българския парламент, нямаше да тичате толкова\".   \r\n  ", "date": "2019.05.30", "title": "Пеевски в парламента: Ще работим за сваляне на ДДС за хляба, лекарства и книги"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396139-%D1%81%D0%BE%D1%86%D0%B8%D0%BE%D0%BB%D0%BE%D0%B6%D0%BA%D0%B0-%D0%BF%D1%80%D0%B5%D0%B4%D1%80%D0%B5%D1%87%D0%B5-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8-%D0%B2-%D0%B3%D0%B5%D1%80%D0%B1-%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Евелина Славкова от Изследователски център „Тренд\" коментира оставката на Цветан Цветанов от всички ръководни постове в ГЕРБ. По думите ѝ случилото се не е изненада за никой. \"В рамките на цялата кампания действията на Бойко Борисов показваха точно това, че ролята на Цветан Цветанов ще бъде значително намалена. След изборите изказванията, които бяха свързани, че вотът може да се спечели и без него, показаха също този развой на ситуацията\", заяви Славкова, цитирана от izbori.bg \"Беше видно, че темата с \"Апартаментгейт\" е сериозно оценена като негатив от страна на Бойко Борисов и връщайки се назад във времето с множеството оставки, беше ясно, че в ГЕРБ има една силна линия на прочистване на партията от хора, които причиняват имиджова щета. По тази линия, бих казала дори, че Борисов нямаше особено много ходови по отношение на Цветанов\", добави тя, но поясни: \"Важно е сега да посочим, че и за близо 13-те години, в които Цветанов работи за ГЕРБ, има добре изградени структури\". \"Сега вече предстои да правим анализ на база на наблюденията и в контекста на предстоящите местни избори, как ще се отрази оттеглянето на Цветанов върху партийния живот\", каза Евелина Славкова. Тя напомни и другата заявка, дадена от Борисов във връзка с Цветанов - ще се прочистват структурите. \"Сега това и предстои - активно прочистване на структурите от най-ниското ниво\", поясни Славкова и уточни, че предполага и смяна на кандидатите на кметове на градове, които са били близки до Цветанов, но от които Борисов не е доволен. Относно това кой ще замести Цветан Цветанов, Славкова заяви, че няма един човек на неговия стол, а няколко души ще се занимават със задачите му.", "date": "2019.05.30", "title": "Социоложка предрече какво ще се случи в ГЕРБ след оставката на Цветанов"}
{"url": "http://www.classa.bg/%D1%81%D0%B2%D1%8F%D1%82/item/396121-%D1%83%D1%87%D0%B5%D0%BD%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%B2%D1%8A%D0%B2-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D0%BF%D1%8A%D1%80%D0%B2%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%B0%D1%82%D0%B5%D0%B8%D1%81%D1%82%D0%B8%D1%82%D0%B5-%D0%B8-%D0%BD%D0%B5%D0%B2%D0%B5%D1%80%D0%B8%D0%B5%D1%82%D0%BE", "text": "Конференция, посветена на темата за неверието, организирана от Ватикана и университета в Кент, започна на 28 май с представянето на резултатите от глобалното проучване, наречено „Разбиране на неверието\". В изследването, проведено от университета в Кент и финансирано от фондация Темпълтън с 2,3 милиона лири стерлинги (2,9 милиона долара), са изследвани невярващи от шест страни: Бразилия, Китай, Дания, Япония, Великобритания и САЩ. Един от авторите на изследването, професор Лоис Лий, заяви в изявление, публикувано от кралския университет в Белфаст: \"Резултатите показват, че публичният образ на атеиста в най-добрия случай е опростяване, а в най-лошия – вулгарна карикатура,. Когато анализирали данните, учените стигат до заключението, че невярващите, което включва атеисти и агностици, се различават както между отделните страни, така и помежду си. Въпреки че респондентите се идентифицират, че нямат религия, малцина избират „атеист\" или „агностик\" като своя религиозна идентичност. Аналогично, изследването показало, че неверието в Бога не означава непременно неверие в други свръхестествени неща, затова повечето от респондентите изразяват вяра в едно или повече свръхестествени явления. Освен това, според изследването, повечето невярващи подкрепят моралните ценности, човешкото достойнство и уважението към природата, съвсем както останалата част от населението на техните страни. Сред най-важните ценности за тях са семейството и свободата. Според авторите на изследването, мнозина смятат, че невярващите нямат чувство за обективна моралност и цел и притежават арогантна увереност, както и набор от ценности, много различни от останалата част от населението, но резултатите от проучването показват, че това не е така. \"Във време, когато нашите общества изглеждат все по-поляризирани, беше интересно и окуражаващо да видим, че едно от предполагаемо големите разделения в човешкия живот (вярващи срещу невярващите) може и да не е толкова голямо в крайна сметка\", заключи Джонатан. Ламан, един от отговорните за разследването.", "date": "2019.05.30", "title": "Учени представят във Ватикана първо проучване на атеистите и неверието"}
{"url": "http://www.classa.bg/%D1%81%D0%B2%D1%8F%D1%82/item/396122-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%BF%D1%80%D0%B8%D0%B5%D0%BC%D0%B5-%D0%B7%D0%B0%D0%BA%D0%BE%D0%BD%D0%B8,-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%BC%D0%BE%D0%B4%D0%B5%D0%BB%D0%B8-%D0%BE%D1%82-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "Сенатът на Мексико подготвя приемането на закон, който да сложи край на плагиатството от национални и международни компании на проекти, създадени от коренните мексиканци. Инициативата има за цел да се справи с явление, открито през последните няколко години, което засяга няколко латиноамерикански територии: големите текстилни марки използват естетически идеи, произхождащи от местните контексти - някои от тях с дълбока идентичност, и ги продават като свои собствени.   Най-малко осем текстилни компании, сред които са популярни международни фирми като Zara и Mango, са плагиатствали проекти на местните общности Oaxaca, Chiapas и Hidalgo между 2012 и 2017, според неправителствената организация Impacto.   Така нареченото „културно присвояване\" представя в този случай по-голяма степен на противоречия, тъй като той е част от търговски операции с очевиден мотив за печалба и без признаване на оригиналната интелектуална собственост.   Френски марки като Christian Dior и Hermes, мексиканската That's It, американската Forever 21, индонезийската Batik Amarillis, испанската Intropia или британските Star Mela и Marks and Spencer, пускат на пазара продукти, вдъхновени от местни дизайни, но никоя от тях не е признала креативната работа на общностите, нито пък са сътрудничили с тях по никакъв начин.   След тази поредица от плагиатства има все повече и повече отбранителни действия на групи и активисти в полза на зачитането на интелектуалната собственост на местните и коренните общности. Въпреки че законодателната структура все още е в начална фаза, благодарение на този тип инициативи вече се постигат първите успехи. Други местни общности извън Мексико също са засегнати от тази търговска практика със съмнителна етична основа. Наскоро мултинационалната компания Nike отмени старта на специалното издание на обувките Nike Air Force 1 за Пуерто Рико, заради претенциите на американските индианци от Гуна, родом от Панама.   В интервю Хесус Амадео Мартинес, старши съветник в Съвета на коренното население на Централна Америка, каза, че \"въпреки че има закони, големите производители ги нарушават и в крайна сметка коренното население все още остава в същото положение.\" Поради тази причина той смята за необходимо да надхвърли правната рамка на националните държави и да се поставят изисквания на международно ниво.", "date": "2019.05.30", "title": "Мексико ще приеме закони, за защита на местните модели от плагиатството на големите компании"}
{"url": "http://www.classa.bg/%D1%81%D0%B2%D1%8F%D1%82/item/396123-%D0%BD%D0%B5-%D0%B5-%D1%81%D0%B0%D0%BC%D0%BE-huawei", "text": "Китайската технологична компания Xiaomi обяви пускането на два нови модела мобилни телефони - Redmi K20 и Redmi K20 Pro - в рамките на нискобюджетната си марка Redmi. Новите устройства са оборудвани с процесори Snapdragon 730 и 855, съответно, като и двата имат 6.39-инчов AMOLED екран и резолюция от 2340x1080 пиксела, а също и седмо поколение скенер за пръстови отпечатъци. От друга страна, K20 Pro използва специална технология за охлаждане с графит, която предотвратява нагряването на телефона. Новите модели ще се предлагат в китайските магазини от тази събота. Цената на Redmi K20 ще варира между 290 и 303 долара, в зависимост от паметта (съответно 68 и 134 гигабайта); докато Redmi K20 Pro ще струва между 360 и 433 долара, също в зависимост от стандартния му капацитет за съхранение (съответно 68 и 264 гигабайта). Миналия вторник Huawei Technologies пуснаха на пазара новите мобилни телефони от своя под-марка Honor, \"Honor 20\" и \"Honor 20 Pro\", както бе планирано преди ескалацията на търговската война, обявена от САЩ.", "date": "2019.05.30", "title": "Не е само Huawei"}
{"url": "http://www.classa.bg/%D1%81%D0%B2%D1%8F%D1%82/item/396124-huawei-%D0%B7%D0%B0%D0%B2%D0%B5%D0%B4%D0%B5-%D0%B8%D1%81%D0%BA-%D0%B2-%D1%81%D0%B0%D1%89-%D0%BF%D1%80%D0%BE%D1%82%D0%B8%D0%B2-%D0%B2%D0%BA%D0%BB%D1%8E%D1%87%D0%B2%D0%B0%D0%BD%D0%B5%D1%82%D0%BE-%D0%B2-%D1%87%D0%B5%D1%80%D0%BD%D0%B8%D1%8F-%D1%81%D0%BF%D0%B8%D1%81%D1%8A%D0%BA", "text": "Две седмици след като президентът Доналд Тръмп подписа заповед, забраняваща използването на телекомуникационно оборудване, произведено от компании, смятани за заплаха за националната сигурност и Министерството на търговията на САЩ обяви, че ще включи Huawei в своя \"черен списък\", китайската компания реши да контраатакува. В сряда китайският технологичен гигант представи иск в САЩ, като поиска съдът да обяви закона за неконституционен, предаде CGTN. Сон Люпинг, ръководител на правните въпроси в Huawei, посочи, че компанията е пряката и постоянна цел на Закона за национална отбранителна оторизация от 2019 г. \"Законът не дава възможност на Huawei да опровергае обвиненията, да представи доказателства в своя защита или да прибегне до други процедури, пред безпристрастни съдии, за да се гарантира справедливо търсене на истината\", каза Лиу. \"Забраната е нарушение на надлежния процес\", добави той. Китайският телекомуникационен гигант е затънал в конфронтация с Вашингтон, който го обвинява, че шпионира чрез своите устройства в полза на правителството на азиатската страна, нещо, което компанията отрича. След като включи китайската компания в търговския черен списък, Министерството на търговията на САЩ на 20 май издаде временен лиценз за Huawei Technologies, за да смекчи въздействието върху клиентите на тази компания в страната.", "date": "2019.05.30", "title": "Huawei заведе иск в САЩ против включването в черния списък"}
{"url": "http://www.classa.bg/%D1%81%D0%B2%D1%8F%D1%82/item/396125-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BA%D0%B0%D1%82%D0%BE-%D0%BD%D0%B0-%D1%80%D0%B5%D0%B9%D0%B3%D1%8A%D0%BD-%D0%B2-%D0%B3%D1%80%D0%B0%D0%BD%D0%B0%D0%B4%D0%B0", "text": "Американският сенатор Линдзи Греъм, близък съюзник на президента Доналд Тръмп, предложи в неделя президентът да обмисли военна инвазия във Венецуела, подобна на тази, която Роналд Рейгън направи в Гранада през 1983 г., ако Куба \"не напусне\" карибската държава и ако Венецуелските военни не спрат да подкрепят правителството на Николас Мадуро. В интервю за Fox News, Греъм каза, че \"ще направи точно това, което Рейгън направи.\" \"Ще дам на Куба ултиматум да напусне Венецуела, а ако не го направят, бих осведомил венецуелската армия да знае, че трябва да избира между демокрацията и Мадуро\", обясни сенаторът. \"Ако изберат Мадуро и Куба, ние ще тръгнем след тях\", добави Греъм, подчертавайки: \"Това е в задния ни двор.\" Политикът посочи, че \" Тръмп е начертал червена линия по отношение на Мадуро, а ако не действа, всички по света ще си помислят, че е слаб. Ако обаче го направи, това ще помогне на Вашингтон със Северна Корея, Иран, Русия и всички останали. \" Той каза също, че венецуелският президент \"няма да остане на власт без 6 000 или 7 000 членове на кубинските сили за сигурност във Венецуела\". Нахлуването в Гранада е станало през 1983 г. след борба за власт в малката островна държава на Карибите, на около 160 км северно от Венецуела. Рейгън оправда нашествието с кубинското присъствие в страната и обясни, че намесата е необходима за защита на американските студенти по медицина на острова. Хавана отрече, че във Венецуела има кубински войници. В интервю за АП в началото на май Карлос Фернандес дьо Косио, генерален директор на американските въпроси на външното министерство на Куба, каза, че макар да има около 20 000 кубинци на територията на Венецуела, почти всички са лекари. \"Няма войски\", потвърди дипломатът и добави, че \" неговата страна не участва във военни операции или операции за сигурност във Венецуела\". От администрацията на САЩ няколко пъти съобщаваха за готовността си да се намесят военно в Каракас. От своя страна, венецуелското правителство заяви, че \" Вашингтон насърчава, организира и финансира кампания за смяната на правителството със сила\".", "date": "2019.05.30", "title": "Американски сенатор предлага нахлуване във Венецуела като на Рейгън в Гранада"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/396126-%D0%BF%D0%BE%D0%B2%D0%B5%D1%87%D0%B5-%D0%BE%D1%82-300-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%BC%D0%B0%D1%82-%D1%81%D0%BC%D0%B5%D1%82%D0%BA%D0%B8-%D1%81-%D0%BD%D0%B0%D0%B4-1-%D0%BC%D0%BB%D0%BD-%D0%B5%D0%B2%D1%80%D0%BE-%D0%B2-%D1%87%D1%83%D0%B6%D0%B4%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%B8-%D0%BE%D1%84%D1%88%D0%BE%D1%80%D0%BA%D0%B8", "text": "Българските данъчни власти знаят за 334 българи, разполагащи сметки със салдо по над 1 млн. евро към края на 2017 г. в чужди държави и офшорки. Това съобщават от Националната агенция за приходите (НАП) на базата на данните на ведомството от международния обмен на данъчна информация. Приходната агенция вече е започнала проверки, но изрично уточни, че наличието на сметка в чужда държава или офшорка не е незаконно и не означава непременно, че въпросните богати граждани укриват данъци или извършват друга нередна дейност.     От данъчната агенция подчертаха, че инициативата им тече отдавна и няма нищо общо с писмото на главния прокурор Сотир Цацаров до ДАНС, който неотдавна поиска от ДАНС да му бъде предоставена цялата налична информация за сметки в чужбина, имоти и участие в офшорни фирми на хора, заемащи висши публични длъжности у нас. До момента НАП не е направила засичане дали в списъка на 334-ата граждани, за които има данни, попадат лица на висши държавни длъжности. В последните 2-3 години агенцията значително разшири възможностите си да проверява сметките и доходите на българите зад граница, включително в офшорни зони. Това се дължи на засилените международни усилия от страна на ЕС и Организацията за икономическо сътрудничество и развитие (ОИСР), които доведоха до революция в борбата срещу укриването на данъци в държави убежища. От 2016 г. насам България е една от общо 114 държави (към момента), включително към 40 офшорни зони, които са се съгласили на на обмен на данъчна и банкова информация за свои местни лица - граждани и фирми. На този етап НАП няма анализ в кои офшорки има най-много сметки на българи, но от години се знае, че сред топ дестинациите за съхранение на авоарите на родния бизнес елит са държави, които не са в категорията офшорки, но имат по-либерален данъчен и правен режим като Швейцария, Люксембург, Лихтенщайн, Холандия, Кипър, Великобритания. В момента данъчните имат достъп до данни от всички тях по линия на обмена, като особено богата информация е получена от Швейцария. Преди няколко години България сключи нова, подобрена спогодба за избягване на двойното данъчно облагане с Швейцария, като тя е и страна по споразумението за автоматичен обмен. В последните години са възлагани ревизии на българи с швейцарски сметки, но данъчната агенция няма обобщена информация за резултатите от тях.", "date": "2019.05.30", "title": "Повече от 300 българи имат сметки с над 1 млн. евро в чужди държави и офшорки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/396127-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B0%D0%B1%D0%BE%D0%BD%D0%B0%D1%82%D0%B8%D1%82%D0%B5-%D1%81%D0%B0%D0%BC%D0%B8-%D0%B4%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-%D1%82%D0%B0%D0%BA%D1%81%D0%B0-%D1%81%D0%B3%D1%80%D0%B0%D0%B4%D0%BD%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F", "text": "Целта на предвижданите промени е да се повиши събираемостта на сметките за парно. Определяме сами такса „Сградна инсталация\". От Министерството на енергетиката предлагат абонатите на топлофикационните дружества да могат сами да определят дела на топлинната енергия за общите части. Ще може да се избира в диапазона от 20 до 40% от общата сума за парното в цялата сграда. В момента процентите достигат 50 и се определят от топлинните счетоводители. Целта на промените е да се повиши събираемостта на сметките за парно. От общо 14 топлофикационни дружества, за миналата година само 3 са на печалба. Другите 11 имат натрупани загуби за милиони. Част от загубите са именно от неплатените сметки на абонатите. Най-големи са загубите на столичната топлофикация - близо 20 млн. лева. Над 3 милиона дължи плевенската топлофикация, 2 милиона - тази в Перник.Високи сметки, неясни фактури и ниски доходи, това изтъкна омбудсманът Мая Манолова, като основни причини за неплащане на сметки. „Хората не вярват на Топлофикация, хората не плащат на Топлофикация. Дружествата реално са пред фалит, което е огромен проблем\", коментира Манолова.Един от отказалите се от парното абонати е Тодор. „Ето тук, както и във всички останали помещения на имота, никога не е имало радиатори, но това не пречи на Топлофикация, всяка година да ми начислява по 150лв.\", казва той.Тодор е спечелил и дело, заведено от Топлофикация срещу него. „През дома ми минават единствено тръби, които служат за обезвъздушаване на сградната инсталация, те не топлоизлъчват, но това не пречи на Топлофикация да ми иска пари като за сградна инсталация. В съда аз ги оборвам и не ги плащам\", коментира още той.От Министерството на енергетиката предлагат промени във формулата при изчисляване на сметките и възможност - хората сами да определят какъв процент такса „Сградна инсталация\" да плащат.„Виждането, че към настоящия момент, проектът на наредба и предложенията, които са направени, поне нашето виждане е, че са в интерес, според нас, на клиентите\", заяви Иван Маринов - директор „Сигурност на енергоснабдяването и управление при кризисни ситуации\", Министерство на енергетиката.„Промените, предложени от Министерството на енергетиката не решават проблемите на гражданите. На практика, формулата остава същата, също толкова неадекватна, неотразяваща реално отделената топлинна енергия и също толкова неразбираема за гражданите\", посочи Мая Манолова.„Факт е, че когато говорим за сградна инсталация или енергия за сградна инсталация, тя физически съществува. Сериозният проблем е как и по какъв начин да бъде определена, за да бъде справедливо разпределена към всички клиенти в една сграда-етажна собственост\", посочи Иван Маринов.Междувременно председателят на енергийния регулатор Иван Иванов напомни, че ако броят на хората, които ползват топлинна енергия в една сграда е по-голям, таксата намалява и обратното - при по-малко потребители се вдига драстично.", "date": "2019.05.30", "title": "Предложение: Абонатите сами да определят такса \"сградна инсталация\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396128-%D0%BA%D0%B0%D0%BA-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%BF%D1%80%D1%8A%D1%81%D0%BA%D0%B0%D1%88%D0%B5-%D0%BC%D0%B8%D0%BB%D0%B8%D0%BE%D0%BD%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8,-%D1%8F%D1%85%D1%82%D0%B8,-%D1%85%D0%BE%D1%82%D0%B5%D0%BB%D0%B8,-%D1%81%D0%B0%D0%BC%D0%BE%D0%BB%D0%B5%D1%82", "text": "    Подсъдимият за източването на милиарди от КТБ Цветан Василев е профукал близо 78 млн. лева от присвоените пари на трезора за лични разходи – свои и на съпругата и дъщеря си Антоанета и Радосвета Василеви. Това разкри пред спецсъда основният свидетел по делото за източването на банката Бисер Лазов в сряда, за което Lupa.bg информира още вчера.   Лазов е бил главен счетоводител на множество контролирани от банкера дружества под общото име „Фирмата“. Източването на банката е ставало години наред чрез банкови кредити към тези дружества, които веднага били прехвърляни където Василев посочи.   Ето потресаващия разказ на Бисер Лазов    „Съществуваше едно направление, важно за Василев – изразходване на средства лично за него и семейството му – за техни лични покупки, пътувания, домакинство и т.н. Това ставаше по обичайната технология – пари от банкови кредити в дружества от „Фирмата“ да се насочват през 1-2 междинни дружества, след което да отиват в сметките на дружествата, които бяха собственост на Василеви - „Тръст Василеви“ ООД, „Инвест мениджмънт“ ООД и др., или да се предоставят на финансовата му къща „Фина Ц“ ЕООД. След това „Фина Ц“ му нареждаше парите по лична банкова сметка като физическо лице. Аз и Венета Николова му правехме отделна справка за сумите за него и семейството му, похарчени със средства на „Фирмата“. На 20 юни 2014 г. е последната информация, която му предадох. През годините, до тази дата Василев е изразходвал за лични разходи на себе си и семейството си 77 838 963, 21 лв. - средства на „Фирмата“, разказа пред съда Лазов. Той заяви, че има множество документи за нарежданията, банкови преводи и други доказателства. „Още в началото на съвместната ни работа ние споделяхме мечтите си. По-късно, като всеки бизнесмен, видял се с възможности, Василев най-напред си построи къщата на неговите мечти, а след това сбъдна мечтата си и за свой самолет. Първо започнаха с жена му да строят къщата като физически лица, в кв. „Бояна“ на ул. „Саша Попов“ 27. През 2008 г. Василев ми се обади една неделя и ми разпореди някое дружество от „Фирмата“, което е регистрирано по ДДС, да бъде използвано за построяването на къщата. Беше избран „Никс трейд 08“ ООД, собственост и управляван от шофьора във „Фирмата“ Николай Сотиров. По-късно дружеството беше преименувано в „Инвест мениджмънт“ и управител стана Георги Запрянов Георгиев. Той стана и техен иконом, домакин. Разходите по строежа и обзавеждането на къщата бяха над 12 млн.лв. Беше поискан и възстановен ДДС от бюджета на държавата. След това Василеви плащаха наем към дружеството за ползването на къщата за жилищни нужди. В края на 2011 г. Василев получи награда „Мистър икономика“ и на първа страница на вестник излезе публикация, че един от най-богатите българи живее в офис – в къща, която се води на негова фирма, вероятно, за да спести ДДС. Публикацията предизвика силно недоволство в семейство Василеви. Антоанета ме обвини, че сме дали повод да ги коментират и злепоставят. Василев й каза, че разпореждането за къщата е лично негово. След това практиката личните разходи да бъдат отчитани като разходи на „Фирмата“ продължи. Икономът на семейството осребряваше всичките им разходи, като вземаше парите от касата на „Фирмата“. Икономът правеше подробен опис в екселска таблица с всички покупки, които ще плаща“, разказа още свидетелят. По думите му списъкът се е одобрявал от Антоанета Василева с отметка върху описа. „Той беше даван на касиерката Юлия Илиева, която изплащаше сумата по описа. Тези списъци понякога ставаха повод за клюки и шеги от колеги във „Фирмата“ заради пердета, чорапи, храни, напитки, препарати, лична козметика. Казах на Василев, че информацията от личен и интимен характер на жена му и на дъщеря му стават достояние на широк кръг от хора. Икономът започна да носи само последната страница от описа, там имаше „ок“ на Антоанета и общата сума за изплащане от „Фирмата“, обясни още Бисер Лазов. Средствата в касата идвали от банкови кредити от КТБ, а дружеството „Инвест мениджмънт“ се превърнало в източник на пари за всички имоти на Василеви. Сведетелят разказа подробно и как банкерът-беглец осъществил с парите на вложителите в КТБ друга своя мечта - да си купи собствен самолет, който да лети с до 8 пътника и 2 души летателен екипаж. Самолетът „Лиър Джет ХR” струвал 10,6 милиона щатски долара. Василев го купил директно от производителя. Договарянето започнало през януари 2011 г. и приключило с писмо с намерение, подписано от Василев, на 15 февруари. На 18 февруари бил платен депозит от $ 250 000 от личната банкова сметка на Цветан Василев, захранена от едноличното му дружество „Фина Ц“ ЕООД. $ 3,5 милиона били преведени при подписване на договора, а остатъкът – при доставката на самолета.     Цветан Василев написал резолюция до Лазов:  „Осигури плащането. Купувач ще бъде компания, посочена от мен“.  Самолетът бил купен от свързаното с Василев дружество „Партнер лизинг“ АД. После дружеството продало самолета на създадената от Василев авиокомпания за тази цел с разрешителни за опериране и само 1 самолет. В „Партнер лизинг“ Василев осигурявал лизинговите вноски за самолета, а средствата идвали от банкови кредити към дружество на „Фирмата“ или от собствената му банкова сметка. Със средства от банкови кредити дадени на дружества от „Фирмата“ семейство Василеви финансирало и свои екскурзии и пътувания в чужбина. На 21 март 2012 г. той превел от личната си банкова сметка в КТБ 59 000 евро за 10 дни в хотел в Ница, Франция, и това били само парите за нощувки. Средствата в сметката си Василев получил от личното си дружество – финансовата къща „Фина Ц“, а тя от дружество „Юлита 2002“, което пък на на 20 март получило сумата от друго дружество – „Синектикт“, а то пък от „Крития“ ЕООД, която усвоила 7 500 000 лв. банков кредит. „Правеше ми впечатление, че при по-големи покупки Василев подбираше специално дружествата и хората, които ги предоставят и държеше парите във фирмите му да се осигуряват именно от посочените от него дружества. Едно такова специално дружество беше „Витроинвест“ АД – с пари от него той купи апартамента на името на жена си в сграда до Южния парк, известна като „Red apple”. На 13 март 2013 г. „Витроинвест“ усвои банков кредит от 26 млн.евро. Дружеството е създадено 2 седмици преди това. То даде пари на 2 дружества от „Фирмата“, а те прехвърлиха акциите си в „Рубин инвест“. Така с парите от банковия кредит „Витроинвест“ стана едноличен собственик на „Рубин инвест“ - собственик на стъкларската фабрика „Рубин““, разказа в съда Бисер Лазов.     „За изграждането и обзавеждането на имота им на мястото на бившия ресторант „Кристал“ на ул. „Раковски“ Цветан Василев и жена му ангажираха световно известен и много скъп австрийски дизайнер – Йозеф Гьобел. На 25 януари 2013 г. „Инвест мениджмънт“ му преведе 960 602 евро частично плащане по фактура. Парите дойдоха от „Интегрирани пътни системи“, а те получиха банков кредит на 2 януари от 38 543 000 лв. Друго плащане към Йозеф Гьобел – на 20 юни 2013 г. отново от „Инвест мениджмънт“ - 567 004 евро. На 18 юни „Интегрирани пътни системи“ усвои банков кредит от 2 670 000 лв. Попитах Василев защо са толкова скъпи услугите и дали австрийците са толкова добри и няма ли в България добри специалисти. Василев ми каза, че този дизайнер е много търсен. По начало, за да го ангажираш, трябват месеци по-рано да си записан“, обясни Бисер Лазов. Контактът на Цветан Василев с Гьобел започнал още с изграждането на къщата в Бояна. Австрийците дошли при него, след като завършили обект на президента на Украйна Янукович. „Преводачът на г-н Гьобел ми каза, че той изразил учудване откъде Василеви имат толкова пари, за да строят такива къщи“, разказа още Лазов.", "date": "2019.05.30", "title": "Как Цветан Василев пръскаше милиони - апартаменти, яхти, хотели, самолет..."}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396129-%D0%B0%D0%B3%D0%B5%D0%BD%D1%86%D0%B8%D1%8F-%E2%80%9E%D1%84%D0%BE%D0%BA%D1%83%D1%81%E2%80%9D-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0-%D0%B7%D0%B0-12-%D0%BC%D0%BB%D0%BD-%D0%BB%D0%B5%D0%B2%D0%B0", "text": "Най-голямата радиоверига в България – агенция „Фокус”, се продава! Новината съобщи източник на Lupa.bg, близък до Съюза за електронни медии (СЕМ), където са наясно с готвената сделка с медията, основана от Красимир Узунов. Според информаторът ни веригата, която притежава 60 радиостанции, 15 регионални офиса и излъчва 12 самостоятелни програми, ще смени собственика си срещу 12 млн. лева.     До момента обаче няма сериозен интерес към медията. Причината била във високата цена, която искат да получат наследниците на Красимир Узунов, познат като Полковника, начело с вдовицата Татяна. Досега дамата с руски корени се занимаваше със собственото си дизайнерско студио „ВитаминАрт”, което се намира на няколко крачки от сградата на „Фокус” в столицата и се занимава с изработката на рекламни материали. Нейни клиенти са както частни компании, така и множество държавни институции. До решението за продажбата се стигнало след внезапната кончина на основателя на „Фокус”. Красимир Узунов почина на 25 февруари от масивен инфаркт. Бизнесменът е роден на 26 януари 1963 година в Пещера. Завършва с отличие Висшето военно артилерийско училище (ВНВАУ) „Георги Димитров“ в Шумен през 1985 година, специалност Политически профил. Произведен е в чин лейтенант на 31 август 1885 г. Випуск „Сливнишки“. Служи във ВНВАУ през 1985 – 1987 г. През 1987 г. печели конкурс във вестника на Сухопътните войски. През 1989 г. вестникът е закрит, заради публикуване на руските романи „Белите одежди“ и „Живот и съдба“.През 1988 г. е произведен в чин старши лейтенант. През 1989 – 1990 г. служи в поделение на Строителния сектор на МНО в Казичене.През 1990 г. с конкурс е назначен за заместник-началник на Международни информация във вестник „Народна армия“.През 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. През 1990 г. създава първия клуб на Офицерската Легия „Раковски“ в Шумен. Заедно с подполковниците Митко Шопов и Петко Петков регистрира организацията в Хасково, където се среща с капитан Дойчин Бояджиев. Избран е за говорител на Легията. Напуска армията през септември 1991 г. заради участие в парламентарните избори на 13 октомври 1991 г. в листата на „Конституционният форум“ на професор Николай Генчев, като водач на листата в Кюстендил.В края на октомври 1991 г. се завръща на военна служба и е назначен началник на отдел „Информация“ в Министерството на отбраната в екипа на министър Димитър Луджев. През май 1992 г. подава оставка и напуска окончателно армията. Работи в Македония, Косово, Албания, Босна и Херцеговина. Пише коментари за различни издания и издава книги. На 30 октомври 1998 г. е обявен за нежелана персона за комунистическото правителство на Македония на Бранко Цървенковски. Забраната да посещава Македония е отменена от правителството на ВМРО-ДПМНЕ на премиера Любчо Георгиевски. На 7 юни 2000 г. създава първата българска частна информационна агенция „Фокус“. През 2004 г. създава Радио \"Фокус\" – Сливен, с което слага началото на най-голямата българска радиоверига \"Фокус\", която в момента притежава 60 радиостанции, 15 регионални офиса и излъчва 12 самостоятелни програми. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. На 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. Удостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г.", "date": "2019.05.30", "title": "Агенция „Фокус” се продава за 12 млн. лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396130-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D1%80%D1%8A%D0%BA%D0%BE%D0%B2%D0%BE%D0%B4%D0%BD%D0%B8-%D0%BF%D0%BE%D1%81%D1%82%D0%BE%D0%B2%D0%B5-%D0%BD%D0%B0-%D0%B3%D0%B5%D1%80%D0%B1,-%D0%B1%D0%BE%D1%80%D0%B8%D1%81%D0%BE%D0%B2-%D1%8F-%D0%BF%D1%80%D0%B8%D0%B5", "text": "С емоционален пост във Фейсбук Цветанов благодари на всички членове и симпатизанти на ГЕРБ за 13-те години съвместна работа След разговор между председателя на ПП ГЕРБ Бойко Борисов и Цветан Цветанов, Цветанов подава оставка от всички ръководни постове на ГЕРБ. Това съобщиха от пресцентъра на партията.  Оставката вече е депозирана и приета от председателя на ГЕРБ Бойко Борисов.  Борисов благодари на Цветан Цветанов за свършената работа през годините.  Председателят на ПГ на ПП ГЕРБ Даниела Дариткова даде извънреден брифинг в кулоарите на парламента и потвърди решението на Цветанов да подаде оставка, както и решението на премиера да я приеме. Цветан Цветанов остава редови член на ГЕРБ, заяви Даниела Дариткова.    \"Бях в Министерски съвет. От председателя на ПП ГЕРБ и премиер на България Бойко Борисов разбрах, че след разговор с него Цветан Цветанов подава оставка от всички ръководни постове в партията. Остава редови член на ГЕРБ\", посочи тя, цитирана от \"Фокус\".  \"Бойко Борисов благодари на Цветан Цветанов за усилията и работата през годините. Всички останали подробности, оценки и анализи предстои да бъдат направени от председателя на ПП ГЕРБ\", заяви д-р Дариткова. А ето какво написа Цветан Цветанов във Фейсбук:  Скъпи приятели, днес подадох оставка от заеманите от мен ръководни позиции в ПП ГЕРБ. Искам сърдечно да ви благодаря за тези 13 години съвместна работа в ГЕРБ. Изградихме един функциониращ и работещ политически модел, който винаги се е водил само от обществените интереси на всяко едно населено място, на всяка община, на всеки регион, на България и нашите съграждани.  Доказахме го с нашата силна евролиста, с чиято победа допринесохме за силна и обединена Европа. След разговор с лидера на ПП ГЕРБ Бойко Борисов прецених, че по-правилното е да подам оставка.  Обмислях това решение достатъчно дълго, но го правя днес, защото за мен ГЕРБ е на всички членове и симпатизанти. За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините.    ", "date": "2019.05.30", "title": "Цветан Цветанов подаде оставка от всички ръководни постове на ГЕРБ, Борисов я прие!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396111-%D0%BF%D1%80%D0%B5%D0%B4-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D0%BF%D1%80%D0%B5%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%87%D1%80%D0%B5%D0%B7-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%BD%D0%B0-%D1%81%D0%B8%D0%BB%D0%B0-%D0%B8-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BA%D0%BE%D0%B9-%D1%89%D0%B5-%D1%81%D0%B5-%D0%B8%D0%B7%D0%BF%D0%BB%D0%B0%D1%88%D0%B8-%D0%B8-%D0%BE%D1%82%D1%81%D1%82%D1%8A%D0%BF%D0%B8", "text": "Очевиден е фактът за сериозните политици и анализатори, че златното време на (не)удържимия възход на САЩ след края на Студената война с амбициите им за глобална хегемония в един еднополюсен свят безвъзвратно отмина в двете десетилетия на новия век. Факторите, които доведоха до това са много, но три се оказаха особено важни: първо, провала на неолибералния глобализъм; второ, не можеш да налагаш еднообразие на исторически хилядолетия сложили се култури и цивилизации; и трето, откритата съпротива на велики страни и държави, които в защита на своята суверенност отстояват консервативно-патриотичните принципи и ценности на своите народи и култури. Посочването на тези страни, обявени като главни опоненти (врагове) на САЩ, които трябва да бъдат наказани, а също сменената реторика на глобализма с национализма и суверенността, бяха на свой ред главните козове, които осигуриха победата на Д. Тръм за 45-ти президент на САЩ. И въпреки високото си самочувствие и самомнение за едва ли не гениален Д. Тръмп беше “новичок” в голямата международна политика Той се опря и опира във всичките си инициативи на опита на Републиканските администрации и най-вече тази на Роналд Рейгън през 80-те години на ХХ век. Именно тогава беше смазан японския възход посредством цяла система от протекционистки мерки и закони и вече три десетилетия Япония, която всички сочеха като новия технологически и икономически лидер на човечеството в началото на тези 80 г. се намира в дълбока рецесия. Именно тогава беше повален Съветския съюз, главния идеологически противник на САЩ, чрез надпреварата във въоръженията и капана на Афганистан, който пък изведе на световната политическа сцена ислямския тероризъм. Но това бяха други времена. Япония нямаше нито демографския потенциал, нито икономическите ресурси да пречупи лидерството на САЩ. В същото време в надлъгването със СССР срещу третостепенния актьор от каубойски филми Р. Рейгън седеше белязания самовлюбен фарфарон М. С. Горбачов, но сега срещу Д. Тръм стои преминалият школата на КГБ В. Путин. А Китай едва тогава 80-те тръгваше след тежките поражения на “Културната революция” ( 1966- 1976). Колкото до “третия”от възхождащата Голяма Евразия – Иран , той също тогава след своята революция пое пътя на своята ислямска република. С няколко думи , – тогава бяха други времена и можеше да се играе “играта на безумеца” (по Х. Кан), но днес са други и никой, поне видимо, не обръща сериозно внимание на предупрежденията и заканите на Д. Тръмп. Даже Севернокорейският Ким Чен Ун не каза и “гуд бай” на Тръм, когато си тръгна след втората им безрезултатна среща за денуклеризация на КНДР...! Това в известна степен разбира и сам Д. Тръмп. След пробите с кадрите и притиснат от Конгреса и ... Финансовия Олигархат Д. Тръмп намери като че ли двамата му съмишленици, които да играят неговата игра – за разкъсване и противопоставяне между тройката Китай- Русия- Иран, както и на заплашване. Това са добре известните на всички – държавният секретар и бивш шеф на ЦРУ – Майк Помпео и съветникът по национална сигурност и бивш съветник на Р. Рейгън – Джон Болтън. И те добре играят и опипват слабите места на всеки от тройката. Разбира се, главният, стратегическият противник е Китай. Защо Китай? Защото именно Китай заплашва геостратегическото финансово, технологическо, икономическо и военно лидерство на САЩ на планетата Земя.!.Когато миналата 2018 г. прикован от тежка болест завършвах книгата “Пътят на Китай в 21 век ( Един път, много пояси, една планета)”- С., 2018 в Заключението аз посочвах главните опасности, рискове и предизвикателства, които ще среща Китай в своя път през този 21 век. И на първо място, без каквито и да са съмнения сочех, че главната опасност ще идва от политиката и геополитиката на залязващият през последните десетилетия досегашен лидер и претендент за хегемон на целия свят – “уникалната империя”САЩ. При това подчертавах, че това ще започне веднага след встъпването на Д. Тръмп в длъжност. И не се излъгах! Защото Финансовият Олигархат с неговите инструменти ЦРУ и Пентагона бяха проспали десетилетията в края на 20-тия и началото на 21-ия век на тихо набиращия икономическа, технологическа, финансова и военна мощ Азиатски “Дракон”( Вж моята книга “Възраждащият се гигант ( Философия и цивилизация на древен и съвременен Китай)”, С. 2007 ( Преведена на руски -2006 и на английски език – 2012). И Д. Тръмп започна, реагирайки първосигнално срещу това, което се вижда от всеки американски потребител – китайските стоки, търговията. Започна своите търговски войни. Но Китай не е Япония, и китайската икономика не е езеро, което с един вятър можеш да разбъркаш, а е океан, както каза председателят на КНР Си Дзинпин. И своята търговска война срещу Китай Д. Тръм започна с познатите средства на протекционизма – вдигане на митата за десетки китайски стоки и данъци върху американските фирми вносителки на такива стоки. Трябваше да се стопи отрицателното салдо в търговския обмен между Китай и САЩ в размер ежегодно на 300 млрд долара през последните години. Паралелно не можеше да не бъдат ударени и ЕС и някои други съюзници. Китай реагира сдържано, внимателно предупреждавайки, че има достатъчно аргументи, които не е задействал на този етап... Но междувременно САЩ пуснаха в публичното пространство и двата подхода срещу другите два опасни опонента (врагове) – Русия и Иран. Увеличавайки санкциите срещу Русия за какво ли не – от Скрипалите до инцидента в Керченскя пролив американските медии заговориха, че най-опасния противник на Русия бил Китай със своята икономическа експанзия и потребност от ресурси. След като падна заплахата от доклада на специалния прокурор Робърт Мюлер за връзките му с Кремъл Д. Тръмп изпрати Майк Помпео да се срещне със С. Лавров и с В. Путин в Сочи и Москва, за да говори за общите интереси на двете страни. Даже сам проведе половинчасов разговор по телефона за общите интереси на двете страни и за Договора за съкращенията на ракетите с малък и среден обсег на действие. Междувременно главния тинк-танк на Белия дом Rand Corporation публикува своя доклад “Пренапрежение на Русия: конкуренция от изгодни позиции”.Главната цел на всички мерки, които трябва да задействат САЩ срещу Русия е тя да бъде повалена като опасен опонент (враг). !? В същото време след отказа на Д. Тръм от подписаното съвместно с ЕС и Русия споразумение с Иран за неговата ядрена програма и последвалите санкции срещу тази страна се правят опити да се ограничи и въобще прекъсне износа на ирански нефт чрез блокиране на Ормуздския ( Персийския) залив с американски кораби. Както Китай отговори сдържано на заплахата от нарастване на митата и санкциите срещу неговия гигант HUAWEI, и демонстрацията на сила с два самолетоносача в Южнокитайско море, така тези дни командващият корпуса Ислямски Стражи на революцията Корбани предупреди САЩ и специално командването на американския флот, че е достатъчно американците да направят някоя глупост, за да се окажат техните кораби на дъното на Персийския залив.При това Корбани предупреди за използване на непознати на САЩ видове оръжия. .. Очевидно обаче САЩ, в случая Дж. Болтън, Д. Тръмп, ЦРУ и Пентагона са преценили, че именно Иран е най-слабото звено от тройката Голяма Евразия, заплашваща ролята на САЩ на безнаказан жандарм в света и се опитват чрез нарастване на напрежението да го принудят да отстъпи... За сега, трябва да кажем, че ефектът от предприетите икономически, дипломатически и военни действия на Д. Тръмп и неговата администрация е почти нулев или даже отрицателен за икономиката и престижа на САЩ в света. От наложените на китайски стоки мита за около 250 млрд долара при ответните 60 млрд долара мита на американски стоки губещи се оказаха САЩ, защото тези мита ще ги плащат не китайските фирми, а американските фирми вносителки и американските потребители. Данъците върху изнесените производства в Китай ще плащат пак самите американски фирми. При това те ще трябва да плащат и по-високи данъци в самия Китай. Китай няма да спре своя експорт въпреки нарастналото вътрешно потребление, но това ще става в други направления – ЕС и Латинска Америка, а също в съседните на Китай азиатски страни, с които бяха обнулени всички мита и тарифи. На заканите на Д. Тръмп да увеличи списъка и митата на китайски стоки Китай само предупреди, че има достатъчно аргументи, с които ще защити престижа си и ще удари американската икономика. Без претенции, че ще посоча всички, които Китай ще задейства, ето само някои известни на анализаторите, наблюдаващи този сблъсък: Първо, Китай е най-големият кредитор на САЩ с над 1 трилион и 300 млрд долара в наближаващия 23 трилиона дълг на САЩ под формата на ценни книжа. Достатъчно е да започне да се освобождава от тях и то в пика на надвисналата нова финансова криза на САЩ, за да рухне цялата им финансова система. Второ. Срещу опита на САЩ да ограничи планетарните възможности на мрежите 5G на китайския гигант HUAWEI Китай може да стопира продажбата на дузините редки земни елементи като литий, лактаний, оксид на церия, скандий, итрий, ермий, европий и т.н., и т.н. , защото притежава около 70% от всички запаси на планетата. А тези елементи са съществена част от продуктите на електрониката, което означава рухване на американската електронна индустрия. При това Китай ги продава на други страни вече години само в преработен вид с добавена висока стойност. Трето. Китай спокойно може да наложи в един момент контрол над Малакския пролив, който от векове е едно от ключовите геополитически пространства на Азия, защото през него преминава около 70% от световния търговски трафик. А това е единствения пряк маршут за американските стоки и флот към Индия, Африка и Близкия изток. Четвърто, не последно от този търговски порядък. Малко хора знаят, че Китай вече десетилетия приема ежегодно десетки милиарда тона отпадъци от САЩ. Още преди две десетилетия известният френски политик и писател Жак Атали посочи, че САЩ са най-големия консуматор на продукти от целия свят. Средно годишно на всеки американец се падат около 34 тона продукти. По-голямата част са естествено отпадъци примерно около 30 т. 300 милиона американци по 30 т. - ? Без да се броят отпадъците при преработващата индустрия, металургията, строителството, и т.н. Всичко това работливия китайски народ сортира и извлича всичко ценно като метали, хартия и пластмаси. В един момент обаче ръководството на Китай може да каже STOP! И какво става с боклуците на Америка? Това са само малка част от леките търговски удари, които Китай не е вкарал в действие. Що се касае за другите, Д. Тръмп и воинствения Дж. Болтън не трябва нито за момент да забравят, че Китай е ядрено-космическа държава, при това с огромни възможности, които внимателно вкарва в действие. Планът само след година да се създаде станция на Луната ще бъде също изпълнен. Освен това самочувствието на САЩ като морска държава трябва вече да се поохлади, защото за едно десетилетие Китай създаде не само по-голям, но и по-мощен флот от този на САЩ с три суперсамолетоносача с катапулти за излитане на самолетите. Така че Китай не е само “земен дракон”, но и морски. Само преди десетилетие немски и австрийски археолози изследващи пирамидите на Китай и теракотовата армия на Цин Шихуан успяха да разчетат и най-древния йероглиф на думата “дракон”- “летящ огнен апарат”!? Затова Attention mr. D. TRAMP! Защото това е само малка част от картината на ситуацията на отворения исторически процес на битката за лидерство над човечеството днес. Всичко предстои...  ", "date": "2019.05.30", "title": "Пред челен сблъсък - пренапрежение чрез демонстрация на сила и в очакване кой ще се изплаши и отстъпи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/396112-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-%D0%BC%D0%B0%D1%80%D1%82-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D1%81-0,3-%D1%81%D0%BF%D1%80%D1%8F%D0%BC%D0%BE-%D0%B1%D0%B2%D0%BF", "text": "Брутният външен дълг на България (частен и държавен) расте като част от брутния вътрешен продукт (БВП) и към 31 март 2019 г. е 33,740 млрд. евро, което е ръст с 0,3% (100,9 млн. евро) на годишна база. Така той представлява 57,1% от прогнозния БВП на страната, показват предварителните данни на Българската народна банка (БНБ). В края на март дългосрочните задължения възлизат на 25,328 млрд. евро, като за една година намаляват с 326,6 млн. евро (1,3%), изчислиха в централната банка. В сравнение с март 2018 г. краткосрочните задължения нарастват с 427,5 млн. евро (5,4%). Дълг на централната и местната власт   Брутният външен дълг на сектор  Държавно управление  в края на март е 5,439 млрд. евро (9,2% от БВП).  Външните задължения на сектора се понижават с 204 млн. евро (3,6%) на годишна база. Външните задължения на  банките  са 4,620 млрд. евро (7,8% от БВП) и растат с 261,5 млн. евро (6%) спрямо март 2018 г. Колкото до  бизнеса и домакинствата  техните външни задължения за една година намаляват с 23,1 млн. евро (0,2%) и са в размер на 10,768 млрд. евро (18,2% от БВП).  Към 31 март  вътрешнофирменото кредитиране  достига 12,912 млрд. евро (21,8% от БВП), което е с 66,5 млн. евро (0,5%) повече в сравнение с март 2018 г. През първото тримесечие на тази година полученото  външно финансиране от нерезиденти  е в размер на 1,525 млрд. евро при 1,309 млрд. евро за януари – март 2018 г. От тях 40,6 млн. евро (2,7% от общия размер) са за сектор Държавно управление, 231,7 млн. евро (15,2% от общия размер) за сектор Банки, 258,2 млн. евро (16,9%) за бизнеса и домакинствата, а 995,1 млн. евро (65,2%) са вътрешнофирмено кредитиране. През първите три месеца на тази година извършените  плащания по обслужването на брутния външен дълг  са 1,147 млрд. евро (1,9% от БВП), докато за същия период на миналата година те бяха 1,425 млрд. евро. Нетен външен дълг Нетният външен дълг в края на март е отрицателен в размер на 4,337 млрд. евро (7,3% от БВП), като намалява с 322,6 млн. евро (8%) спрямо края на 2018 г. (отрицателна стойност от 4,014 млрд. евро, 7,3% от БВП). Понижението се дължи на по-голямото увеличение на брутните външни активи (със 720,1 млн. евро, 1,9%) в сравнение с нарастването на брутния външен дълг (с 397,5 млн. евро, 1,2%). Нетният външен дълг намалява с 3,417 млрд. евро спрямо март миналата година (отрицателна стойност от 919,1 млн. евро, 1,7% от БВП). Прогнози и очаквания През тази година БВП на България ще достигне до 100 млрд. лева, записа в есенната си макроикономическа  прогноза Министерство на финансите. Доклад на Европейската комисия от 27 февруари 2019 г. с анализ за устойчивостта на дълга и фискалните рискове дава прогнози за дълга и базов сценарий в съотношение на брутния дълг.  Докато през 2017 година съотношението беше 25,6%, а през миналата година – 23,3%, за тази година се очаква то да е 21,3%, а догодина – 19,5%. Преди време правителството заяви, че до края на мандата ще свали външната задлъжнялост на 20% от БВП. припомня, че през 2017 г. дългът на България беше 25,6% от БВП, като намаля спрямо предходната 2016 г., когато беше чувствително висок – 29,6%. През 2015 г.  дългът спадна до 26,2%, а през 2014 г. задълженията на България бяха 26,97% от БВП. Най-нисък дълг имаше през 2013 г.  – 17,01%, показват данните на националната статистика.", "date": "2019.05.30", "title": "Външният дълг на България през март се увеличи с 0,3% спрямо БВП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396113-2,3-%D0%BC%D0%BB%D0%BD-%D0%B5%D0%B2%D1%80%D0%BE-%D0%BD%D0%B8-%D1%81%D1%82%D1%80%D1%83%D0%B2%D0%B0-%D0%B2%D1%81%D0%B5%D0%BA%D0%B8-%D0%B1%D0%B3-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82", "text": "Прескъпо излиза издръжката на членовете на  ЕП, пише Сега. Само за последните 5 г. европейският данъкоплатец е похарчил над 2 млн. евро за всеки 1 от 751 евродепутати в Брюксел. Парите за нашите 17 идват от нашия бг джоб, уточнява 19′ – от вноската ни над 1 млрд.лв. в евробюджета. Изискването за прозрачност задължава доходите на евродепутатите са публични. Те могат да се изчислят по базовите суми, предвидени в правилника на ЕП. Основната заплата е 8 757,70 евро, което прави на година 105 092,4 евро. След облагането с данъци остават 6824 евро или към 13-14 000 лв.  Размерът на възнаграждението е фиксиран. Той е 38.5% от базовата заплата на съдия в Европейския съд, сочи справка по темата на bTV.     Към  сумата се полагат и 4513 евро на месец надбавки за общи офис разноски, което прави годишно по 54 156 евро. За един петгодишен мандат сумата възлиза на 796 240 евро само от заплати и канцеларски разходи. Но това не е всичко. На евродепутатите се полагат и по 320 евро за всеки ден (общо 60) от пленарните сесии, което добавя годишно към доходите им 19 200 евро или 96 000 евро за мандат, ако решат да ходят редовно на работа. Освен това те могат да наемат сътрудници за сметка на ЕП, за което непряко им се отпускат до 24 943 евро месечно, или за целия мандат 1 496 580 евро. Ако един евродепутат се възползва от всички възможни привилегии, то в рамките на еднократен мандат то за него се харчат 2 292 820 евро. Напомняме, че заплатите на нашите 17 евродепутати се заплащат от годишната ни членска вноска в ЕС, т.е. за сметка на българския данъкоплатец. За 5 години даваме общо по 3 897 7940 евро. Тук обаче не влизат сумите за заплати на еврокомисари, които са в пъти по-голями. Същевременно депутатите в ЕП общо са 751. Така при груба сметка излиза, че издръката на чиновниците в Брюксел за 5г. се равнява на баснословните 1 721 907 820 евро от джоба на всички европейски данъкоплатци. Оттук-нататък се добавят допълнителни плащания за ръководна работа в ЕП, комисиите или в политическите групи, има отделно командировъчни (евродепутатите пътуват много). Освен това ЕП покрива 2/3 от медицинските разходи на членовете си, посочва 5Gmediа. Полагат им се и допълнителна пенсия от 3,5% от заплатата за за всяка прослужена година. Сумата може да достигне и до 70% от базовия доход. При сегашното ниво на възнаграждения, евродепутат, който изкара целия си мандат, след навършване на 63 години ще получава около 1500 евро всеки месец към основната си пенсия.    ", "date": "2019.05.30", "title": "2,3 млн. евро ни струва всеки БГ евродепутат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396114-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B7%D0%B0%D0%B2%D0%B5%D0%B4%D0%B5-%D0%B8%D1%81%D0%BA-%D1%81%D1%80%D0%B5%D1%89%D1%83-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0-1-%D0%BC%D0%BB%D0%BD-%D0%BB%D0%B5%D0%B2%D0%B0", "text": "Бизнесменът Иван Саздов съди депутата от БСП Елена Йончева. Това потвърдиха за NOVA от Софийския градски съд. Според телевизията искът срещу водачката на евролистата на “БСП за България” е за 1 млн. лева. Миналата седмица бизнесменът заяви пред медиите, че завежда дело срещу червената депутатка за максималното обезщетение. Той приема като клевета и набеждаване думите на Йончева, че е купил къща в Барселона за Бойко Борисов и имал офошорка, в която е превел над един милион и половина евро. Днес официално нито Йончева, нито бизнесменът са коментирали тази тема, коментира още Нова тв.     Бизнесменът Иван Саздов е завел граждански иск в респектиращия размер от 1 млн. лв. срещу журналистката Елена Йончева, водач на листата на БСП и избрана за евродепутат, потвърдиха от Софийския градски съд. Информацията беше съобщена най-напред от сайта clubZ. Предстои съдът да укаже на вносителя на иска срок, в който да бъде внесена таксата, която възлиза на 40 хил. лв. Миналата седмица Йончева внесе в прокуратурата сигнали с документи, свързани с прехвърляне на фирми на братовчед на премиера Бойко Борисов. В единия от сигналите е споменат бизнесменът Иван Саздов като представляващ офшорната фирма “Palms Enterprises” (Overseas) LTD, като се твърди, че фирмата е изпратила по сметка на “EMA BGS SL” 1.7 млн. евро, представлявана от Борислава Йовчева, а по-късно от нейния баща. Името на Йовчева се свързва с къщата в Барселона. За тази къща бе споменато за първи път в записите “Яневагейт” през 2015 г. от бившата шефка на Софийския градски съд Владимира Янева, която свърза и името на Борисов с покупката. Миналата година премиерът Борисов отрече да има общо с тази къща. Делото е образувано в понеделник, макар че той е входирал искова молба на 23 май – последния работен ден преди евроизборите, на които бившата журналистка бе водач на листата на БСП и практически вече е избрана за евродепутат. Саздов съди Елена Йончева по станалия много “актуален” Закон за задълженията и договорите, по точно – за  . Така искът – понеже е за над 25 000 лв., стартира направо от Софийски градски съд. В исковата си молба той твърди, че е пострадал имиджът му на дългогодишен бизнесмен.", "date": "2019.05.30", "title": "Бизнесмен заведе иск срещу Елена Йончева за 1 млн. лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396115-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D1%85%D0%BE%D1%80%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D1%81%D0%BC%D1%8F%D1%82%D0%B0%D1%82,-%D1%87%D0%B5-%D1%89%D0%B5-%D0%B8%D0%B7%D0%BB%D0%B0%D0%B3%D0%B0%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B7%D0%BD%D0%B0%D1%87%D0%B8-%D0%BD%D0%B5-%D1%81%D0%B0-%D0%B8%D0%B7%D0%BB%D0%B8%D0%B7%D0%B0%D0%BB%D0%B8-%D0%B8%D0%B7%D0%B2%D1%8A%D0%BD-%D0%B4%D1%80%D0%B0%D0%B3%D0%BE%D0%BC%D0%B0%D0%BD", "text": "Слабаков увери, че не знае каква заплата получава един евродепутат. \"Чух някакви цифри за 20 000 евро, което е абсурдно. Вероятно заплатата е по-голяма, защото живееш в Брюксел, а там цените са високи\", коментира бъдещият евродепутат. След като преференциите разместиха листата на ВМРО, Андрей Слабаков обяви, че е готов за Европейския парламент. Той коментира, че ще работи за създаване на българското лоби.  \"Хората, които смятат, че ще излагам България, значи не са излизали извън Драгоман. Аз съм живял дълго време в Западна Европа. Когато хората ходят на работа се обличат нормално, те не отиват на парад. Аз си нося дънки\", коментира той пред БТВ.  Слабаков увери, че не знае каква заплата получава един евродепутат. \"Чух някакви цифри за 20 000 евро, което е абсурдно. Вероятно заплатата е по-голяма, защото живееш в Брюксел, а там цените са високи\", коментира бъдещият евродепутат.  На хората, които го критикуват, че не знае езици, Слабаков отговори така: \"Аз говоря добре италиански. Не говоря английски, но българският е официален език, така че ще говоря български\". А цигарите щял да пали само на определените за това места.   \r\n  ", "date": "2019.05.30", "title": "Слабаков: Хората, които смятат, че ще излагам България, значи не са излизали извън Драгоман"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396116-%D0%B0%D1%82%D0%B8%D0%B4%D0%B6%D0%B5-%D0%BE%D1%82-%D0%B4%D0%BF%D1%81-%D1%81-%D0%BA%D1%8A%D1%89%D0%B8%D1%82%D0%B5-%D0%B7%D0%B0-%D0%B3%D0%BE%D1%81%D1%82%D0%B8-%D1%81%D1%82%D0%B0%D0%B2%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82", "text": "Скандалите Апартаментгейт и Къщи за гости направиха звезда замесената в тях зам.-шефка на ДФ Земеделие Атидже Вали. Тя влиза в Европарламента от ДПС след отказа на Мустафа Карадайъ и Делян Пеевски да станат евродепутати. Атидже беше номер 5 в листата на ДПС. Мустафа Карадайъ заяви:      Пеевски остава народен представител в България, аз също оставам в София. Делян Пеевски добави: Надделя колективното решение, аз съм по-нужен в България.АЛДЕ няма обструкции към моята кандидатура, това е само в главата на олигарха Иво Прокопиев и неговите лични слуги Христо Иванов и съпътстващите ги медии, каза още депутатът в НС. Най-много преференции в ДПС имат двамата отказали се. Предстои да видим как Евросъюза ще приеме този факт. На практика заради бъдещата евродепутатка и заради Румен Порожанов Европа ни спя преди 3 години 160 милиона евро!", "date": "2019.05.30", "title": "Атидже от ДПС с къщите за гости става евродепутат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396117-%D1%86%D0%B8%D0%BA-%D0%BE%D0%B1%D1%8F%D0%B2%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5,-%D0%B2%D0%B8%D0%B6%D1%82%D0%B5-%D0%BD%D0%BE%D0%B2%D0%B8%D1%82%D0%B5-17-%D0%B2-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "ЦИК обяви окончателното разпределение на 17-те мандата от България зя новия Европейски парламент, както и крайните резултати от гласуването на евроизборите, провели се на 26 май. ГЕРБ получава 6 мандата, БСП - 5, ДПС - 3 мандата, ВМРО получава 2 мандата, \"Демократична България\" - 1 мандат. Избирателна активност е била 32,64%. ГЕРБ печелят 31,07% или 607 194 гласа, БСП - 24,26% с 474 160 гласа, ДПС - 16,55% - 323 510 гласа, ВМРО получават 7,36% или 143 830 гласа и \"Демократична България\" - 6,06% със 118 484 гласа. Общият брой недействителни гласове са 80 238, а действителните 2 015 341. 61 029 от гласуващите са избрали да отбележат \"Не подкрепям никого\" на бюлетините си.     Заради преференциите има разместване в БСП за България - Сергей Станишев става втори след Елена Йончева: 6,38% = 30 268 гласове за Станишев и 17,30% = 82 009 гласове за Йончева. При ВМРО Андрей Слабаков - с 6,55 % измества Юлиан Ангелов. Няма промяна при ГЕРБ - Лиляна Павлова получава 4,50%, а за да измести някой в листата ѝ трябват 5%. При ДБ Радан Кънев - 29,32%; Стефан Тафров има 11,64%. В ДПС най-много преференции има Мустафа Карадайъ.", "date": "2019.05.30", "title": "ЦИК обяви резултатите, вижте новите 17 в европарламента"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396118-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%B7%D0%B0%D1%80%D1%8F%D0%B7%D0%B0-%D0%BC%D0%B5%D0%B3%D0%B0%D0%BD", "text": "Само преди седмица   ви      Оказа се, че принц Хари е зарязал Меган и малкия Арчи. Освен това 42-годишният аржентинец Начо Фигерас призна, че миналата седмица е видял бебето и разкри куп интересни детайли за случващото се между Хари, съпругата му и детето им.     Припомняме, че  . 37-годишната херцогиня на Съсекс бе настанена в частната клиника Портланд в Уестминстър. Цената на престоя в медицинската институция надхвърля хиляда долара на ден. Малко след това стана ясно, че  Двамата станаха горди родители на син, който кръстиха Арчи.     Причината британския престолонаследника да остави семейството си са съвсем нормални за мъж с неговата синя кръв. Принц Хари изпълнява официалните си задължения. Херцогът на Съсекс замина за Рим, където участва в благотворителен поло мач, който бе насочен към дейността на организацията Sentebale, която помага на африканските деца, заразени с ХИВ.      Заедно с принца в благотворителен мач участва и неговият приятел Начо Фигерас.  Наскоро той посетил принц Хари и съпругата му Меган, където се запознал и с малкия Арчи. „Хари е магнит за деца. Преди да стане баща това той имаше невероятна връзка с малчуганите, а сега тя стана още по-силна. Той не може да откъсне очи и ръце от детето си. Меган и Хари са в състояние на пълно запленение от бебето им”, каза председателят на Sentebale Джони Хорнби.     Самият Начо Фигерас също сподели своите наблюдения: „Никога не съм се съмнявал, че Хари ще бъде добър баща”. „Винаги съм представлявал принцът да стане точно такъв родител, какъвто е сега. Преди много обичаше децата и ги разбираше перфектно. Хари стана още по-внимателен към нашия проект, който помага на заразени с ХИВ децата. Херцогът е много доволен от сегашния етап от живота си”, споделя още Фигерас.", "date": "2019.05.30", "title": "Принц Хари заряза Меган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396119-%D0%B3%D0%BE%D1%80%D0%B5%D1%89%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%B5%D0%BA%D1%88%D1%8A%D0%BD%D0%B0-%D1%81%D1%8A%D1%81-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B7%D0%B0%D0%B9%D0%BA%D0%BE%D0%B2", "text": "Искам да благодаря на колегите, които 20 дни не се прибираха и бяха в гората денонощно. Жалко, че не мога да покажа тези момчета. Доволен съм, че в крайна сметка никой от тях не пострада. Разбирам, че гражданите бяха под страшен стрес, но вече могат да си отдъхнат. Това заяви в ефира на Нова тв вътрешният министър Младен Маринов от мястото край завода за акумулатори до Долна баня, където Стоян Зайков се самоуби след престрелка с полицията. По думи на Маринов Зайков е стрелял с незаконно огнестрелно оръжие. \"Предприехме различни издирвателни мероприятия с технически средства, фотокапани, направихме анализ на движението, където е бил. Бяха установени къщи, от които е взимал храна. На база на този анализ предприехме действия по отвличане на вниманието. Беше засечен в тази местност. При опит да бъде задържан е открил огън по колегите, те са отговорили с предупредителна стрелба, тъй като такива са инструкциите и трябва да ги спазват. Предприети са незабавни действия от Гранична полиция, група \"Кобра\" СДВР, главна дирекция Национална полиция. Колегите са чули изстрел, най-вероятно лицето се е самоубило\", добави вътрешният министър. \"Чакаме група за извършване на оглед, така че оттам нататък сме под юрисдикция на прокуратурата и следствието. Говорих със служителите. Според тях произведените изстрели не са били с цел да го наранят. Очакваме експертизите от шефа на окръжна прокуратура София. Преди да започне огледът, не можем да нарушаваме местопроизшествието\", каза още Маринов. \"Не мога да обобщя точно колко полицаи са работили по акцията. Първите дни трябваше да правим по-масивна операция, после променихме тактиката. В тази операция бяха ползвани абсолютно всички технически средства и нововъведения, над 70 фотокапана и различни други технически средства, които няма да споменавам, понеже ще си издадем методите на работа и ще ни пречат в бъдеще. Наистина поздравявам колегите. На база на анализа, който направиха, се стигна до този капан\", допълни той. Запитан дали Стоян Зайков е бил сам или някой му е помагал през тези седмици, Маринов отговори: \"Нямаме данни някой да му е помагал до този момент. Това може би се потвърждава от факта, че търсил храна по всички къщи. Ако имаше помощник, нямаше да прави това\". Припомняме, че оперативен работник на МВР видял съмнителен мъж в района на завода за акумулатори край Долна баня след което подал сигнал до щаба, който ръководи операцията по издирването на Чане. Веднага на място пристигнали барети от спецотряда, които обградили мястото. Стоян Зайков - Чане се е самоубил след продължителна престрелка с полицията. Малко по-късно той е открит мъртъв с огнестрелна рана, като според предварителната информация сам се е застрелял. Чане се издирваше от 20 дни след като на 9 май беше намерена застреляна неговата бивша приятелка Милена Шишкова. След това беше убит и неговият съсед и братовчед Валентин Петров, като отново всички улики сочат към Зайков като извършител на престъплението. Преди дни полицейски кучета откриха следи от Стоян в разбита вила в района на Долна баня, а след това собственици на още няколко къщи се оплакаха, че в тях е влизано с взлом. Зайков оставя сирак 14-годишния Стивън, който е негов син от Милена.", "date": "2019.05.30", "title": "Горещи подробности за екшъна със самоубийството на Зайков"}
{"url": "http://www.classa.bg/%D1%81%D0%B2%D1%8F%D1%82/item/396120-%D1%83%D1%87%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B8-%D1%83%D1%80%D0%B0%D0%B3%D0%B0%D0%BD%D0%B8-%D0%BF%D0%BE-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B0%D1%89-%D0%B2-%D0%B1%D0%BB%D0%B8%D0%B7%D0%BA%D0%BE-%D0%B1%D1%8A%D0%B4%D0%B5%D1%89%D0%B5", "text": "Ураганите са едно от най-опустошителните и скъпоструващи природни бедствия, които се срещат в крайбрежните райони на САЩ. Група учени от Колумбийския университет установи, че изменението на климата отслабва атмосферната бариера, която защитава източния бряг на САЩ от интензивни урагани. Проучването бе публикувано в списание Scientific Reports и предупреждава за пристигането на мощни урагани в бъдеще. Експертите предупреждават, че силата на ураганите ще бъде повлияна от повишаването на температурата на морската повърхност и унищожаването на вертикални срязвания на вятъра и моделите на въздушна циркулация в района, които предотвратяват силата на бурите. Изследванията показват, че човешката дейност може да допринесе за промяна на интензитета на ураганите в бъдеще. Освен това те описват този феномен като \"изключително неотложен въпрос\" за обществото като цяло, като се вземе предвид увеличаването на унищоженията, причинени от ураганите в Атлантическия океан през последните десетилетия. \"След като естествената защита е подкопана от затопляне на парниковите газове, може да изпитаме безпрецедентна интензификация на ураганите\", каза директорът на изследването Мингфанг Тинг. Въпреки че не е определен конкретен срок за появата на тези ефекти, учените предричат, че това може да започне в рамките на 20 години. Освен това те призоваха собствениците на жилища и политиците да планират системи за развитие и защита на източното крайбрежие на САЩ от възможни по-екстремни климатични събития.", "date": "2019.05.30", "title": "Учените предупреждават за безпрецедентни урагани по бреговете на САЩ в близко бъдеще"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396110-%D1%87%D0%B5%D1%82%D0%B8%D1%80%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0,-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%B8%D1%82%D0%BE-%D0%BF%D0%B0%D0%BA-%D0%B7%D0%B0%D0%B3%D1%83%D0%B1%D0%B8-%E2%80%9C%D1%81%D0%B8%D0%B3%D1%83%D1%80%D0%BD%D0%B8%E2%80%9D-%D0%B8%D0%B7%D0%B1%D0%BE%D1%80%D0%B8", "text": "Казват, че успехите и провалите ни са еднакво ценни, защото, когато човек направи една грешка, си взема поука и повече не я повтаря. Корнелия Нинова обаче за втори път загуби почти спечелени избори (след парламентарните през 2017 г.) заради собствените си грешки. Да, БСП взе с един депутат повече, но не успя да спечели изборите като цяло. При това в ситуация, в която ГЕРБ затъна в скандали, а наказателният вот можеше да е силен. Но вместо да мобилизира максимално партията си, Нинова направи 4 стратегически погрешни хода. 1. С излизането от парламента. Така тя реално обезсмисли опозиционната роля на БСП -  хората видяха, че парламентарният живот може и без нея  А БСП загуби основната си трибуна за послания. Това я скара и с парламентарната ѝ група. Не само защото решението на лидерката, взето еднолично, ги остави без пари. (А след това “Позитано” поиска от тях да се включат в кампанията и с дарения...) Но и защото депутатите загубиха целия си рефлекс на парламентаристи. След 9 месеца извън Народното събрание сега трябва да се кълнем наново, казват не на шега някои от тях. 2. С обвързването на евроизборите с предсрочни парламентарни. Борисов го направи веднъж на президентските избори и сгреши. Нинова явно не се поучи и от чуждите грешки. Тя се опита да създаде у хората настроение за революционна ситуация с изваждането на депутатите от Народното събрание. Да, имаше протестен вот срещу ГЕРБ, но БСП не му даде отдушник, не се прояви като истинска алтернатива на управляващите, не грабна с нищо и парата отиде в свирките на малките партии. Да не говорим, че огромното мнозинство е на негласувалите. А хората за втори път показаха, че няма да дадат управлението в ръцете на БСП и не искат Нинова за премиер. Листата на БСП не работи като екип в тази кампания - всички се появиха заедно само веднъж - при представянето им на 20 април в Южния парк. 3. С листата. Лидерката вкара в нея силна гражданска квота, включително на първото място. Това по принцип е хубаво за една партия, води до свежа кръв в подкрепата за нея. Но не и когато на първите 4 места няма нито един известен партиец. При това тук говорим за традиционна партия като БСП, най-старата жива политическа сила у нас, която държи на своите лица. Затова на избори като европейските, когато листата е национална, водачът трябваше да е ярко партийно лице. И тук не става дума за Сергей Станишев - дали той, или друг, но трябваше на първо място да е човек, който веднага се разпознава и приема от структурите. Да, Елена Йончева се наложи за тези 2 години в парламента като лице на червените, но тя не е партиен член. А при БСП това все още има значение. Затова беше грешка, че разпознаваемото партийно лице е чак на пето място. Втората грешка покрай листата на Нинова бе, че превърна избора на кандидатите във война със Сергей Станишев. Лидерката  раздели силно партията си точно преди изборите, само и само президентът на ПЕС да не е в списъка  Не ѝ се получи - Националният съвет пренареди желанията ѝ. Но обидата и огорчението на другарите, които номинираха Станишев за водач, се усетиха на вота. Не на шега някои от тях са споделяли, че са в трудна ситуация - хем да подкрепят Сергей, хем да не позволят на Нинова да спечели изборите. Лидерката със сигурност ще намери извинение за резултатите именно в листата. Защото още след онова инфарктно гласуване на пленума през април тя заяви, че това вече не е нейната листа и отговорността се носи не от председателя на партията, а от колективния ѝ орган - Националния съвет. Но в крайна сметка листата се получи такава именно заради ината на Нинова. Защото, вместо да я балансира и да намерят място представители на различните кръгове и интереси - както традицията в столетницата повелява, тя поведе лична война срещу Станишев. Защо Нинова се страхува от Станишев? Защото той показа, че може да обедини иначе аморфната вътрешна опозиция, която досега нямаше лице, зад което да застане, за да свали лидерката. Макар засега да не е застрашена, защото президентът на ПЕС не дава знак, че иска да се връща в родната политика - има си много по-важни дела за решаване на европейско ниво - лидерката си измисли несъществуваща война. И я направи реална. И накрая се получи какво - двама се карат, спечелиха трети - младите и неизвестни Петър Витанов и Цветелина Пенкова бяха подредени на второ и трето място. Не коментирам тук техните качества, каквито безспорно имат. Но електоратът не ги познава, те не са “нашите деца”. Да, Пенкова е щерка на зам.-шефа на Градския съвет на БСП в София, Витанов е трето поколение социалист и може пък това и да мотивира червените избиратели от родните им места. Но не и да ги направи национални партийни звезди. Да не говорим за включването в листата на шефа на кабинета на президента Иво Христов. Очакванията бяха, че така ще се прелее подкрепата на Румен Радев за БСП. Но Нинова подцени паметта на другарите си, много от които помнят как само допреди 2 години Христов яростно критикуваше БСП и дори стана един от основателите на крайнолявото сдружение “Солидарна България”. Резултатът от дрязгите в листата бе един - в тази кампания БСП нямаше отбор. Кандидатите ѝ за евродепутати не играха като екип, а  всеки води своята си преференциална война. Никъде не се появиха заедно освен при представянето на листата в Южния парк в столицата. Нямаха общо послание и всеки си правеше своята медийна кампания. Йончева не се прояви като водач, който да събере екипа си и да измисли стратегия. А “Позитано” 20 се концентрира върху това да изхвърли Станишев, вместо да привлича периферия. Като легенда из червените структури се разнася реплика, приписвана на Нинова: “Сергей да бъде смачкан”, която обяснява и наложената му медийна цензура, и забраната за срещи със структури. Която не подейства, а в соццентралата приеха тежко пълните зали, които посрещаха президента на ПЕС в цялата страна. 4. С кампанията. За пореден път Нинова допусна да загуби почти спечелени избори с погрешни послания и лоша и агресивна кампания. Първо, кампанията ѝ започна прекалено рано. Тя юрна червените да агитират по места за “Визия за България” още миналия септември. След това дойде конгресът през януари. После посланията от “Визия за Европа”... и така, когато дойде време за същинската кампания, Нинова вече беше изморила собствените си хора. Второ, в тази кампания от БСП ясни леви послания не се чуха, липсваше и силно медийно присъствие. Посланията излязоха от традиционната за столетницата лява реторика и навлязоха в полето на национализма. Мнозина предупреждаваха Нинова, че това е грешка, че БСП трябва да акцентира на лявата си идентичност, но тя не ги послуша. Резултатът - ВМРО по традиция си обра националистическия вот, а столетницата остана с пръст в устата. Трето, в кампанията се говореше основно за корупция. Не отричам важността и дълбочината на този проблем в България, но това не е тема за евроизбори. Освен това Елена Йончева, която поведе тази битка, не надгради и на йота посланието си от конгреса през януари. Не бе извадено нито едно конкретно доказателство, не беше даден нито един пример освен аферата “Ало, Банов съм”, за която прокуратурата отказва засега да образува досъдебно производство. Четвърто, но не последно - в националния клип на БСП, който се завъртя в последната седмица на кампанията, нямаше нито едно партийно лице. “Позитано” пусна напред любимеца на Нинова Крум Дончев, Иво Христов и Елена Йончева, вместо да завърти клипа на левите премиери от цяла Европа, които дадоха мощна подкрепа за Станишев. Така у мнозина остана впечатлението, че тази кампания не е важна за БСП, а е подготовка за местните избори. Защо тогава да им се дава подкрепа?   Лиляна Клисурова  ", "date": "2019.05.30", "title": "Четирите грешки на Нинова, заради които пак загуби “сигурни” избори"}
{"url": "http://www.classa.bg/%D1%81%D0%B2%D1%8F%D1%82/item/396103-%D0%B2%D1%8A%D1%80%D0%B2%D0%B8-%D0%BB%D0%B8-%D0%B8%D0%B7%D1%80%D0%B0%D0%B5%D0%BB-%D0%BA%D1%8A%D0%BC-%D0%B8%D0%B7%D0%B1%D0%BE%D1%80%D0%B8", "text": "Перспективата за нови избори, само няколко месеца след последните, става все по-ясна в Израел, където на Бенямин Нетаняху му остават броени часове да сформира коалиционно правителство. Ако на израелците им се наложи толкова скоро да гласуват повторно, след като избраха нов състав на Кнесета (израелския парламент) на 9 април, това ще бъде исторически прецедент. Бъдещето на непотопимия Нетаняху, който е на власт от повече от десет години подред, но стана обект на разследвания за корупция, ще бъде поставено под въпрос повече от всякога.     Нещата обаче още не са стигнали дотам. Нетаняху има време до днес в полунощ да сформира коалиционно правителство в съответствие с мандата, даден му от президента Реувен Ривлин след изборите. Ривлин обяви вчера, че ще остави Нетаняху да използва цялото време, което има на разположение по закон. Той изрази надеждата си Израел да не се окаже „в неприятната ситуация да трябва да прави нови избори“. Нетаняху, който триумфира в нощта на 9 април, сега се сблъсква в преговорите с препятствие в лицето на бившия си министър на отбраната Авигдор Либерман. На фона на видимата безизходица дясната партия на Нетаняху Ликуд инициира разпускането на Кнесета. Депутатите одобриха текст в този смисъл на предварително четене в понеделник и на първо четене вчера рано сутрин. Бе определена дори и работна дата за нови избори: 17 септември. Законопроектът трябва да бъде одобрен още на второ и трето четене, за да бъде разпуснат Кнесетът. Това е възможно за постигане до днес вечерта, но все още не е факт. Има всички индикации, че евентуалните нови избори са тактика, за да може майсторът на маньоврите Нетаняху да запази контрола в свои ръце. Ако водените от Нетаняху преговори не успеят до днес вечерта, не е изключено да има удължаване на срока. Президентът Ривлин обаче може да връчи мандата на друг депутат, което е очевидно неприемлива за Нетаняху хипотеза. Разпускането на парламента, което е пресметнат риск, би поставило президента пред свършен факт. Друг вариант е Нетаняху да се опита да сформира правителство на малцинството след евентуални нови избори. На вчерашна среща партията му изрази съгласието си да включи в своята листа четиримата депутати на десноцентристката партия „Кулану“, чийто лидер е министърът на финансите Моше Кахлон, в случай на нови избори, което е сигнал, че Ликуд е готова за нови избори. За да бъде намерен изход от кризата, десноцентристката партия на основния конкурент на Нетаняху на изборите през април, генерал Бени Ганц, изрази готовността си за коалиционно правителство с Ликуд. Едно такова правителство би разполагало с комфортното мнозинство от 70 депутати в израелския парламент с общо 120 места. Партията на Ганц обаче настоява това да стане без Нетаняху, което е невъобразимо за израелския премиер. Ликуд и съюзниците й спечелиха изборите на 9 април, които също бяха предсрочно свикани по инициатива на Нетаняху. Решението му бе възприето до голяма степен като маньовър на премиера с цел да спечели нова легитимност, с която да се изправи пред евентуални обвинения срещу него по три дела за корупция. След 9 април 69-годишният Нетаняху, който е от 13 години на власт, изглеждаше сякаш се насочва към пети рекорден мандат начело на алианса около Ликуд, включващ по-малко или повече радикални десни партии и ултраортодоксални партии, които са представители на 10-те процента от израелците, които стриктно спазват правилата на юдаизма. Съдебните неволи на Нетаняху, който допреди това бе дотолкова доминираща фигура, че изглеждаше непобедим, обаче го направиха уязвим на опитите за политическо изнудване, предупреждават от месеци експертите. И наистина, премиерът днес е изправен пред неотстъпчивостта на ръководителя на светската и националистическа партия „Израел бейтену“ Авигдор Либерман, с когото не може да не се съобрази. На Нетаняху му се иска да може да разчита на петте гласа на „Израел бейтену“ в парламента, за да си осигури мнозинство от 65 гласа от общо 120 депутати. Либерман иска в замяна новото правителство да прокара закон за военната служба на ултраортодоксалните евреи, какъвто той предложи, когато беше министър на отбраната. Исканият от „Израел бейтену“ закон ще елиминира възможността, от която систематично се ползват десетки хиляди ученици от религиозните школи, да избягват задължителната военна служба в израелската армия. Тази възможност, възприемана от мнозина като несправедливост в една страна, където всички без изключение са задължени да преминат през дълга военна служба, е червена линия за ултраортодоксалните партии, които също са партньори на Нетаняху. Бенямин Нетаняху получи в понеделник в Туитър подкрепата на американския президент Доналд Тръмп. Тази седмица зетят на Тръмп Джаред Къшнър ще пристигне на визита в Ерусалим, който е една от дестинациите в обиколката му, включваща също Мароко, където той се срещна вчера с крал Мохамед Шести, и Йордания. Разговорът с Къшнър ще засегне и дипломатическата инициатива на правителството на Доналд Тръмп за уреждане на израелско-палестинския конфликт, по-малко от месец преди конференцията в Бахрейн, посветена на икономическото измерение на инициативата.  ", "date": "2019.05.30", "title": "Върви ли Израел към избори?"}
{"url": "http://www.classa.bg/%D1%81%D0%B2%D1%8F%D1%82/item/396104-%D0%BE%D1%86%D0%B5%D0%BB%D0%B5%D0%BB%D0%B8%D1%82%D0%B5-%D0%BE%D1%82-%D1%82%D1%8F%D0%BD%D0%B0%D0%BD%D0%BC%D1%8A%D0%BD", "text": "Фан Чжън си спомня, че студентите мирно са напуснали пекинския площад Тянанмън сутринта на 4 юни 1989 година. Няколко хиляди студенти седяха цяла нощ до Паметника на народните герои на площада, след седмици на протести срещу корупцията в правителството. Около 4.00 ч. последната група започна да напуска площада, точно когато танковете приближаваха. По-рано този месец Фан разказа за преживяванията си на проява в Тайван, организирана за отбелязване на 30-годишнината от кръвопролитията на площад Тянанмън, когато загинаха най-малко няколкостотин души, а според някои оценки – няколко хиляди.     „Бях свидетел и жертва на клането на 4 юни“, каза Фан, който е председател на Китайската фондация за демократично обучение, организация с нестопанска цел. Той настоява за отговори защо и по чие нареждане армията се е обърнала срещу невъоръжените демонстранти. Фан беше седнал на подиума до Ли Сяомин, бивш лейтенант от Народоосвободителната армия, който бе сред войниците, изпратени на площад Тянанмън на този ден. „Не искаме да чакаме повече“, каза Фан и добави: „Вярвам, че истината за 4 юни скоро ще излезе наяве и ще се въздаде справедливост“. В континентален Китай всяко споменаване на годишнината е забранено. Цензурата в интернет е засилена около тази дата, и дори прикрити споменавания като „Май 35“ или емотикон със свещ са автоматично отстранявани от социалните мрежи. Оцелели и членове на техните семейства, които все още живеят в Китай, са строго следени и не им е разрешено да говорят пред чуждестранни журналисти. Годишнината съвпада с особено чувствителен момент за управляващата Китайска комунистическа партия (ККП). Икономиката на Китай бележи забавяне под натиска от търговската война със САЩ, а Пекин е изправен пред нарастващи критики заради масовото интерниране на мюсюлманските малцинства и ограничаване на различни граждански свободи. Но хората, които бяха на Тянанмън на този ден и по-късно напуснаха Китай след години на правителствен натиск, все още помнят. След като напуснала площада на 4 юни групата на Фан отишла на булевард „Западен Чанан“ и продължила да върви в западна посока. Изведнъж зад тях се появила група танкове. Фан, който тогава бил студент в най-горния курс в Пекинския институт по физическо възпитание, си спомня, че танковете изстрелвали газови гранати срещу тълпата. Една граната избухнала точно зад него, като обгърнала групата в гъст дим. Студентка от университета на Фан припаднала. Той я вдигнал и занесъл на безопасно място зад парапета на тротоара. „След секунди танкът приближи тротоара и се насочи към мен“, разказа Фан в качеството на очевидец пред правозащитна организация и добави: „Изглеждаше, че дулото е на сантиметри от лицето ми. Не успях да се скрия навреме. Проснах се на земята и започнах да се търкалям. Но беше прекалено късно. Горната част от тялото ми попадна между гъсеничните вериги, но двата ми крака бяха прегазени“. Фан дошъл в съзнание в местна болница, където и двата му крака били ампутирани. По-късно той се опитал да възобнови спортната си кариера, като представлявал Пекин на спортни състезания, но напуснал страната след продължителния тормоз от страна на властите, които искали да лъже, че не е изгубил краката си на Тянанмън. Сега той живее в района на залива на Сан Франциско със семейството си. На проявата в Тайван видимо смутеният Ли, бивш офицер от Народоосвободителната армия, повдигна въпроса кой е заповядал на армията да атакува демонстрантите. „Никой не е заповядал директно да се стреля и убива“, каза Ли. Той добави, че тогавашният лидер на ККП Дън Сяопин дал „твърде двусмислени заповеди“ с цел да прехвърли отговорността върху подчинените си. „Например беше ни заповядано да стигнем до площад Тянанмън на всяка цена“, каза Ли и добави, че командирът би могъл да възприеме това като „зелена светлина“ за войниците да стрелят по демонстранти. Аз не съм убивал, но виждах как убиват хора, и чух за хора, които са били убити, и някои невинни хора бяха убити“, каза Ли пред ДПА в кулоарите на проявата. Ли, който сега живее в Австралия, каза, че е травмиран от преживяванията си и, че иска да допринесе за историята като говори за това, което се е случило. Най-известният кадър, с който светът запомни клането на площад Тянанмън е на „Мъжа пред танка“ – самотен мъж стоящ пред танкова колона, напускаща площада на 5 юни. На кадрите първият танк от колоната се опитва да го заобиколи, после спира, след което мъжът се покатерва отгоре на танка и изглежда, че си говори с войниците. Въпреки че кадрите привлякоха интереса към протестите по света ККП ги използва също като част от своята пропаганда, като твърди, че войските не са откривали огън по протестиращите. Междувременно на оцелели са обещавани университетски дипломи и работа в замяна на тяхното мълчание, а онези които са проговаряли са били преследвани, каза Фан. Скоро след протестите обаче ККП реши да цензурира всяко споменаване на 4 юни, като откри „нова ера, построена върху колективна амнезия“, национализъм и икономически растеж, каза френският социолог Мишел Бонен. Западните демокрации отначало наложиха санкции на китайското правителство за разгонването на протеста, но по-късно вдигнаха санкциите, когато китайския пазар се отвори с обещаващ потенциал. Бившият студентски лидер Ван Дан смята, че западните страни са проявили „наивност“, когато са свалили гарда си в отношенията с Китай. Сегашното масово интерниране на етнически малцинства в района на Синцзян е последният пример за безпощадността на Пекин, каза бившият студентски лидер Уър Кайси, който е от Синцзян и е етнически уйгур. Уър, който сега живее в Тайван и работи в инвестиционното банкиране, се тревожи, че статутът му на дисидент е навредил на родителите му в Синцзян. Но той е изпълнен с надежда, че в крайна сметка нещата в страната му ще се променят. „Пребивавайки в изгнание, запазих вярата и надеждата, че един ден ще видя паметник на площад Тянанмън, в чест на загиналите ми другари“, каза той.  ", "date": "2019.05.30", "title": "Оцелелите от Тянанмън"}
{"url": "http://www.classa.bg/%D1%81%D0%B2%D1%8F%D1%82/item/396105-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F", "text": "Сутринта на 28 май силите за сигурност, маскирани като косовска полиция, нахлуха в четири града в северната част на самопровъзгласената република. Според така наречените власти на самопровъзгласеното Косово, това е специална операция, насочена към «борба с организираната престъпност».     Стана известно, че трима души са били ранени в резултат на сблъсъците, десетки са били арестувани и отведени в неизвестна посока. Трябва да се отбележи, че сред арестуваните са изключително сърби и лидери на сръбски общности, живеещи в тези градове. Няколко часа след инцидента сръбският президент Александър Вучич нареди армията и специалните части на Министерството на вътрешните работи да бъдат приведени в пълна бойна готовност. Владимир Зотов, политически анализатор от » Платформа за обществена дипломация на Сърбия» коментира причините за влошаването на ситуацията в интервю с кореспондентите на «ПолитЕксперт».  Според него преговорите под егидата на Брюксел само изостриха кризата. „След няколко кръга преговори беше въведено 100% мито върху сръбски стоки. След това имаше искане да се признае независимостта на Косово ”, припомни експертът.  Той отбеляза също, че днес с този вид преговори Запада се опитва да окаже натиск върху Сърбия да признае «Косово» “За целта се използват различни методи, включително такива провокации”, заяви политологът.  Обсъждайки как ще се развива ситуацията, политическият анализатор предположи, че НАТО ще застане на страната на албанците, удължавайки конфликта. Обобщавайки, политологът обърна внимание на факта, че сърбите вече са помолили Москва да се намеси в преговорния процес и да помогне за установяването на справедливост.   Ася Иванова-Зуан", "date": "2019.05.30", "title": "Американска провокация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396106-%D1%81%D0%B2-%D0%B8%D1%81%D0%B0%D0%BA%D0%B8%D0%B9-%D0%B4%D0%B0%D0%BB%D0%BC%D0%B0%D1%82%D0%B8%D0%BD%D1%81%D0%BA%D0%B8,-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA", "text": "  Лъжеучението на Арий  особено се разпространило при император Валент. Като приел кръщение от арианския епископ Евдоксий, Валент му се заклел да преследва православието във всички средства и изпълнил обещанието си. Тринадесет годишното му царуване било непрекъснато гонение против православните. Той издал указ, по силата на който, без да се щади ни възраст, ни пол, ни сан, всички да бъдат заставени да приемат арианството, а противещете се да бъдат смъртно наказани. Гонението с особена жестокост свирепсвало в Цариград, където всички православни църкви били затворени, а някои били обърнати в конюшни.     Слухът за страданията на православните християни стигнал далеч до източната пустиня и възбудил ревност и негодувание у благочестивия пустинножител Исаакий. Когато научил за страшните притеснения на православните християни, той побързал да отиде в Цариград. Без да се бои от опасностите Исаакий увещавал християните да остават верни на истината. Неговите думи ободрявали и укрепявали нещастниците, защото Исаакий бил изпълнен с мъдрост и благодат. Той дълбоко скърбял за участта на православните и молел Бог да обърне сърцето на царя и да му внуши милосърдие и справедливост. При това време Валент тръгнал на война против готите, които били разорили някои области на империята и дори застрашавали Цариград. Когато императорът с войската си излизал от града, Исаакий застанал на пътя му и му казал: - Господарю, отвори православните църкви и Бог ще благослови пътя ти! Царят не обърнал внимание на думите на Исакий и продължил пътя се. На другия ден Исакий настигнал царя и отново му казал: - Отвори, господарю, православните църкви и войната ще бъде благополучна, и ти ще се върнеш в мир! Тия думи поразили царя и той бил готов да се съгласи. Но някои от неговите приближени го отрекли от доброто му намерение и царят заповядал да прогонят стареца. Но Исакий и трети път дошъл при царя, като го застрашил с Божие наказание, ако не престане да преследва православните християни. Той път Валент се разгневил. Близо до пътя имало тинеста яма, обрасла с тръни. Валент заповядал да хвърлят в нея стареца. Но ангел извел оттам Исаакия, който след известно време отново се явил при Валента и му казал: - Ти желаеше моята смърт, но Господ ме спаси. Послушай, господарю, отвори православните църкви, защото в противен случай ще загинеш! Валент заповядал на своите приближени Сатурнин и Виктор да затворят стареца в тъмница. - Ако ти се върнеш от войната, то аз ще бъда лъжец! - извикал Исаакий на заминаващия Валент. - Аз ти казвам, че няма да надделееш враговете, но ще побегнеш от тях и от огън ще загинеш! Исаакий бил върнат под стража в Цариград, а царят продължил пътя си. Предсказанието на пустинника се сбъднало. Валент, ранен в сражението, се укрил в един плевник от преследването на враговете му. Но готите запалили плевника и царя по такъв начин загинал сред пламъците. Известно време не се знаело в Цариград за неговата смърт и войниците, които пазели Исаакий, му се заканвали със скорошното връщане на императора и с наказание за неговите дръзки думи. Но старецът отговорил: - Ето вече седем дни, откак усещам смрад от изгорелите от огъня негови кости! Когато узнали за нещастната смърт на Валент, всички започнали да оказват почет към Исаакий, като го смятали за пророк. Когато Теодосий Велики встъпил на престола, въдворил мир в Църквата. Успокоен за християните Исакий пожелал да се върне в пустинята си. Но Сатурнин и Виктор, които се каели, че взели участие в гонението против него, склонили го да остане в Цариград. Сатурнин му построил в околностите на града обител, в която скоро се събрали много иноци. Исааий наставлявал братята на добродетелен монашески живот и им давал пример на кротост и милосърдие към нещастните. Той умрял в дълбока старост около 380 г., след като определил заместника си за игумен - един  , от когото обителта по-късно получила своето название, та и нейният основател останал в църковната памет като Исаакий Далматски. Мощите на св. Исаакий били поставени в църквата \"Св. първомъченик Стефан\".", "date": "2019.05.30", "title": "Св. Исакий Далматински, Изповедник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396107-30-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1431 г. - Стогодишната война: В Руан, Франция, 19-годишната Жана д'Арк е изгорена на клада от английско ориентирания трибунал.   1498 г. - Христофор Колумб се отправя на третата си експедиция.   1527 г. - Основан е Марбургския университет в Марбург, първият протестантски университет в света.   1814 г. - Наполеоновите войни: Подписан е Парижкия договор, с който френските граници са върнати към състоянието си през 1792 г.   1876 г. - Априлското въстание: Ръководителите на Трети революционен окръг се събират начело със Стоян Заимов във врачанската църква „Възнесение\" и обявяват въстанието. Сформирана е малка чета.   1876 г. - Априлското въстание: Четата на Христо Ботев води сражение на Милин камък.   1876 г. - В Цариград е извършен държавен преврат, ръководен от Мидхат паша. Абдул Азис е детрониран, а за султан е провъзгласен Мурад V.   1913 г. - Подписан е Лондонския мирен договор, с който се слага край на Балканската война. България получава пристанището Дедеагач.   1917 г. - Александрос I става крал на Гърция.   1918 г. - Народнолибералите на Добри Петков напускат правителството и то губи мнозинството си в 17 Обикновено народно събрание.   1922 г. - Във Вашингтон е открит Мемориал на Ейбрахам Линкълн.   1934 г. - Политическият кръг Звено се саморазпуска.   1941 г. - Втората световна война: Германската армия превземат остров Крит.   1942 г. - Втората световна война: Британската авиация извършва бомбардировка над Кьолн с над 1000 самолета.   1949 г. - Приета е Конституцията на Източна Германия.   1966 г. - 300 самолета на САЩ бомбардират Северен Виетнам.   1967 г. - Африканската държава Биафра обявява независимостта си от Нигерия.   1968 г. - Бийтълс започват да записват своя Бял албум.   1968 г. - Президентът на Франция Шарл дьо Гол разпуска парламента в обръщение по радиото. Непосредствено след това близо един милион негови поддръжници излизат на шествие по Шанз-Елизе в Париж.   1971 г. - Програма Маринър: Изстрелян е безпилотният космически апарат Маринър 9, чиято главна цел е картографиране на повърхността на Марс.   1975 г. - В София е открит Домът на съветската наука и култура.   1980 г. - Йоан Павел II посещава Франция за пръв път от 1814 г.   1982 г. - Испания става 16-тата страна-членка на НАТО.   1986 г. - Европейската космическа агенция изстрелва ракетата Ариана-2.   1998 г. - Мощно земетресение в Северен Афганистан отнема живота на над 5000 души.  ", "date": "2019.05.30", "title": "30 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/396101-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D1%82%D0%B5%D1%87%D0%B5-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D0%B0%D0%B7%D0%B0%D1%80%D0%BB%D1%8A%D0%BA", "text": "Става това, което винаги се случва след евроизборите. Големите шефове решават кой да заеме най-важните европозиции. Досега това се решаваше от християндемократите и социалдемократите. Сега вече в елитния клуб се включват либералите и зелените. Ако на някого зелените му се привиждат като алтернатива на статуквото, той е тежко наивен или тежко глупав. Тоест продължава това, срещу което толкова много европейски граждани гласуваха – важ ните решения в ЕС се определят от желанията на шепа “богопомазани”. Единствената алтернатива на този самозабравил се истаблишмент са антисистемните партии. Да, обслужващите глобалния либерален ред медии ги клеймят като “фашисти” и “комунисти”, но това е толкова плитко, че само фатално увредени от пропагандата мозъци се хващат на тази лъжа. Колкото повече се затвърждава порочният елитарен начин на взимане на решения в ЕС, толкова повече ще се увеличават алтернативните гласове.     Голямото противопоставяне днес изобщо не е между лявото и дясното. Нито е между либералното и консервативното. Голямото противопоставяне днес е между глобалния елит и нормалните граждани. Ако трябва да персонифицирам, от едната страна на барикадата са Юнкер, Меркел, Макрон, Туск, като изразители на интересите на транснационалния политико-бизнес елит, а от другата са политици като Марин Льа Пен, Жан Люк Меланшон, Пабло Иглесиас, Матео Салвини. Няма никакво значение дали антисистемните партии са описвани като “десни” или като “леви”. Основният им смисъл е, че се противопоставят на господстващата либерална пропазарна идеология и че защитават интереса на нормалните европейци срещу “брюкселския народ”.    ", "date": "2019.05.30", "title": "В Брюксел тече Големият Пазарлък"}
{"url": "http://www.classa.bg/%D1%81%D0%B2%D1%8F%D1%82/item/396102-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8%D1%8F%D1%82-%D0%BD%D0%B5%D1%83%D1%82%D1%80%D0%B0%D0%BB%D0%B8%D1%82%D0%B5%D1%82", "text": "      По време на президентските избори в САЩ през 2016, на фона на общото политическо говорене, се открояваха гласовете в полза на връщане към политиката на неинтервенционизъм, като  някои дори споменаваха често и думата „неутралитет” в речите си. Подобна тенденция за „възвръщане на независимостта” се наблюдава и в Европа – най-ярко във Великобритания: не липсваха например, твърдения, че денят на Брекзит е Ден на независимостта на Обединеното кралство Налице са настроения страната да търси нов външнополитически курс, възприемайки Швейцария като модел за подражание – нещо, което, както ще стане ясно от изложеното по-долу, е прилагано в миналото от не една държава по света.     И така, интересът към неутралитета се усилва, в същото време обаче, самата концепция за това, какво точно представлява той, търпи търпи множество интерпретации. Сигурно е, че в очите на дипломатите от началото на миналото столетие представата за това какво представлява „политиката на ненамеса във война” съществено се различава от модерното разбиране за неутралитета. Настоящата статия си поставя за цел да хвърли малко повече светлина по темата, проследявайки през призмата на швейцарския неутралитет, еволюцията на понятието през годините и практическите ефекти от дипломатическото му приложение през периодите на глобални конфликти. Обща характеристика на швейцарския неутралитет Първоначално Швейцария възприема своя неутралитет като своеобразна „аварийна спирачка” за избягване на нежелан конфликт. През годините обаче швейцарците осъзнават очевидните му предимства и днес (поне на пръв поглед) той вече се превърнал в елемент от националната им идентичност. Възприета като официална външна политика във всички швейцарски конституции през годините (1815, 1846, 1874 и 1999) тази концепция гъвкаво се адаптира към обстоятелствата и се прилага съобразно националните интереси на страната. За да се обясни швейцарският неутралитет и да се разбере по-добре „еволюцита” на концепцията, се налага да обърнем повече внимание на особеностите на швейцарската вътрешна политиката. Както е известно, Швейцария е силно децентрализирана федерална държава с много силно местно самоуправление, стигащо дoтам т.н. Gemeinden (административна единица, съпоставима с българските общини, но на още по-ниско ниво) да провеждат самостоятелни политики в определени сфери. Швейцарската политическа система се основава на принципа на пряката демокрация, а конституцията на страната е сред „най-меките”, както и една от най-подробните, тъй като всичко, което не е описано във федералната конституция, остава извън компетенциите на федералната държава, а е в тези на отделните кантони (щати). Конституцията може да се променя и допълва чрез инструментите на пряката демокрация – граждански инициативи и последващи референдуми, без да се търси никакъв друг коректив освен волята на гражданите (с изключение на редките случаи, нарушаващи ius cogens). Именно затова и върховният закон често бива променян – понякога дори по няколко пъти в рамките на една година. За швейцарската конституция не са характерни т.н. “вечни клаузи” – всяка конституционна разпоредба може да бъде изменяна, допълвана или отменяна по всяко време. Швейцарците разпознават в Червения кръст един от символите си, ясно изразявайки непоклатимо желание да промотират мира и да избягват войната на всяка цена. Същевременно, Швейцария е една от най-милитаризираните държави със задължителна военна служба, която реално продължава до пенсионна възраст – макар и привърженици на мира, швейцарците ясно дават да се разбере, че ще защитават суверенитета си с всички средства на въоръжения неутралитет. Във вътрешнополитически план, швейцарското общество разбира неутралитета като „независимост” от всякакви външни фактори. Показателно е, че макар Асамблеята на ООН да е в Женева, Швейцария се присъединява към организацията едва през 2001, след оспорван референдум (едва 54,6% гласуват „за”), и то само при условие, че Швейцария при всички положения ще запази своя постоянен и въоръжен неутралитет. Предишният опит за присъединява през 1986 пък е отхвърлен от 75% от населението. Макар че поддържа активни икономически връзки с Европейския съюз, няма изгледи някой ден Швейцария да се присъедини към него. Въпреки че се използва от предимствата на единния европейски пазар, отношенията й с ЕС са регламентирани чрез сложна система от двустранни споразумения. Без да член на ЕС, Швейцария логично е сред стожерите на Съвета на Европа и прави всичко възможно за затвърждаване авторитета на организацията. Може би най-добрият пример за това, че външнополитическият неутралитет с течение на времто се трансформира в силно изразено усещане за независимост сред обществото, е все по-ясно изразеното желание за иницииране на референдум, след който Швейцария да се оттегли от Европейската харта за правата на човека, като последица от някои решения на Европейския съд за правата на човека (вж случаите Kadi, Kadi II, Nada vs Suisse) – т.е. швейцарците не желаят да се подчиняват на “чужди съдии”, пък било и от такава авторитетна институция, Неутралитетът в международното право до Първата световна война Великите сили за първи път се ангажират формално с проблема за неутралитета (лат. „neuter” – «нито едното, нито другото”) в края на XV век. Тогава в серия от морски обичаи те определят условията, при които неутрални кораби могат да пренасят стоки през морски блокади при военни действия. През следващите три века нациите, обявили неутралитет, се разглеждат по-скоро като неучастващи съюзници, които по някаква причина са избрали да не обявяват война. При тези неустановени взаимоотношения е обичайно явление неутралните държави да поддържат една или друга от воюващите страни без да бъдат обвинявани в нарушение на неутралния си статут. Този мек подход, понякога наричан „джентълменски неутралитет”, постепенно изчезва с появата на големите войни, обхващащи вече цели континенти и моретата около тях. Към края на Наполеоновите войни Великите сили настояват, че неутралните държави трябва да се придържат към стриктен неутралитет, без каквото и да било ангажиране с някоя от воюващите страни. В поредица от договори и споразумения, довели до Хагските конвенции, държавниците в Европа определят основните правила на неутралитета и го утвърждават формално като легален институт на международното право. Според Конвенциите от Хага от 1907 , формалното обявяване на неутралитет от дадена държава налага неприкосновеност на нейната територия и гарантира правото и на търговия с воюващите страни. От друга страна, неутралната държава поема определени задължения – например недопускане използването на територията и за военни цели от воюващите страни, съобразяване с наложените блокади и отказ от изпращане на войски, военни материали или парични средства на която и да е воюваща страна. Целта на конвенцията е да избистри концепцията за неутралитета, както и да накара малките държави да повярват, че строгият неутралитет ще им помогне да избегнат ужасите на войната. Тази вяра обаче е дълбоко разклатена на 4 август 1914, когато, в хода на първото си голямо настъпление на Запад, германската армия нахлува на територията на неутрална Белгия. В последвалите години на Първата световна война правата на неутралните държави са систематично нарушавани до такава степен, че мнозина държавници започвят да смятат Хагските конвенции за неприложими и безполезни. Когато САЩ влизат във войната през 1917, президентът Удроу Уилсън отбелязва, че „неутралитетът вече не е удобен и желан, когато е замесен световният мир и свободата на хората” . Швейцарският неутралитет: развитие и особености до Втората световна война Швейцария, де факто, е неутрална от 1516. След поражението на войските на Конфедерацията в битката при Мариняно, Швейцария сключва мир с Франция, който впоследствие се приема и за начало на швейцарската политика на неутралитет (въпреки че Швейцария официално се обявява  за неутрална едва на Tagsatzung-ът през 1674). Съгласно сключеният мирен договор, бъдещите конфликти трябва да се разрешават чрез арбитраж. Това състояние се запазва цели 300 години, чак до 1798, когато швейцарците са принудени временно да се откажат от политиката си на неутралитет. По време на Наполеоновите войни Швейцария (под името Хелветска република) е принудена да стане френски съюзник, макар че правителството и многократно настоява пред Наполеон да възстанови швейцарския неутралитет. Това обаче не се случва чак до края на Наполеоновата ера. През по-голямата част от Наполеоновите войни швейцарците подпомагат  французите като най-значимата им военна изява е в битката при Бородино, когато прикриват френското отстъпление. По време на „Стоте дни” обаче Швейцария се сражава срещу Наполеон, като участва в редица военни акции, като обсадата на Хюнинген например. Великите сили официално признават швейцарския неутралитет в Парижкия договор, сключен на 20 ноември 1815. Любопитно е, че това първоначално е планирано да се случи по-рано, по време на Виенския конгрес, но след завръщането на Наполеон (март-юни 2015) противниците му умишлено забавят процеса, тъй като се налага австрийските войски да минат през швейцарска територия, за да достигнат Франция. В крайна сметка след окончателната победа над Наполеон, Австрия, Великобритания, Португалия, Прусия и Русия приемат желанието на Швейцария за отказ от намеса в бъдещи военни ангажименти и гарантират териториалната цялост на страната. По време на Френско-Пруската война Швейцария решава да приема на територията си победените френски войски на генерал Шарл Бурбаки, осигурявайки им хуманитарна и медицинска помощ. Затвърдените позиции на въоръжения неутралитет, както и инициативи като основаването на Червения кръст през 1863, спомагат за широкото международно признание на швейцарския неутралитет. През 1907 Швейцария подписва Хагските конвенции, за които стана дума по-горе. През 1920 страната възприема т.н. „диференциран неутралитет”, присъединявайки се към Обществото на народите. Още през септември същата година, Съветът на ОН изразява становището, че „идеята за неутралитета на членовете на Общестото не е съвместима с принципа, че всички членове трябва да действат заедно, за да накарат правата им да се зачитат”. На практика, това означава, че, в случай на война, ОН изисква всички страни членки да подкрепят държавата, която се счита за нападната, чрез икономически санкции и дори военни действия срещу страната агресор. Почти веднага, този принцип е оспорен от Швейцария, която декларира, че ако участва в съвместна акция на ОН срещу конкретна държава ще наруши вековната си традиция на неутралитет и ненамеса. Обществото е принудено да се съгласи с това и да отмени принципа, намирайки съмнително оправдание във вярата си, че „Швейцария няма да стои настрани когато основните принципи на ОН трябва да бъдат защитавани” . Основният проблем обаче – как да се съвмести членството в Обществото декларирания неутралитет на много от страните, членуващи в нея, така и не е разрешен. Вместо това, е постигнат своеобразен компромис, опиращ се на желанието на неутралните страни да получат защита от ОН и желанието на Обществото за по-голяма представителност чрез тяхното участие. Убеждавайки се в неспособността на ОН да изпълни задачите си (неуспешните икономически санкции срещу Италия заради нападението й срещу Етиопия), Швейцария се оттегля от нея и така окончателно изоставя диференцирания неутралитет, възприемайки нова концепция – пълният, интегрален неутралитет. В навечерието на Втората световна война страната обявява всеобща мобилизация, ясно заявявайки, че ще брани неутралната си позиция, независимостта и териториалната си неприкосновеност на всяка цена. „Неутралитетът в действие” през Втората световна война Най-голямото изпитание за неутралитета като концепция, и неговото практическо приложение безспорно са глобалните конфликти и най-вече Втората световна война. Следва да се отбележи, че и в двете световни войни България първоначално също е сред неутралните държави, но впоследствие променя външнополитическата си позиция и затова не е предмет на настоящото изследване. Целта му е да установим, доколко и как е „тестван” неутралитетът и какви са практическите му проявления. Според историците, „Втората световна война е най-голямото изпитание за швейцарския неутралитет в цялата история на страната” . Обстоятелството, че Швейцария съумява да съхрани неутралния си статус, макар и заобиколена отвсякъде от държави от Оста през 1940-1943, говори за изключително благоприятно стечение на фактори – удобен за защита в случай на нападение планински терен, силна армия, самозадоволяваща се индустрия, но и умела външна политика. Сред най-значимите стожери на неутралитета е швейцарската армия. При население от 4,2 млн. души, през септември 1939, само за три дни (1-3 септември) са мобилизирани 500 хил. души. И въпреки недостатъците, характерни за всяка армия на малка европейска държава, като липса на достатъчно модерно въоръжение например, добре обучената швейцарска армия, в съчетание с планинския терен и усилваните всяка година укрепления, са сериозен възпиращ фактор за всеки агресор. Като най-вероятен такъв се счита Германия, където управляващата нацистка партия неведнъж е предявявала искания за присъединяване на немскоговорящите кантони на Швейцария към Райха. Първото сериозно изпитание за Швейцария през войната е свързано с германската офанзива на Запад през май 1940. Швейцарското въздушно пространство многократно е нарушавано от германски бомбардировъчни формации, атакуващи Франция. Швейцарците се въздържат от дипломатически протести, но нареждат на военновъздушните си сили да прихващат всеки нарушител. След като швейцарски изтребители свалят няколко германски самолета, командващият Луфтвафе (германските ВВС) маршал Гьоринг нарежда изтребителен ескорт за своите бомбардировачи над Швейцария. Това води до няколко свирепи въздушни битки, например на 17 май 1940, когато във въздушен бой влизат 38 германски и 14 швейцарски самолета. Германските загуби са значителни и гневният Хитлер преминава към открити заплахи. В крайна сметка, отчитайки очертаващия се германски успех във Франция, Швейцария отстъпва и нарежда на своите ВВС да прекратят атаките си. Германия обаче, също спира своите масирани въздушни нарушения в края на май, отчасти и защото изходът на кампанията във Франция вече е ясен. През юни 1940 целият френски XLV корпус (30 хил. души) се изтегля в Швейцария и е интерниран. Това, наред с големия поток от бежанци, създава сериозни затруднения на швейцарската икономика. Ето защо властите се стараят да не дават повод за война и да си сътрудничат с Хитлер. Така, до 1942 външната търговия на страната е предимно с Германия. Едва в края на 1942, във връзка с настъпващия обрат по фронтовете и засиления натиск на Съюзниците, швейцарският износ за Германия започва постепенно да намалява. След Пърл Харбър и обявяването на война на САЩ от страна на Германия, интересите на Германия в САЩ и на САЩ в Германия, със съгласието на двете страни, са поети от Швейцария, което е сериозно признание за швейцарския неутралитет. Тези интереси включват надзираване на дипломатическата собственост на двете страни, осигуряване размяната на интернирани цивилни и дипломатически лица и, съвместно с Червения кръст, инспекция на военнопленническите лагери в САЩ и Германия. Към края на войната заплахата от вражеско нападение в Швейцария изчезва, но се увеличават инцидентите, свързани със съюзническите бомбардировки над Германия. Още през декември 1940 английските военновъздушни сили бомбардират по погрешка Базел. На 1 април  1944 американски самолети хвърлят няколкостотин бомби върху граничния град Шафхаузен, обърквайки го със съседния немски град Тутлинген. Загиват над 150 швейцарци. Това предизвиква първия и най-сериозен дипломатически протест на Швейцария за цялата война. САЩ се извиняват и обявяват, че ще платят компенсация – 62 милиона долара, предоставени след войната. Неутралитетът от края на Втората световна война до наши дни След края на Втората световна война концепцията отново се променя: „Неутралитет и солидарност” е новият лозунг на швейцарското правителство през следвоенният период. Това включва активно сътрудничество с останалите държави, които желаят да бъдат неутрални или необвързани, както и участие в задгранични хуманитарни и мироопазващи операции като тази в Корея през 1953, където швейцарски наблюдатели осъществяват мониторинг на сключеното примирие. През 1975, благодарение на общопризнатия си дипломатически статут, Швейцария издейства изрично признание на правата на неутралните държави с Акта от Хелзинки на Съвещанието за сигурност и сътрудничество в Европа (СССЕ, днес – ОССЕ). През 1986 Швейцария заявява, че би могла да се присъедини към ООН, но декларира, че няма да отстъпи от принципите си на продължителен и въоръжен неутралитет. Огромното мнозинство от швейцарските граждани обаче, отхвърлят референдума за присъединяването, като това води до проточването на процеса (с нови, много оспорвани кампании) чак до 2001. През 1999 швейцарското правителство заявява, че „в бъдеще е важно неутралитетът ни да не да бъде пречка за постигане на сигурност. Дори и при най-строгото му спазване, ние все пак имаме значително поле за сътрудничество в тази сфера и, за разлика от миналото, сега трябва активно да го използваме” . По време на кризата в Косово Швейцария отказва да разреши военни полети на НАТО през своето въздушно пространство, а само такива с хуманитарна цел. Швейцарските въздушни сили пък осъществяват хуманитарни мисии на място, осигурявайки транспортирането на бежанци, ранени и стоки. През 2001 Законът за отбраната на страната частично е ревизиран, разрешавайки участието на Швейцария в мироопазващи мисии, включително използването на нейни военни части, подпомагащи мира, както и за самозащита от глобалните заплахи като тероризма. Правото на неутралитет по отношение на терористични организации не се прилага в Швейцария, тъй като става въпрос за „заплаха, която не признава националните граници, а съответно и правата, произтичащи от тяхното съществуване”. Както е известно, военната интервенция в Ирак през 2003 не се осъществява с мандат на ООН, затова Швейцария отново забранява военни полети над страната, въздържайки се от каквато и да било намеса в конфликта. Швейцарският неутралитет –  образец и модел за подражание С течение на времето някои държави се убеждават в предимствата на неутралитета и, „вдъхновени” от швейцарския пример (някои откровено признават, че го разглеждат като модел за подражание), възприемат тази концепция и в своята външна политика. По-долу ще се опитам да направя бегло сравнение между моделите на европейските неутрални държави, с цел се откроят на приликите и разликите им с този на Швейцария, започвайки от самата Конфедерация. Както вече посочих,   е, де факто, неутрална от 1516 и е призната международноправно като такава през 1815. Нейният неутралитет е самоопределен, продължителен и въоръжен. Днес страната е член на ООН и Съвета на Европа и участва в програмата „Партньорство за мир” на НАТО. Тя обаче не е член на НАТО и ЕС и не търси подобно членство. Към средата на 2004, около 250 швейцарски военни са ангажирани в международни операции по света.  е неутрална от 1855, след продължителни провали във външната си политика. Страната обаче се възприема по-скоро като необвързана, отколкото неутрална. Тя е член на ООН, Съвета на Европа и ЕС и участва в програмата „Партньорство за мир” на НАТО, ЕС. Не е членка на Северноатлантическия алианс и, поне засега, не търси такова членство. Към средата на 2004 около 1000 души шведски военен персонал са били ангажирани в международни операции по света.  е неутрална от 1955, вследствие на геополитическата ситуация, в която се оказва след края на Втората световна война. От 1995 обаче тя се възприема по-скоро като необвързана, отколкото неутрална. Член е на ООН, Съвета на Европа и ЕС и участва в програмата „Партньорство за мир” на НАТО. Не е член на Алианса и – поне официално – все още не търси такова членство. Към средата на 2004 около 1000 души финландски военен персонал са били ангажирани в международни операции по света. e неутрална от 1955 по силата на държавен договор, изрично посочвайки, че възприема именно швейцарския модел на неутралитет. До 2001 тя се смята за неутрална, а от 2001 се възприема като необвързана. Страната е член на ООН, Съвета на Европа и ЕС и участва в програмата „Партньорство за мир” на НАТО. Не е членка на Алианса. В средата на 2004 около 1000 души австрийски военен персонал са били ангажирани в международни операции по света.  е неутрална от 1938 с цел политическо отдалечаване от Обединеното Кралство. Неутралитетът и е самоопределен. Тя е член на ООН, Съвета на Европа и ЕС и участва в програмата „Партньорство за мир” на НАТО. Не е членка на пакта и не търси такова членство. Към средата на 2004 около 800 души ирландски военен персонал са били ангажирани в международни операции по света. Към този списък на неутралнит държави в Европа бихме могли да добавим, с известни уговорки, и Молдова, Малта и Кипър. Съгласно правото на неутралитета всички тези държави би трябвало да предприемат мерки за взаимопомощ, в случай, че на някоя от тях бъде обявена война и дипломатическият им статут бъде нарушен. Заключение Най-общо казано неутралитетът означава дадена държава да не взима отношение във въоръжени конфликти. Това обаче не е пречка за страни като Швейцария да извършват хуманитарни действия по време на война Що се касае до международното право, правата и задълженията на неутралните държави са описани за пръв път в Хагските конвенции от 1907. Заедно с правото за военна намеса, им е признато и правото за самозащита, както и тяхната териториална неприкосновеност. Политиката на неутралитет не се прилага в случаи на икономически санкции. Неутралните държави могат да прилагат такива санкции, възприети от ООН или друга организация, в която членуват. Неутралитетът не се възприема и в случаи на военни санкции, наложени от Съвета за сигурност към ООН на основание Глава VII Хартата на ООН. Съгласно неутралното право, военните санкции, наложени от ООН, не следва да се възприемат като акт на война, а по-скоро като правно средство за налагане решенията на Съвета за сигурност, действащ от името на международната общност в името на възстановяването на мира и сигурността. Затова и неутралното право не забранява на неутралните държави да участват в такива санкции. Въпреки това, Швейцария ясно заявява още при присъединяването си към организацията, че ще участва в подобни действия, само ако те са от хуманитарно естество. Противно на широко разпространеното мнение, че Швейцария е „неутрална по дефиниция” неутралитетът не е определен като „национална цел” в конституцията на страната и не е търсен, нито възприеман като такава, а се разглежда по-скоро като мярка за защита на независимостта и. Според чл.185 на швейцарската конституция, сред задълженията на парламента е и да „предприема мерки за осигуряване на външната защита, независимостта и неутралитета на Швейцарската Конфедерация”. Тази разпоредба обаче, подобно на която и да било друга, може да бъде променена по всяко време чрез инструментите на директната демокрация – швейцарският неутралитет е свободно избран, но и също така свободно може да бъде изоставен по волята на швейцарските граждани. В този смисъл, е неправилно той да бъде дефиниран като „постоянен”, а по-скоро като „продължаващ във времето”. През годините швейцарският неутралитет е приемал различни форми, дори съществено се е различавал по характеристиките си. При избухване на глобални конфликти винаги се повдига въпросът, каква точно трябва да бъде швейцарската политика, т.е.,  какво, на практика, означава активният и въоръжен неутралитет? След края на Първата световна война Швейцария се присъединява към Обществото на народите и е готова да налага икономически санкции, но и веднага протестира, стане ли дума за военни такива. В навечерието на Втората световна война тя ясно заявява, че ще брани правото, неутралитета и териториалната си неприкосновеност, мобилизирайки цялата си армия по границите. Същевременно, в хода на войната, правителството възприема идеята за неутралитета и като политика на солидарност, съгласно която Швейцария би трябвало да взима участие и да предприема инициативи за постигане на мир между враждуващите държави. Именно затова и швейцарски войски могат да бъдат открити в Далечния Изток, където осъществяват мониторинг на примирието между Северна и Южна Корея през 1953. След края на студената война неутралитетът отново е адаптиран към новата външнополитическа обстановка. Правителството все по-силно акцентира върху сътрудничеството между държавите. Швейцария дори се присъединява към „Партньорство за мир” към НАТО, преценявайки, че подобно участие не означава фактическо присъединяване към военния алианс, нито пък изисква военна помощ в случай на война. Същевременно, неутралитетът е тестван и при въоръжени действия в рамките на мандатите на ООН. Така например, по време на войната в Югославия, Швейцария не разрешава чужди военни самолети да преминават през въздушното и пространство, давайки право на транзит само на онези, извършващи хуманитарна дейност. Конфедерацията възприема същата политика и в сферата на икономиката, приемайки налагането на ембарго само, когато то е наложено от ООН, като това на Ирак през 1991 например. Видно е, че през годините понятието за неутралитет еволюира и придобива различен смисъл – широко тълкувано, като в случаите с приемането на армията на Бурбаки през 1871, или пък тясно и стриктно, както през Втората световна война. Последната дума и най-точната оценка на политиката на ненамеса обаче следва да е на хората, върху които тя пряко влияе – жителите на Швейцария. Последните статически проучвания показват, че 80-90% от швейцарските граждани желаят страната да остане неутрална с цената на всичко.    ", "date": "2019.05.30", "title": "Швейцарският неутралитет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396108-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%BD%D0%B5%D1%82%D0%B8%D0%BD%D1%84%D0%BE-%D0%B8%D0%BC%D0%B0-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D0%BD%D0%B3,-%D0%B2%D0%B5%D1%81%D1%82%D0%B8-%D0%B8-%D0%B4%D0%B0%D1%80%D0%B8%D0%BA%D0%BD%D1%8E%D0%B7", "text": "Изпълнителният директор на \"Нетинфо\" Христо Христов публикува отворено писмо, в което говори за упражнявана \"безпрецедентна намеса в редакторската политика на сайтовете Гонг, Вести и Дарикнюз\". Христов не споменава поименно източниците на натиска за публикуване на \"новини с доста съмнителни факти и достоверност\", но посочва, че натискът е започнал \"от няколко месеца\". Кризата съвпада с периода, в който започна процедурата по придобиване на \"Нова Броудкастинг Груп\" (в която влиза \"Нетинфо\") от Кирил Домусчиев и неговия брат Георги през компанията \"Адванс медиа груп\". \"Страхът ражда компромис, а компромисът е краят на свободната журналистика. Като изпълнителен директор и съдружник в Нетинфо остро критикувам и се разграничавам от случващото се в новинарския отдел на компанията. През последните месеци виждам засилена намеса в редакторската политика на сайтовете Гонг, Вести и Дарикнюз\", пише Христо Христов в  .     Той дава пример за публикувана новина под заглавие \"Задава се огромен скандал, ЦСКА заплашен от изхвърляне\", която определя като \"информация с доста съмнителни факти и достоверност\". \"Когато даден редактор откаже да публикува подобен материал, над него започва да се оказва натиск наред с обвинения, че е пропуснал важна новина, която други медии са публикували (повечето пъти се цитират медии с подозрителна репутация). При повторно възпротивяване от страна на редактора, следва скорошното му напускане по \"взаимно съгласие\", пише Христов. Той признава, че именно такъв е случаят с главния редактор на спортния сайт Ники Александров, за когото стана ясно, че ще напусне позицията си малко след сделката с Домусчиеви. Заради отстраняването на Александров   обяви, че спира да работи за медията в знак на съпричастност и несъгласие с \"първите признаци на редакционна намеса\". Христов посочва, че \"единственият \"грях\" на Ники е, че е фен на ЦСКА\", но е бил доведен до принудително напускане с аргумента, че \"не полага усилия да има балансирана редакторска политика в Гонг\". \"Гонг не е сайт на ЦСКА, нито на Левски, нито на Лудогорец или който и да е друг отбор. Гонг е сайт на феновете на спорта или поне беше... Докато съм изпълнителен директор на Нетинфо, няма да разпиша \"взаимното съгласие\" на Ники Александров. И така към днешна дата Ники продължава да бъде главен редактор на Гонг.бг\" , пише Христо Христов. \"Категорично отказвам да приема подобен подход на омаловажаване на труда на който и да е от членовете на екипа на Гонг, Дарикнюз, Вести, Една, 7Талънтс, Паритени, Вбокс7. Атаката към член на моя екип е атака лично към мен. Имало е случаи, в които съм отстъпвал от нашата гледна точка, за да вървим напред само и само да има разбирателство. Но този не е един от тях. Защото за свободата на избор, за различната гледна точка, за собствените ти убеждения и за правото на мнение човек не трябва да прави компромис\", казва още директорът на \"Нетинфо\" в писмото си. Той посочва, че се чувства длъжен да напише позицията си, защото вижда как \"доста колеги си тръгват или биват напуснати, но никой не казва и дума\". \"Аз вярвам, че нищо не ни се дава даром, особено нещо толкова важно като свободата на словото. А историята е показала, че за свободата не можем да се борим само с думи, трябва и действия\", завършва Христо Христов. До момента няма официален коментар от страна на ръководството на \"Адванс Медиа Груп\" по сътресенията в онлайн-медиите и обвиненията в натиск върху журналистическата свобода. \"Нетинфо\" е най-голямата онлайн-медия група в България към началото на 2019 г.  В портфолиото й влизат новинарските сайтове Vesti.bg и DarikNews.bg, спортният \"Гонг\", сайтът за финансови новини www.pariteni.bg, сайта за прогнозата за времето www.sinoptik.bg и женският сайт www.edna.bg и др. Част от групата е Abv.bg (порталът с едноименната електронна поща, който агрегира съдържание от останалите сайтове) и VBox7.com (най-голямата платформа в България за качване и споделяне на видеофайлове). Напрежението около кадровите рокади в \"Нова Броудкастинг Груп\" си пролича още преди няколко седмици, когато беше отстранена Силва Зурлева (част от висшия мениджмънт още от 99-та година), а ден по-късно беше освободена и Виктория Бехар - мениджър \"Стратегическо развитие\" на Новините на Нова ТВ. Бехар беше привлечена в ръководството на групата само 2 месеца преди да бъде освободена от поста. Назначението й се случи, докато се изчакваше произнасянето на КЗК по сделката за придобиване на медийната група от компания на Кирил и Георги Домусчиеви.", "date": "2019.05.30", "title": "Директорът на \"Нетинфо\": Има безпрецедентна намеса в новините на Гонг, Вести и Дарикнюз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396109-%D1%80%D0%B5%D0%B2%D0%B0%D0%BD%D1%88%D1%8A%D1%82-%D0%BD%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0", "text": "Политическите амбиции на Десислава Иванчева получиха нов импулс след изненадващия резултат от изборите на 26 май. С 29 363 гласа* в национален мащаб Иванчева се оказа седма сила, като изпревари Валери Симеонов и Волен Сидеров. Изпревари \"младите\" на НДСВ, чиято листа получи благословия лично от Симеон Сакскобургготски. Изпревари и националистическата партия \"Възраждане\", която ползва държавна субсидия от 2017 г. насам. Иванчева надмина и АБВ на Румен Петков, който се регистрира като клонинг на БСП под името \"Коалиция за България\". Почти 30 000 гласа са истинско постижение за независим кандидат за евродепутат в България. Не забравяйте, че това е подкрепа за жена, която води кампанията си от домашен арест и само месец преди изборите бе призната за виновна заради подкуп в особено големи размери (на първа инстанция). Житейската й перспектива за следващите 20 години е функция от вероятността да бъде вкарана в затвора. Вместо това Иванчева вече се готви за нови избори след 6 месеца.     На първо четене, 30 000 бюлетини не са достатъчни, за да превърнат Десислава Иванчева в национален политически играч със солидна база. Но това не е и нейният план - целта й беше да провери доверието си в София. Оказва се, че над 40% от гласовете за Десислава Иванчева на 26 май са дошли от жителите на трите избирателни района на Столична община. Над 6400 бюлетини са пуснати за нея в София-23, където попада район \"Младост\". Означава ли, че тя може да повтори успеха си на местните избори през есента на 2019 г. в София и \"да оправи \"Младост\" и другите квартали\"? Сравнението между евро- и кметски избори не е съвсем \"политически коректно\", но точно в този случай може да ни даде базова представа за шансовете на Десислава Иванчева. Избирателната активност в София е приблизително еднаква на двата европейски вота (2014 и 2019), и на местните избори през 2015 г. - между 343000 и 375000 гласа. Бившият кмет на \"Младост\" е достатъчно известна фигура в политическия пейзаж, но засега е много далеч от необходимия мащаб за успешна кандидатура за кмет на Столична община. Само за достигане на балотаж (такъв не се е случвал в София в последните 15 години) ще са нужни поне 100 000 гласа, и то в доста силна конкурентна среда с кандидатите на градската десница и столичната организация на БСП. А ето как изглежда разпределението на подкрепата на Иванчева в трите избирателни района в София на 26 май 2019 (при данни на ЦИК след 99% обработени протоколи):     С много условности, това би могло да се приеме за относителния \"минимум\", на който Иванчева може да разчита при евентуално явяване на местни избори като кандидат-кмет или водач на листа за общински съветници. Това са гласовете на хората, които 1) смятат за допустимо да се събират нерегламентирани дарения от строителни предприемачи, щом са за \"общо ползване\", 2) твърдо не вярват в доказателствата на прокуратурата, че част от тези дарения са поискани за лична облага, 3) са готови да отидат до изборната си секция дори при традиционно \"скучна\" предизборна ситуация. И ако шансовете й за кметския пост са нереалистични, то дори малката сума от 12 541 гласа би била напълно достатъчна, за да се сдобие със свои 2 или 3 сигурни общински съветници.  За сравнение: през 2015 г. бариерата за влизане в СОС е била под 6200 гласа. Квотата за един мандат - 5406. \"Глас Народен\" на Светослав Витков получи две места в 61-мандатния общински съвет с едва 11450 гласа, а коалиция \"Сердика\" на АБВ и Георги Кадиев - 3 места срещу 13635 гласа. Колкото по-фрагментиран е следващият СОС, толкова по-изгодна позиция биха имали малките формации в него.     Относително високата активност в полза на Иванчева в 128-те секции на \"Младост\" на 26 май също увеличава шанса й да вкара свой кандидат за районен кмет и да повтори изненадващата й победа на частичните избори през ноември 2016. Тогава Иванчева се класира за балотаж с 8660 гласа (18% от всички гласували), като изпревари кандидата на БСП Стефан Стефанов, представителката на РБ Людмила Божилова и на \"Патриотите\" Мария Цветкова. ГЕРБ разчитаха на добра преднина от 27% на първия тур, но балотажът обедини всички опоненти на управляващите в единен фронт зад Иванчева. Тя получи победата с цели 28756 гласа - тройно увеличение на доверието, гласувано седмица по-рано. Очевидно е, че показният арест от 2018 г. и продължаващият съдебен процес са разрушили безвъзвратно голяма част от това доверие.  Гласовете за нея в район \"Младост\" като независим кандидат за ЕП през 2019 г. са малко под 2900 гласа - или 1/3 от бюлетините, които тя получи на I тур преди 2,5 г. Това е далеч под линията на почти 29 хиляди гласа, с които окончателно спечели районното кметство. Слабостта на Иванчева е в липсата на организиран и професионален предизборен щаб. За разлика от 2016 г. сега не може да разчита на публична подкрепа от национално представена политическа сила - репутационният риск за всяка партия е твърде висок независимо от презумпцията за невинност. Кандидати за власт на гърба на популярна \"ракета-носител\" обаче винаги ще се намерят. Наддаванията за местните избори вече са отворени, а Иванчева няма какво да губи освен свободата си. Всяка поредна репресивна проява от страна на прокуратурата, КПКОНПИ и съдебната охрана би разширила обхвата на хората, склонни да й гласуват доверие само заради съчувствие. Изненади не са изключени никога - особено в кампанията за местните избори в София, която за пръв път обещава интересна интрига.", "date": "2019.05.30", "title": "Реваншът на Иванчева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396100-%D1%82%D1%83%D1%80%D1%81%D0%BA%D0%BE%D1%82%D0%BE-%D1%80%D0%BE%D0%B1%D1%81%D1%82%D0%B2%D0%BE,-%D1%80%D1%83%D1%81%D0%BA%D0%B8%D1%82%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D0%B4%D1%80%D1%83%D0%B3%D0%B8-%D0%BB%D0%B5%D0%B3%D0%B5%D0%BD%D0%B4%D0%B8", "text": "\"В българското съзнание се е наложил митът, че Русия ни е възродила на картата на света. А покрай това се омаловажават факти, с които българите трябва да се гордеят.\"  Експерти говорят за митовете в българската история:           Според проф. Христо Матанов от Софийския университет, българите трудно се доверяват на архивите и документираните исторически факти, когато те противоречат на създалите се обществени представи за перманентното „героично минало“. Ето защо опитите на част от научната общност да свали мистичния ореол на националната история са твърде мъчителни. „Не бих могъл да направя дори съкратен списък на митовете в българската история. Повечето от тях са плод на усилията да се изкараме по-велики, отколкото сме били. Неузрялото национално самосъзнание винаги се стреми към насаждане на своеобразна национална грандомания\", казва историкът и обяснява, че именно тази грандомания поражда историческите манипулации. А тяхната популярност в обществото и в медиите означава, че между идеализираните представи на хората и реалността се е отворила пропаст. „Като професионални историци се опитваме да разсейваме вкоренените митове, но нерядко покрай това създаваме нови митове. Учебниците и учебното съдържание не са изчистени докрай от легендите в българската история, защото преследват преди всичко възпитателни цели, а не разпространението на знания, базирани върху документи и обективни анализи“, допълва Матанов. \"Класическо робство в България не е имало\" Философът Калин Янакиев обяснява на свой ред, че митологемите в българската културна памет се появяват в периода на националното възраждане. „През 19 век европейските нации започват да се утвърждават. Тогава, под въздействието на националния либерализъм, те започват да се вглеждат назад в своето минало и да изграждат прославящи или травматични митове за това минало. Целта е да се укрепи крехката национална идентичност. Само че тези митове, които са били естествени за 19 век, след конституирането на нациите би трябвало отдавна да са надживени. В България обаче това определено не се случва“, казва Янакиев. Според него фалшивото национално самосъзнание се гради върху преувеличенията за някакво славно средновековно или дори антично минало и върху трайно насаждания национален антагонизъм спрямо нарочените за „угнетители\". „Класическо робство в България не е имало. Нашите възрожденци могат да говорят за „робство“, но това е емоционална категория с литературен привкус. Тя захранва цялата митология за нашето освобождение и обяснява крушението на националните ни идеали\", казва проф. Матанов. Но прави уговорката, че когато се отрича съществуването на робство по време на османското владичество, не бива да се стига до другата крайност: че, видите ли, животът в Османската империя е бил прекрасен за българите. „За отбелязване е обаче, че в българската историография продължават да циркулират някои от клишетата, втълпени от руската пропаганда. Не бива да забравяме, че през по-дълги или по-кратки периоди в края на 19 век и през втората половина на 20 век България е била директно управлявана от Москва. Масовата русофилия след Освобождението допринася за насаждането на внушенията, произвеждани от руската пропаганда. Например - за вековната и безкористна дружба между Големия брат и „братушките\", както и за вечната признателност, която България дължи на „двойните“ си освободители“, казва  Матанов. Историкът подчертава, че руската пропаганда съвсем не е елементарна - тя разчита на завоалирани методи, за да прокара своите внушения. „Новата телевизия на БСП и водещият Велизар Енчев например са си поставили задачата да втълпяват на зрителите, че „турското робство“ си е чиста проба историческа истина, а отричането на тази метафора е равносилно на национално предателство. Но да внушаваш, че твоите предци са били роби на някого, е просто белег на ниско самочувствие и национални комплекси. Само в подобна среда могат да виреят всевъзможни исторически митове и легенди\", изтъква историкът. Руският проект за закрепостяване на България Колегата му Людмил Спасов от Пловдивския университет определя съветската окупация на България през 1944 като начало на едно още по-агресивно митологизиране на българската история. „Още на 3 март 1945, само пет месеца след нахлуването на Червената армия и последвалите вълни на масов терор и безогледни екзекуции, марионетното правителство на Кимон Георгиев по заповед от Москва свиква в София Всеславянски събор. Една от целите му е да провъзгласи болшевишка Русия за двоен освободител на българите и останалите славяни. Всъщност още от времето на царизма панславянската идея за обединението на всички славянски народи под скиптъра на Кремъл е част от инструментариума на руския империализъм. Макар че унищожава царизма, съветската власт изобщо не се свени да използва пропагандните клишета от епохата на Романови. Съветският съюз продължава геополитическия проект на руския царизъм за закрепостяване на България, чиято същинска цел е да бъде създаден протекторат в непосредствена близост до Проливите. Защото както имперска Русия, така и всичките ѝ превъплъщения, винаги са се борили за контрол над Проливите\", припомня Спасов. Историкът говори и за друг мит на съветската пропаганда и нейните български глашатаи: че Третото българско царство било „фашистка държава“. Според официалното клише, тъкмо поради това Москва участвала в „антифашисткото“ Септемврийско въстание през 1923 и в „освободителната“ окупация през 1944 година. Общото в руските „освобождения“, според проф. Спасов, е, че България винаги е плащала на дежурната си „освободителка“ неимоверно висока цена - преки контрибуции, грабеж на национално богатство, окупация и дългогодишно закрепостяване. Философът Калин Янакиев смята, че българската историография не полага особени усилия да образова българите със средствата на един задълбочен и критичен прочит на историята. „Така „турското робство“ се превръща в някакво сурогатно самооправдание за някои негативни национални черти. Да вземем като пример безпроблемното разпространение на фобиите сред българите спрямо мигранти и бежанци. Организаторите на кампаниите, които сеят омраза срещу търсещите убежище хора, плашат българите с дежурната ислямска „заплаха\" за страната\", припомня Янакиев. \"Това е дълбока заблуда\" Людмил Спасов пък обяснява българските комплекси по отношение на историческата съдба на страната така: За разлика от Гърция и Сърбия, където въстанията срещу властта на султана са траели понякога десетилетия и в крайна сметка са довели до самостоятелно освобождение на тези бивши османски владения, българските въстания са били много редки и са приключвали за няколко дни или седмици. Калин Янакиев насочва вниманието към обратната страна на същия проблем: В България не се поставя достатъчно силен акцент върху някои факти от историята, с които българите с право трябва да се гордеят. Така например, въпреки волята и тоталното присъствие на имперска Русия в страната, България сама извършва Съединението и сама ликвидира сръбското нашествие, подстрекавано от Санкт Петербург. \"В българското национално съзнание се е наложил митът, че Русия ни е възродила върху картата на света. Тъкмо той ни пречи да видим истинските факти за нашето освобождение и ролята на западноевропейската цивилизация за развитието на страната. Да наричаш договореностите от Сан Стефано „освобождение\", камо ли пък „раждане на нова България\" - това е дълбока заблуда. Руската империя никога не е желаела появата на обширна, силна и най-вече независима от нея българска държава. И днес, както при комунизма, всяко споменаване на приноса на Западна и Централна Европа за изграждането на съвременна България си остава табу заради факта, че хвърля сянка върху мита за безкористното ни освобождение от Русия. Това злокачествено наследство е всъщност символ-верую на всички партии и движения в днешна България, които изповядват евроскептицизъм, евразийски и славянофилски митологии, подхвърляни им от пропагандната машина на режима на Путин\", обобщава проф. Янакиев.    ", "date": "2019.05.30", "title": "Турското робство, руските освободители и други легенди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396094-%D0%BD%D0%B0%D0%B9-%D0%B2%D0%B5%D1%80%D0%BD%D0%B8%D1%82%D0%B5-%D0%BC%D1%8A%D0%B6%D0%B5-%D1%81%D0%B0%E2%80%A6", "text": "Лоялността и предаността са качества, които не са присъщи на всички хора, и в много отношения, между другото, това е повлияно и от зодиакалния знак на дадения човек. Разбира се, не трябва да избирате партньор като се основавате единствено на това, което астрологията казва, но да имате едно наум никак не е зле.   Ето и кои са най-верните мъже от зодиака:    За съжаление, Овен не е модел на лоялност и преданост. Той винаги търси нови предизвикателства, рискове и приключения, а с тях и нови тръпки, а понякога това означава тривиално предателство само за чувството за победа и успешното завладяване. Но харизмата на Овенът се крие в това, че той е интересен, харизматичен и самоуверен. Но уви техните нужди винаги са на първо място, а човекът, на когото са най-отдадени са самите те.   Всеки знае, че Телецът е упорит и непроницаем, но в отношенията той може да бъде само във ваша полза. Мъжете от тази зодия няма да заблудят и предадат любимата си, дори и най-добрите им приятели да ги подтикнат да предприемат такава стъпка. Те ценят семейството и домашния уют, което означава, че те просто не искат да рискуват своята рутина.   Близнаци са прекрасни партньори когато има забавление, тъй като те обичат да очароват и впечатлят. За съжаление, макар Близнаците да са много очарователни мъже, те също са способни да бъдат ненадеждни и неверни. Тъй като техните личности винаги са две лица, те могат да бъдат абсолютно лоялни и надеждни в една минута, но незабавно да ви предадат в следващата минута.   Ако имате нужда от най-верния човек на света, тогава Ракът е точно това, от което имате нужда. Те са много интуитивни и проницателни и не бързат с чувствата си, защото правят своя избор съзнателно и дълго време. Те не се заблуждават и не толерират измамата и лъжата, така че ако решите да изберете Рак, опитайте се да съответствате на неговото ниво.  Лъвът е много мил, щедър и любящ човек. Но той е верен на половинката си само когато му е удобно. Лъвът е изключително егоистичен и лесно може да се подаде на изкушението и промяната, просто защото го иска, а Лъвът иска незабавно удовлетворяване на желанията му.   Дева приема всичко (включително и себе си) много сериозно. Като правило те са разумни и лоялни, а също така се опитват да направят своя партньор щастлив и уверен в бъдещето си. Обаче, ако Девите смята, че половина не му обръща достатъчно внимание, тогава той ще атакува партньора си с критика и ще започне активно да търси някой, който да го замени.   Везни е един от най-верните знаци, които винаги ще застанат зад вас. Въпреки това Везните има някои проблеми, контролиращи импулсивните им желания, а тези желания понякога ги объркват. Везните могат да променят партньора си в някои изолирани ситуации, но те мразят конфликти и конфронтации, затова много внимателно ще се опитат да прикрият раздразнението си.", "date": "2019.05.30", "title": "Най-верните мъже са…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396095-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D0%BC%D0%B0%D0%B9", "text": "ОВЕН ( 21 март - 20 април ) Възможна е великолепна изненада, която още от сутрин ще подобри настроението ви. Изобилието от впечатления, ще наруши обичайния режим на работа, а също ще ви направи по-раздразнителни. За онези, които наскоро са се разделили с любим човек, временното уединение ще се превърне в приятно пристанище. ТЕЛЕЦ ( 21 април - 21 май )  Днес ще имате много възможности да отхвърлите \"негативността\" в душата си и да станете по-оптимистични. Не се самообвинявайте заради дреболии, не си струва. Борбата с конкурентите не е толкова трудна, за да унивате. По-добре се погрижете за близките. Днес децата, роднините и дори домашните любимци, ще се нуждаят от вниманието ви. БЛИЗНАЦИ ( 22 май - 21 Юни ) Ако още от сутринта изпуснете нервите си, целият ден ще премине стресиращо. Всичко ще се провали, затова се опитайте да се контролирате. Катализатор на нервното напрежение в работата, ще станете вие, ако не спрете да превключвате от една задача към друга. Ако ви предстои командировка, проверете документите.   РАК ( 22 юни - 23 юли ) Днес се очакват непредвидими резултати, както в работата така и в любовта. Измислили сте си някаква невероятна история, сега не отстъпвайте от сценария. В бизнеса нямате приятели, така че не се хвалете с успехите и инвестициите си. От кавги и скандали стойте настрана. ЛЪВ ( 24 юли - 23 август ) Не трябва да намалявате активността си, дори за минута. Изхода от събитията ще зависи изцяло от вас, както и от това колко добре инвестирате пари в проекти. Козметичните и терапевтични процедури, ще бъдат благоприятни. Само използвайте експерти, а не шарлатани и лечители. Любимият, ще покаже истинското си лице вечерта, след кратка кавга. ДЕВА ( 24-ти август - 23 септември ) Трябва да бъдете по-дипломатични, за да елиминирате всички проблеми в живота. Необичаен резултат може да получите от личното хоби или бизнес, но не бързайте със заключенията. Ентусиазмът в любовта ще намалее, но това не е изненадващо. Ако отдавна имате партньор, време е да помислите за по-сериозни отношения. Битовите дела, довършете докрай. ВЕЗНИ( 24 септември - 23 октомври) Днес ще узнаете истинската стойност на собствения си успех и заслуги. Оказва се, че въпросът не е в усърдието, а в творческия подход към работата. Ще се почувствате уморени, след разговор с шефа или дългогодишен приятел. Възможно е енергийните ви запаси да са изчерпани, време е да отидете на почивка. Във финансовия сектор, ще бъдете изправени пред големи разходи. СКОРПИОН ( 24 октомври - 22 Ноември ) Очаква ви активен ден, когато ще трябва да се борите за свободата си и да си правите конкретни изводи. Но вие сте свикнали, така че ще се справите перфектно. Във финансите трябва да бъдете бдителни! Не са изключени измами, кражби и интриги на недоброжелатели. Не бъдете твърде нервни, всичко не е толкова лошо, колкото си мислите.   СТРЕЛЕЦ ( 23 Ноември - 21 Декември ) Ще трябва да се приспособите към новите обстоятелства. Те ще дойдат толкова внезапно, че няма да имате време дори да реагирате. Затова пък ви очакват много перспективни оферти и запознанства с хубави хора! Ще бъде възможно да сключите доходоносен договор и дори да отидете в чужбина. В любовта, не преживявайте, чувствата на любимия са искрени. КОЗИРОГ (22 Декември - 20 януари ) Възможен е непредвиден обрат в сферата на любовта. Изглежда, че сте наясно с това, което се случва, но не всичко е толкова просто. Преструвайте се, че не сте разкрили тайната, нека избраникът ви малко да пострада. В материално отношение денят е добър, може да организирате пазаруване и да актуализирате гардероба си. Спортните занимания, отложете за за няколко дни.  ВОДОЛЕЙ ( 21 януари -  19  февруари ) Днес трябва да стоите настрана от луди идеи. Вие не сте магьосник или шут, за да забавлявате другите. Приемете всички ситуации с достойнство и известен оптимизъм. Не са изключени приключения с любовен характер, при необвързаните. Внимателно шофирайте, в противен случай ще получите \"глоба\" или ще се контузите.   РИБИ ( 20 февруари - 20 март ) Днес прекарайте времето с близки и роднини. Този ден, както никой друг, е много подходящ за позитивна комуникация и ярки емоции. Отървете се от агресията по всякакъв начин, дори ако “ръцете ви сърбят”, да ударите някого. В портфейла парите ще започнат да се размножават, само ако не започнете да споделяте с всички за присъствието им.", "date": "2019.05.30", "title": "Дневен хороскоп 30 май"}
{"url": "http://www.classa.bg/%D1%81%D0%B2%D1%8F%D1%82/item/396096-%D0%B4%D0%B0-%D1%80%D0%B0%D0%B1%D0%BE%D1%82%D0%B8%D1%88-%D0%BA%D0%B0%D1%82%D0%BE-%D0%B0%D0%B2%D1%82%D0%BE%D1%80-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8", "text": "Ако игнорирате съдържанието, типичният ден на един автор на \"фалшиви новини\" би изглеждал като всяка друга офисна работа. Всяка сутрин Тамара трябва да отваря лаптопа си, за да намери в нов имейл в пощата си с линк към електронна таблица. Този документ съдържа по 8 истории за нещо, случило се на другия край на света - в САЩ. В електронната таблица има и 8 крайни срока, всеки от които е само няколко часа по-късно. Нейната работа е да пренапише всяка история преди крайния срок. Разликата? Тамара пренаписва изфабрикувани или подвеждащи статии за два големи копиращи сайта, базирани в Македония, но насочени към американските читатели. Нейната работа е да създаде полуплагиатски копия от материали, качени в американските крайно десни медии, и да ги качи в двата сайта, за да може след това шефът й да ги таргетира през Facebook към нищо неподозиращите американци на хиляди километри. Сега Тамара разказва за работата си като автор на фалшиви новини, която работи в продължение на около 9 месеца. И макар нейната перспектива да показва само единичен поглед към нещата, тя също така дава представа за това какво представлява да работиш нещо подобно. Това не са големите и страшни фабрики за тролове на Русия. В страни като Македония, Косово, Албания и Босна да пишеш фалшиви новини се превръща в цялостен бизнес, докарващ често доходи, които са много над средните за района. Още от времето на предизборната кампания на Тръмп и референдума за Брекзит започва този възход в Западните Балкани като машина за фейк нюз. Разбира се, Тамара е фалшиво име, но жената, стояща зад него, както и хората, назовани с измислени имена, са действителни личности. Един ден през април 2017 г. Тамара получава телефонно обаждане от приятел. \"Знам, че не правиш нищо и затова ти предлагам нещо, с което можеш да печели пари, без да излизаш от вкъщи. Добра си в политиката, имаш добър английски, така че искаш ли да работиш в новинарски сайтове?\", казва приятелят и така се започва. С едно \"Да, защо не!\" Следващата стъпка е видео разгвор с Марко - млад мъж със странно поведение, който й предлага работата. \"Когато получих обаждането и Марко обясни какъв е новинарският сайт, разбрах, че ще работя за сайт, произвеждаш фалшиви новини\", разказва Тамара. В рамките на следващите няколко видео разговора Марко й обяснява как да публикува на платформата, как да използва Photoshop за редактиране на изображения и въобще какви са спецификите на работата. \"През това време той беше доста срамежлив и странен. Може би защото бях по-възрастна от него, а той ми беше шеф, се чувстваше някак неудобно от това\", разказва тя. По това време тя е в средата на 20-те си години, докато Марко едва ги е навършил.     Едва след два месеца тя се среща лично с него. По време на работата на нея редовно й се налага да пътува до македонския град Велес, където Марко й дава възнаграждението в плик с пари в брой.  Междувременно Тамара, която се определя като либерал, е ужасена от съдържанието на статиите, които трябва да пренаписва - несъществуващи нападения на мюсюлмани над граждани в Европа и САЩ, нападки срещу политически лица и т.н. Търсене в единия от сайтовете за \"мюсюлмански атаки\" показва почти 100 страници с резултати. След това идват и изображенията - често редактирани през Photoshop по начин, целящ да насочи читателя в определена посока. А дали въобще отговарят на конкретното описано в статията събитие, е доста спорно. На Тамара било казано просто да намира \"подходящи\" снимки от Google и да използва тях за статиите си. Опитът на Тамара също подчертава ограниченията на термина „фалшиви новини“ и защо реалността на това, което тези сайтове публикуват, е много по-пагубна. Голяма част от материалите, които тя пише, са дезинформация, базирана на реални събития. При тях ключов е начинът, по който се пише. Тези материали целят да провокират страх, гняв и дори омраза у читателите. В обобщение, историите дават фалшив, изкривен поглед за действителните събития, играейки върху предразсъдъците на хората. Това е много целенасочен момент - събитията по възможност наистина да са се случили, както и назованите личности да са били там. По подобен начин се заобикалят тежките правила за \"фалшивост\" на новините. Проблемът идва тук от интерпретацията, която е силно изкривена и поставя акценти върху всяко място, което може да засегне, обиди или ядоса читателите. Работата на Тамара е да пренаписва оригиналните американски статии, за да може алгоритмите на Google и Facebook да не засичат, че става въпрос за откраднато съдържание.  Подобни сайтове генерират доходи от реклами в Google. Според един от собствениците на подобни сайтове, цитиран в интервю за CNN, на ден могат по този начин от Google и алтернативни реклами могат да бъдат изкарани и над 2000 долара дневно. Марко управлява два сайта, за които Тамара е писала. Те общо във Facebook имат над 2 млн. последователи. \"През цялото време, докато пишех тези истории, винаги си мислех: 'Кой би повярвал на такъв боклук? Колко необразован и тъп трябва да си, само за да го прочетеш това?'. Трудно е да се прочетат тези статии. Те са дълги, може би около 1000 думи и съдържат може би 2 изречения новина и след това всичко останало са просто обиди. Трудно е да се чете. Не е приятно\", разказва Тамара. Нейният начин да се бори с напрежението от това е прост - често тя съкращава материалите и премахва някои особено гадни части, които просто не желае да пише. Понякога дори решава да направи и крачка по-напред - към края да добави някое послание, което допада на самата нея. Тъй като Марко не можел да смогне да чете абсолютно всичко. От време на време такива неща минавали и тя вмъквала по някое и друго изречение в края на текстовете, което да е коренно противоречащо на цялата идеология за насаждане на страх и омраза.  И все пак цялата тази антимюсюлманска пропаганда успява да и повлияе по някакъв начин, коментира самата тя и допълва, че никой не е имунизиран срещу такива неща, особено ако постоянно бива изложен на пропагандата. Затова и тя се радва, че всичко е приключило, преди влиянието да се окаже достатъчно силно. Дотогава тя се опитва да се дистанцира от работата си чисто емоционално. Повтаря си, че ако някой е готов да повярва на такива неща, вероятно заслужава дабъде манипулиран. А всичко това е просто начин тя самата да си плаща сметките, убеждавайки се, че подобно много други хора, тя е просто един човек, който не е съгласен с шефа си по даден въпрос. Колкото до хората, които пишат оригиналите на тези материали, тя самата е убедена, че те също са наясно, че става въпрос за фалшиви новини. \"За да съставиш такава статия, трябва да сте много наясно с това, което пишеш. То не може да се получи просто от глупост. Не мисля, че те вярват в историите, които пишат. Знаят, че са фалшиви новини и че са лъжи. Колко заблуден трябва да бъдеш, за да мислиш, че това е реално?\", коментира Тамара. Сайтовете на Марко далеч не са единствените в случая, които залагат на крайнодясна и ксенофобска пропаганда, за да получават кликове.  През 2016 г. разследване на Buzzfeed установява, че само в малкия македонски град Велес са базирани над 140 сайта за фалшиви новини, произвеждащи съдържание на английски език. Градът е малък със западаща икономика, закрити фабрики и изоставени удобства като пресъхналия градски басейн. Въпреки това поколението от тийнейджъри там успява да печели хиляди долари на месец от пропагандната машина, която изграждат. От тези пари Тамара не вижда много. На нея й се плаща по 3 евро на материал - общо по 24 евро на ден - не е много за някои, но реално е три пъти повече от това, което тя е изкарвала преди тази работа. Истината е, че тези сайтове оказват своето влияние и постепенно Facebook започва да се разправя със страниците им. През декември 2017 г. социалната мрежа блокира няколко страници и профили, разпространяващи фалшиви новини и пропаганда - включително и тези на сайтовете на Марко. \"Помня, че работих онзи ден. Когато Facebook блокира страниците, се опитах да му пиша в Messenger. Неговият личен профил също беше изтрит и затова му се обадих. Той беше доста разтърсен\", разказва тя. След това те не се чуват до лятото на 2018 г., когато Марко й звъни с оферта за работа в друг сайт. Този път тя отказва вече.  Кои са истинските подбудители зад тези уебсайтове? Доскоро се смяташе, че фалшивите новинарски сайтове, оперирани от Македония, са се появили спонтанно, дело на македонски тийнейджъри, а след това нещата са се разпространили като вълна, като дигитална златна треска, породена от кампанията за американските президентски избори от 2016 г. Новите доказателства обаче предполагат, че това може да не е съвсем така.   показва, че нещата може да са тръгнали от македонския медиен адвокат Трайче Арсов, който работи с няколко партньори в САЩ, включително и с Парис Уейд, републикански кандидат, който наскоро се кандидатира за щатската асамблея на Невада. Именно Арсов е регистрирал домейна на първия американски политически сайт във Велес - USAPoliticsToday.com - на 23 септември 2015 г. Това може да е довело до верижната реакция в градчето, която дава резултат в създаването на стотици малки сайтове, включително този на Марко.  Историята на Тамара не дава отговори за това дали тези сайтове са се ползвали от допълнително политическо финансиране, което да подкрепя работата им, каквито съмнения съществуват вече. Той показва обаче тънката ирония в случая - Балканите - дом на толкова много вражди, разделение, насилие и болка сега създават съдържание, насочено към Запада, което се е именно тези гадни и деструктивни емоции.  ", "date": "2019.05.30", "title": "Да работиш като автор на фалшиви новини"}
{"url": "http://www.classa.bg/%D1%81%D0%B2%D1%8F%D1%82/item/396097-%D0%BF%D0%BE-%D0%BA%D0%B0%D0%BA%D0%B2%D0%B8-%D0%BD%D0%B0%D1%87%D0%B8%D0%BD%D0%B8-google-%D0%B2%D0%B8-%D1%81%D0%BB%D0%B5%D0%B4%D0%B8-%D0%B8-%D0%BA%D0%B0%D0%BA-%D0%B4%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B8%D1%82%D0%B5-%D1%82%D0%BE%D0%B2%D0%B0", "text": "Вероятно вече сте наясно с това, че Google следи какво правите с неговите устройства, приложения и услуги. Все още обаче може да се каже, че разбирането за това докъде се простира достъпът на американската компания до информацията за местата, които посещавате, покупките, които извършвате, и т.н., е доста ограничено. И макар да няма как вече да бъде поставена бариера пред Google и подобни компании да следят подобни неща от смартфоните на потребителите, всеки един притежател на мобилно устройство може да поеме контрол върху това, което Google събира като информация и колко време да може да я запазва. Американското издание Wired показва как. Струва си първо да подчертаем, че наистина се занимаваме с две теми: 1) количеството данни, които Google събира за потребителите си (което е огромно) и 2) какво прави Google след това с тази информация. От компанията многократно са заявявали, че всеки байт събирани данни от потребителите се използва за подобряване на услугите на Google. И наистина има ползи - той помага да намерите ресторант по ваш вкус на база предишни харесвания и рейтинги, помага ви да изчислите пътя си с градски транспорт в големите градове, както и множество други малко неща, които действително целят да улеснят живота на потребителя. Голяма част от данните, за които става дума тук, са видими само за вас като отделен потребител или се използват по ограничен начин, за да направят рекламите по-подходящи за всеки един отделен потребител персонално. В крайна сметка вашият избор е да се доверите на Google да използва всички тези данни отговорно (можете да видите правилата за поверителност тук), да не използвате услугите на Google изобщо или да ограничите информацията, която компанията може да събере за вас. И тъй като първите две опции са бинарни и не искат кой знае какво от вас (или използваш, или не използваш), този текст се фокусира върху третия вариант. В мрежата Най-доброто място за започване на контрола върху проследяването на Google е страницата   в профила ви в Google. Ако понастоящем сте влезли в Google през браузъра си, тази връзка трябва да ви отведе до нея. Данните, с които Google държи, е разделено на шест раздела. Можете да изключите проследяването на някой от тях с помощта на превключвателите, които виждате на екрана.     Първите две секции, обозначени като  Web & App Activity (\"Активност в мрежата приложенията\")  и  Location History (\"История на местоположенията\") , са големите. Първо,  Web & App Activity , което е - както можете да предположите от името - всичко, което правите в мрежата, докато сте влезли през Google Chrome, всичко, което търсите през сайта Google, и всичко, което правите в приложенията на Google. Кликнете върху връзката  Manage activity (\"Управление на историята\")  в Web & App Activity, за да видите подробностите, в които влизат данните на Google. Ще видите уеб страниците, които сте посетили, търсенията, които сте пуснали, и приложенията, които сте отворили на телефона си с Android, но не и това, което сте правили в тях. Кликнете върху  Filter by date & product (\"Филтриране по дата и продукт\")  най-отгоре, за да видите всички приложения, които обхващат проследяването, от Google Асистент до Google Play Магазин. Същият прозорец ви позволява да филтрирате по дата. След като приложите филтър - например Android - можете да изтриете всички съответстващи записи като кликнете върху иконата на кошчето. Отделните записи могат да бъдат изтрити от събираните данни като кликнете върху трите точки отстрани на записа и изберете \"Изтриване\". За да изтриете всичко, трябва да изберете активността  Delete  от връзката вляво. След това можете да изберете  All time (\"От самото начало\")  като период от време и  All products (\"Всички продукти\")  като филтър, и да изтриете всичко, което Google държи за вас в тази категория на Web & App Activity. Друга опция, която наскоро беше въведена, е Google автоматично да изтрие всичко по-старо от три или от 18 месеца. Ще видите, че тези опции се появяват, ако щракнете върху бутона Choose to delete automatically (\"Избор за автоматично изтриване\") в горната част на списъка с дейности. Втората част -  Location History  - която до голяма степен събира данни от телефона ви, работи малко по-различно. Отново можете да следвате връзката  Manage activity , за да видите и редактирате данните, които Google е съхранил, но в този случай записите се показват на картата - можете да видите малките червени точки, маркиращи местата, където сте били, и да използвате падащото меню в горния ляв ъгъл, за да разгледате по-конкретен диапазон от дати. За да изтриете тези данни от записите на Google, кликнете върху иконата на кошчето в долния десен ъгъл - това ще се покаже независимо дали разглеждате един ден или цялата история на местоположенията ви. За да изтриете едно отделно място от записа, кликнете върху трите точки до него и изберете Remove stop от деня. Устройства, Аудио, YouTube и Gmail Третата категория в елементите за управление на активността е  Device Information („Информация за устройството“) . Това обхваща главно телефони и таблети, които свързвате с профила ви в Google, и не включва много отделни дейности в устройствата ви, които вече сте проверили в  Web & App Activity.  Тук можете да изтриете само цялата история като кликнете върху Delete all (\"Изтрий всичко\") - вместо върху отделни елементи. Четвърто в основния списък е гласова и аудио дейност. Тук се съхраняват всичките ви команди, зададени в Google Асистент, независимо дали са казани на телефона ви или на домашен асистент с изкуствен интелект. Ако щракнете върху  Manage activity , ще получите списък с всичко, което сте казали, с опцията да изслушате аудиозаписите. Щракнете върху трите точки отстрани на записа, за да го изтриете, на иконата с кошчето, за да изтриете цял ден или върху активността Delete от връзката отляво, за да изтриете всичко от тази категория наведнъж. Последните две секции покриват видео платформата на Google и имат обяснителни имена:  YouTube Search History  (\"История на търсенето в YouTube\") и  YouTube Watch History  (\"История на гледането в YouTube\"). И двете са структурирани по същия начин, както при гласовата и аудио активност, с опции за изтриване на записи един по един, за отделен ден или цялата история. Допълнително с това, когато става въпрос за временно спиране на проследяването от страна на Google, има опции да останете отписани, когато използвате YouTube например, да не влизате в профил в Google Chrome или да използвате режим „инкогнито“, когато търсите и разглеждате неща в Chrome. Тези мерки ще спрат показването на активността в профила ви в Google. Това не е съвсем всичко:  Google следи и съобщенията в Gmail , за да наблюдава за покупки, пътувания, полети и предстоящи сметки за плащане. Това се случва от доста време и е било добре документирано в миналото, макар че наскоро отново стана тема за новинарски репортажи. Можете да видите повече от тези данни   или да ги търсите търсачката на Google (ако сте влезли в профила си). Изпробвайте \"my purchases\"/\"моите покупки\", \"my flights\"/\"моите полети\", \"my trips\"/\"моите пътувания\" или \"my bills\"/\"моите сметки\" например - всички тези данни се изтеглят от профила ви в Gmail и очевидно не се показват на никой друг при търсене в Google. Този вид \"дълбоко копаене\" на данни позволява на Google да ви предупреди, когато полетът ви се забави, или когато доставката е на път да се появи, или когато просрочвате някоя от сметките си. Това става през Google асистента (ако го използвате). Най-ефективният начин да спрете това да се случи е да изтриете имейлите от профила си в Gmail; в противен случай тези неща се възприемат като част от самата предлагана услуга. Според Google това е полезна услуга, която може да ви е от помощ, ако искате бързо да си припомните някоя последна поръчка, да проверите полета си и от сорта. Насочени реклами и мобилни устройства Като говорим за реклама,  (\"Плащания и абонаменти\")  можете да видите рекламния профил, който Google е изградил за вас (отново трябва да сте в профила си, за да го видите). Най отгоре са възрастта и полът ви, а по-надолу се нареждат множество теми, които Google е приел, че са ви интересни - кликнете върху някой от тези записи и изберете  Turn off / \"Изключване\" , за да го бъде изтрито от предположенията на платформата за неща, които може и да ви интересуват. За да се откажете напълно от персонализирането на реклами, използвайте превключвателя в горната част на страницата. Имайте предвид, че това няма да намали броя на рекламите, които виждате, нито ще повлияе на количеството данни, които Google събира за вас. Това, което тази опция прави, е да попречи на Google да свърже двете и да търси корелации между тях. Ще видите същия брой реклами в мрежата, те ще бъдат по-малко съобразени с това, което Google смята, че ви интересува. Минаваме към мобилните телефони. Основните данни, които Google събира тук, са за местоположението ви, въпреки че очевидно ви проследява и чрез приложенията си - Gmail, Google Docs, Google Maps и т.н. - точно както в интернет. На Android можете да отворите  Настройки , след което да изберете Google, за да настроите някои опции за проследяване на данни. Изберете  Google Account , за да стигнете до страниците, които вече разгледахме по-горе, но този път на смартфона ви; докоснете  Ads /\"Реклами\" , за да се откажете от персонализирани реклами конкретно в телефона си; или докоснете  Search, Assistant & Voice , за да видите какво пази за вас Google Асистент. Очаквайте да видите покупките и резервациите да се появят и тук. Най-големият момент тук остават данните за местопложението ви.  Докоснете  Location (\"Местоположение\")  от менюто, за да изключите напълно проследяването на местоположението на устройството с Android, което използвате. Ако предпочитате да го ограничавате за всяко едно приложение по отделно, отидете на  Apps & notifications/\"Приложения и известия\" , след това върху  Advanced (\"Разширени настройки) , а след това върху  App permissions . Оттук можете да посочите какви приложения могат да получат достъп до местоположението ви, камерата, контактите и т.н. Подобно на десктоп версията, така и в мобилната версия на Chrome можете да използвате инкогнито режим, за да попречите на Google да събира информация за сайтовете, които обикаляте или нещата, които търсите. А реално можете да използвате и друг браузър. Там обаче опасността е, че просто някой друг ще събира информация за вас.", "date": "2019.05.30", "title": "По какви начини Google ви следи и как да ограничите това"}
{"url": "http://www.classa.bg/%D1%81%D0%B2%D1%8F%D1%82/item/396098-%D0%B5%D0%BA-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%BE%D1%82%D0%B4%D0%B0%D0%BB%D0%B5%D1%87%D0%B0%D0%B2%D0%B0-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D0%B5%D1%81", "text": "Възможността Турция да се присъедини към Европейския съюз намалява, съобщи Европейската комисия и обвини авторитарното управление за влошаването на икономиката и на условията в съдилищата и затворите, предава Ройтерс. Кандидатурата за присъединяване към най-големия търговски блок в света на Турция, която все още е смятана за съюзник в областта на сигурността, е замразена заради „ново сериозно отстъпление“ в областта на човешките права, съдебната система и икономическата политика, съобщи Комисията в годишния си доклад за напредъка на страната. Докладът, който правителствата на страните членки на ЕС трябва да одобрят през юни, засилва нарастващото усещане на Запад, че Турция се отклонява тревожно от пазарните реформи от началото на новия век в момент, когато президентът Реджеп Ердоган заздравява властта си.     Репресии след проваления опит за държавен преврат през юли 2016 г., промяна към подлежаща на слаб контрол президентска система на управление и по-близки отношения с Русия безпокоят както западните лидери, така и финансовите пазари и доведоха до срив на стойността на лирата. „Турция продължава да се отдалечава от Европейския съюз“, отбелязва Комисията в доклада си за напредъка на Анкара към членство. Страната официално пое по този път през 2015 г. „На практика преговорите са в застой“, допълва Комисията по отношение на Турция, която е член на НАТО и споделя обща граница с Ирак и Сирия. Турското правителство, което заяви, че е жертва на антимюсюлманските настроения в ЕС и оправда репресиите със заплахата от страна на бунтовници в страната и в чужбина, разкритикува доклада. „За нас не е възможно да приемем несправедливи и непропорционални критики в доклада. Има някои неверни забележки в него за дистанциране на Турция от ЕС. Турция остава твърдо на позицията си“, заяви заместник-министърът на външните работи Фарук Каймакчъ на пресконференция в Анкара. Въпреки че години наред Анкара получава остри доклади от Комисията, нито един не е бил толкова критичен в толкова много области, включително паричната политика, публичната администрация и борбата с корупцията, каквото според Брюксел болезнено липсва. Според ЕК свободното слово и свободата за организиране на протести са били ограничени, местната демокрация е застрашена, а правителството е навредило на финансовите пазари. „Сериозното отстъпление на турската икономика продължава, което води до задълбочаване на притесненията относно функционирането на пазарната икономика в страната“, казва се в доклада. Репресивни елементи Каймакчъ посочи, че Анкара ще прецени внимателно конструктивните критики, но очаква европейските съюзници да подкрепят борбата й срещу заплахите за сигурността й. ЕС разчита на Турция за приемането на около 3,6 млн. сирийци, бягащи от гражданската война, много от които в противен случай биха потърсили убежище в Европа. Комисията похвали Анкара за намаляването на броя на хората, които опитват да преминат в Гърция на импровизирани плавателни съдове. Но извън сътрудничеството по въпросите на миграцията и помощта за бежанците много страни членки на ЕС казват, че Анкара вече не отговаря на демократичните критерии, за да бъде кандидат за членство, а още по-малко член на съюза. ЕС, който е най-големият чуждестранен инвеститор и търговски партньор на Турция, иска връщане към реформите от първите години на власт на Ердоган като премиер от 2003 г., които превърнаха страната в значима нововъзникваща икономика. Но Комисията посочва в доклада си, че и след отмяната на извънредното положение през 2018 г. след проваления опит за преврат през 2016 г., много от „репресивните му елементи“ са се превърнали в закон. Към декември миналата година 57 хил. души са се намирали в затвора без осъдителна присъда или предстоящ съдебен процес. Те са съставлявали над 20% от всички затворници в страната. Дори деца са застрашени от съдебно преследване, ако са обидили президента, отбелязва Комисията. „Затворите са пренаселени и условията в тях се влошават“, казва се в доклада. Комисията изразява сериозното си безпокойство и от анулирането и пренасрочването за 23 юни на местните избори в Истанбул, спечелени през март от опозицията след 25-годишно управление на Партията на справедливостта и развитието на Ердоган и ислямистките й предшественици Според ЕК това „противоречи на самата същност на демократичния изборен процес, който трябва да гарантира, че волята на народа надделява“.", "date": "2019.05.30", "title": "ЕК: Турция се отдалечава все повече от членство в ЕС"}
{"url": "http://www.classa.bg/%D1%81%D0%B2%D1%8F%D1%82/item/396099-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B8-%D0%BE%D0%BF%D0%B8%D0%BE%D0%B8%D0%B4%D0%B8%D1%82%D0%B5-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%BE", "text": "Кодеин, трамадол, напроксен: все повече британци са зависими от опиоиди. На ден в Обединеното кралство се издават по 113 000 подобни рецепти. Кризата придобива драматични размери. Страната върви по пътя на САЩ.         През 2014 година животът на лондончанката Лиса Пийк се променя за секунди. Една февруарска сутрин тя излиза с велосипеда си. Внезапно я блъска микробус. След инцидента тя започва да се оплаква от болки във врата, които така и не отшумяват. Лекарят ѝ предписва болкоуспокояващи, но малко по-късно вече ѝ се налага да пие по-силни медикаменти - кодеин четири-пет пъти на ден, трамадол веднъж дневно, напроксен и ко-дидрамол по няколко пъти на ден.     Така постепенно Лиса изпада в зависимост от лекарствата. \"Отчаяно исках да се отърва от тях, но колкото повече болкоуспокояващи вземах, толкова повече организмът ми привикваше към тях и молех лекаря за още\", казва днес 48-годишната лондончанка. Лекарствата сериозно променят живота ѝ. \"Не можех да се концентрирам. Едва успявах да се изправя, без усещането, че ще падна. Непрекъснато изпадах в крайни настроения, умствените ми способности се влошиха, развалих си съня и накрая загубих и работата си\", разказва Пийк. \"Това съсипва живота на милиони\" Нейният случай не е единствен. Броят на зависимите от опиоиди в Обединеното кралство непрекъснато расте. Група лекари и политици във Великобритания призоваха за спешни мерки в помощ на хората, пристрастени към обезболяващи, антидепресанти и успокоителни. Според тях,  този проблем би могъл да достигне мащабите на проблема с пристрастеността към наркотици като хероина. \"Това е огромна трагедия. Бедствие за общественото здраве, което всяка година убива стотици хора и съсипва живота на милиони\", казва депутатът Хари Шапиро, ръководител на благотворителна организация за борба срещу наркозависимостите и член на парламентарната комисия по въпросите на опиодите. Министерството на здравеопазването на Обединеното кралство предупреди, че броят на рецептите, издавани за този вид лекарства в Англия и Уелс, е нараснал драстично - от 14 милиона през 2008 година до 23 милиона за 2018 година. Според вестник \"Таймс\", към момента общопрактикуващите лекари издават ежедневно по 113 000 рецепти за опиоиди. Някои лекарства, съдържащи кодеин, се предлагат без рецепта, а почти всички опиоиди могат да се закупят лесно от онлайн-аптеки чрез кредитна карта, без ограничения в количеството и без проверки. С две думи, Великобритания е на крачка от това да повтори американската опиоидна криза. \"Доста неща ни карат да мислим, че хората приемат тези хапчета не само срещу различни болки, но и за да избягат от реалността\", смята Шапиро. В по-бедните краища на страната броят на предписаните опиоиди е особено висок. Например на север, където издадените рецепти са четири пъти повече, отколкото в Лондон. Съществува и друг проблем. В сравнение с други европейски страни, лекарите във Великобритания (където здравеопазването е безплатно) имат много малко време за пациентите си. Времето е пари, а Националната здравна служба на Великобритания вече издъхва от безпаричие. Когато имаш само 10 минути за пациент с хронични болки, най-лесно е да му предпишеш болкоуспокояващи. Британското правителство вече призна, че проблемът действително съществува, а министърът на здравеопазването Мат Ханкок обяви, че на всички опиоиди трябва да бъдат поставени предупредителни надписи, подобни на тези върху цигарените опаковки. На новите етикети ще пише, че въпросните лекарства могат да предизвикат пристрастяване. Част от депутатите в парламентарната комисия приветстваха тази мярка, други обаче смятат, че тя съвсем не е достатъчна. \"Много се съмнявам, че такова минимално решение ще доведе до съществен резултат. Освен това то не струва пари на правителството, защото отговорността ще бъде прехвърлена върху фармацевтичните компании\", твърди депутатът Хари Шапиро. \"Нужни са специални програми\" Той призовава правителството да създаде специални услуги за пристрастените към опиоиди. \"Представете си един пенсиониран полицай, който взима трамадол или кодеин - той никога няма да отиде в традиционна клиника за наркозависими. Трябва някаква специална програма, която обаче няма да е евтина. Правителството вероятно ще прехвърли отговорността на местните власти, които обаче от своя страна ще кажат, че нямат пари\". Лондончанката Лиса Пийк е успяла да се излекува от своята зависимост. Две години и половина след инцидента тя се записва в специализирана триседмична болнична програма. Психолози, сестри и физиотерапевти ѝ помагат да се откаже от опиоидите. Насочват я към други методи за справяне с болката. До пълното преодоляване на зависимостта изминават четири месеца, четири много тежки месеца. \"Кожата ме сърбеше отвътре. Имах чувството, че нещо лази отдолу. Чешех се, но сърбежът не изчезваше. Изобщо не можех да спя\", спомня си днес Лиса. След възстановяването си тя усвоява и нова професия, която ѝ осигурява повече свобода. Днес Лиса вече работи като бизнес треньор. \"Сама решавам кога, къде, колко да работя. Така че не съм подложена поне на такъв вид стрес. Не вземам никакви лекарства срещу главоболие.\" Болките ѝ не са изчезнали напълно, казва тя, но вече се е научила как да се справя с тях. Без обезболяващи.", "date": "2019.05.30", "title": "Британците и опиоидите: става все по-страшно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396091-%D0%B6%D0%B5%D0%BD%D0%B8%D1%82%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE", "text": "Любопитно проучване, проведено от европейски интернет гиганти, е установило кои автомобили най-много привличат вниманието на потенциалните любовници и съпруги при избора на профил в сайтове за запознанства.    Ще се изненадате, но на мъжете изобщо не са им нужни коли от лукс класа, за да примамват жените. Анализатори от проекта Askmen, в сътрудничество с колеги от онлайн услугата за запознанства Zoosk, заявиха, че потребителите в мрежата със снимки на техните автомобили получават 165% повече входящи съобщения, отколкото потребителите без коли.      Нещо повече, повишеното внимание към акаунтите им не е свързано с ултра нафуканите  Rolls-Royce, Lamborghini или Bentley, а по-скоро с обикновени превозни средства.  Например, джиповете Jeep увеличават активността на профила с 243%. На второ място в класацията на популярните автомобили за тези, които търсят съдбата си в онлайн, е BMW. Автомобилите от баварската марка повишават статуса на автора с 149%. А затваря тройката на лидерите първите три са затворени от колите на почти националната марка Toyota - плюс 73%. Но кандидатите за гаджета е по-добре да не качват на профила си снимки с хечбек или ван. Според анализа на посещенията на уеб страниците, такива коли само плашат вероятните спътнички в живота. Размерът на входящата кореспонденция намалява от 15% до 72%", "date": "2019.05.30", "title": "Жените харесват най-много..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396092-%D0%B7%D0%B0%D0%B9%D0%BA%D0%BE%D0%B2-%D1%81%D0%B5-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB", "text": "Издирваният Стоян Зайков е открит в района на Долна баня. Мъжът, заподозрян за убийството на фризьорката Милена Шишкова от Костенец, се е самоубил. Преди това е стрелял е по полицаи. Всички служители на МВР са добре. Стоян Зайков беше в неизвестност от 9 май, когато беше открито тялото на бившата му приятелка, от която има дете. На 16 май пък полицията откри и тяло на мъж, който живеел в непосредствена близост до дома на Зайков. По данни на МВР мъжът е бил убит с ловна пушка, а освен съсед, е и братовчед на издирвания.      Мъжът дори е бил сред разпитваните след изчезването на Зайков. Вчера стана ясно, че полицията е открила нови следи от издирвания за двете убийства в града. Служителите на реда установили, че между 20 и 24 май Зайков се укривал в три вили край село Света Петка. В тях беглецът от закона нощувал, хранил се и се къпал. Два от имотите били разбити, а Зайков успял сам да си отключи третата вила, тъй като намерил ключа за нея в дървена пристройка в двора. По данни на полицията за последно Зайков е бил забелязан в ягодарници между Костенец и село Света Петка.", "date": "2019.05.30", "title": "Зайков се е самоубил"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396093-%D0%BD%D0%B8%D0%BA%D0%B8-%D0%BC%D0%B8%D0%BD%D0%B0%D0%B6-%D1%81-%D0%BE%D1%81%D0%BA%D1%8A%D0%B4%D0%BD%D0%BE-%D0%B1%D0%BE%D0%B4%D0%B8", "text": "Американската рапърка Ники Минаж качи снимки, на които е облечена с изключително малко жълто боди. Фотосите бяха публикувани на страницата й в Instagram и предизвикаха възхищение у феновете на нестандартната й фигура.      На снимките се акцентира на гърдите й, а звездата е седнала. Потребителите се възхищават и на внушителните й бедра. Припомняме, че Ники Минаж (истинско име - Оника Таня Мараж) е 36-годишна американска певица, известна със своите великолепни форми а-ла Ким Кардашиян и ярки необичайни образи.      Тя е определяна за най-богатата жена рапър в цялата история на жанра, а миналата година нейното състояние се оценява на 70 милиона долара.", "date": "2019.05.30", "title": "Ники Минаж с оскъдно боди"}
