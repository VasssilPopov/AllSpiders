{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390048-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%BE%D1%81%D1%82%D1%80%D0%BE-%D1%80%D0%B5%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D0%B7%D0%B0-%D0%BA%D0%B8%D0%BB%D0%B8%D1%8F%D1%82%D0%B0-%D0%BD%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0", "text": "Посветих на тази кауза 7 месеца от работата си, а майките са посветили години от животите си. Минахме през протести, контрапротести, блокади, оставки на социален министър, на вицепремиер. Отделихме десетки дни и стотици часове в подобряване на текстовете за хората с увреждания.      Сега, когато вече сме на финала, аз все още не мога да се зарадвам, заради тоталната липса на доверие към на обещанията на институциите. Това заяви в ефира на на \"Събуди се\" омбудсманът Мая Манолова. \"Мисля, че няма значение кой коя институция представлява, ние трябва да се уважаваме. Нямам обяснение защо трябваше 7 месеца да минем през това, а накрая да получим това, което искахме. Беше ясно, че тази кауза е справедлива и исканията са основателни. Ставаше въпрос за достойнството на тези хора\", добави тя. Манолова коментара и снимките, които разпространи от килията на Десислава Иванчева: \"Има минимални световни правозащитни стандарти и изисквания, на които трябва да отговарят местата за лишаване от свобода. България е осъдена по делото Нешков срещу България заради условията в затворите. Има подобрение след 2015-а година по отношение на пренаселеността. Някои общежития и затвори бяха ремонтирани, но ситуацията е много далеч от нормалното\", каза тя и обясни, че лично се занимава от 2015-а насам с това какви са условията в затворите. \"Занимавам се с всеки детайл - липса на въздух, лошо осветление, липсва елементарно здравно обслужване, насилие, нарушаване на тайната на кореспонденцията, с даването на възможности за контакти със семейството, с адвокати, за цените в затворническите лафки, за затворническите предприятия. Не разбирам защо случаят с Иванчева и разпространените снимки предизвика такава реакция у правосъдния министър. Във вторник ще обсъдим ситуацията в Софийския затвор. Аз не се боря само за нейните права, а за тези на всеки арестант. Никой не е застрахован, че няма да започне да се води дело срещу него. Тя дори не е осъдена. Няма значение дали става въпрос за арест, затвор или психиатрия. Българските граждани имат права и те трябва да бъдат спазвани. Много хора мислят, че ние само обикаляме телевизионни студиа, но това определено не е така\", каза Манолова.", "date": "2018.12.01", "title": "Манолова коментира остро реакцията на Цецка Цачева за килията на Иванчева"}
{"url": "http://www.classa.bg/%D1%81%D0%B2%D1%8F%D1%82/item/390038-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B0-%D0%BF%D0%BE%D0%B2%D1%80%D0%B5%D0%B4%D0%B0-%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%B0%D0%BD%D1%83%D0%BB%D0%B8%D1%80%D0%B0-%D0%B2%D1%81%D0%B8%D1%87%D0%BA%D0%B8-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%B8-%D1%81%D1%8A%D1%81-%D0%B7%D0%B5%D0%BC%D1%8F%D1%82%D0%B0", "text": "Бъг, който в четвъртък следобед принуди самолета на германския канцлер Ангела Меркел да кацне аварийно на международното летище Кьолн / Бон (Германия), е анулирал всички системи за комуникация с ръководителите на полета на земята, съобщава Der Spiegel.   Според германския вестник, ситуацията с радио системата на самолета е била толкова тежка, че било съобщено спешно германския министър на отбраната, Урсула фон дер Лайен, която в продължение на няколко часа безуспешно се опитваше да намери заместител на самолета между различните европейски партньори.   Също така, Der Spiegel разкрива, че единственият начин екипажът на самолета да се свърже с центъра за управление и да планира кацане на летището, е с бил помощта на сателитен телефон на борда. При кацането самолетът е претърпял и друга авария, като спирачната система е прегряла, принуждавайки няколко пожарни да се придвижат към пистата.   Airbus A340, в който Меркел е пътувала с делегация от 15 души, включително германският финансов министър Олаф Шолц, е изпратил транспондер код 7600, което показва липса на радио, предаде АП.   Ройтерс съобщи, че капитанът информирал пътниците за своето решение да се смени самолетът на летището в северозападната част на Германия, след като регистрирал \"неизправност на различни електронни системи\", добавяйки, че няма риск за сигурността.   Германският канцлер, която е прекарала нощта в хотел в Бон, летя в петък сутринта от Кьолн до Мадрид със самолет на Луфтвафе (германските ВВС). След това,  отпътува за Буенос Айрес (Аржентина), за да пристигне в 17:55 (местно време), за да отиде, макар и с голямо закъснение, на срещата на върха на Г-20, която се провежда вчера и днес в аржентинската столица.   Очаква се Меркел да се срещне в рамките на Г-20 с руския президент Владимир Путин, за да обсъди положението в Сирия и засиленото напрежение в Украйна след неотдавнашната конфронтация в Керченския пролив.", "date": "2018.12.01", "title": "Техническа повреда в самолета на Меркел анулира всички комуникации със земята"}
{"url": "http://www.classa.bg/%D1%81%D0%B2%D1%8F%D1%82/item/390039-%D0%BD%D0%B0-%D0%BF%D1%80%D0%B0%D0%B3%D0%B0-%D1%81%D0%BC%D0%B5-%D0%BD%D0%B0-%D0%B2%D0%BE%D0%B9%D0%BD%D0%B0-%D0%B7%D0%B0-%D0%BB%D0%B8%D1%82%D0%B8%D1%8F", "text": "Цената на лития, най-лекия метал и ключов компонент в производството на различни индустрии, нарасна значително през последните години, като много експерти прогнозират, че тя ще има голям пробив в следващото десетилетие, интернет портал Republic.   Открит в различни минерали в началото на деветнадесети век, той често се прилага в металургията, автомобилостроенето и ядрената промишленост, производството на смазочни материали, за лечение на психични разстройства, но основно при производството на батерии, тъй като увеличава капацитета и живота им при намалена цена.   Търсенето на това \"бяло злато\" се увеличава благодарение на технологичната революция, с увеличаването на производството на мобилни телефони и други устройства, но и с използването на литиеви батерии в слънчеви централи и вятърни турбини.   Един от проблемите е, че литият принадлежи към редко-земната групата метали. Трудно е да се оценят глобалните резерви на \"новия петрол\", като цифрите варират между 18 и 40 милиона тона.   Чили е страната, в която има най-много залежи - около 7,5 милиона тона, като другите страни с добри залежи са Китай, Австралия, Аржентина и Португалия.   Нарастващото търсене и дългият и сложен процес на добиване на литий генерират риск от недостиг. Според Bloomberg New Energy Finance, до 2030 г. търсенето на литий може да бъде 38 пъти по-високо в сравнение с 2016 г. В действителност, ако през 2009 г. световното потребление на \"бял петрол\" се оценява на 102,000 тона, преди две години то надхвърли 210 000, през 2017 г. достигна 235 000, а до края на 2018 ще надхвърли 250,000 тона.   Експертите предупреждават за нарастващото търсене на литиево-йонни батерии и очакват, че до 2030 г. то ще се увеличи с около 1700% в сравнение със сегашното ниво.   Въпреки тези увеличения, още сега извличането на литий не удовлетворява съществуващото търсене. Така през миналата година в света са произведени между 35000 и 43000 тона, през 2018 г. може да надхвърлят 51 000 и до 2022 се очаква да достигнат 154,000 тона.   Предвид недостатъчното предлагане, цените на лития се повишиха значително, от $ 5400 в края на 2015 г. до 25 000 през март 2018 г. От една страна, производителите и пазарът разчитат на постоянното търсене; от друга страна, някои анализатори предупреждават за възможна \"война\" за икономически достъп до ресурси на лития като основна тенденция през следващите десет години, особено между Китай и страните от Северна Америка, по-специално Канада.   Положението ще се влоши, тъй като \"бялото злато\" все още не се котира на борсите, както другите важни метали. Очаква се, Лондонската метална борса (UK) да стартира фючърсни договори за литий през втората половина на 2019 или през 2020 г.", "date": "2018.12.01", "title": "На прага сме на война за лития"}
{"url": "http://www.classa.bg/%D1%81%D0%B2%D1%8F%D1%82/item/390040-%D1%81%D0%B0%D1%89-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D1%86%D0%B5%D0%BB%D0%B8%D1%82%D0%B5-%D1%81%D0%B8-%D0%B2-%D1%81%D0%B8%D1%80%D0%B8%D1%8F", "text": "Основната цел на САЩ в Сирия е \"да се осигури трайно поражение на Ислямска държава, като в същото време се осигури изтеглянето на всички ирански сили от страната и необратим политически процес, който ще промени характера и поведението на Сирийското правителство\", заяви в четвъртък американският пратеник за Сирия, Джеймс Джефри.   Джефри заяви пред комисията по външните работи на Камарата на представителите, че за да се постигне де-ескалирането на конфликта, Вашингтон ще \"работи съвместно с ООН, с руснаците и с международната общност, с цел да се заздрави прекратяването на огъня и след това да се използва за популяризирате на този политически процес в арабската страна\".   Що се отнася до ролята на Иран, американският пратеник обвини Персийската държава, че \"разпростира своите пипала\" около сунитския арабски свят и е външна сила, която ще създаде \"зли антитела\", ако международната общност не реагира \"по подходящ начин\".   В допълнение, Джефри заяви, че политическият процес в Сирия не върви добре и подчерта необходимостта от промяна в поведението на сирийското правителство, без което „няма да видим края на тази конфликт \". В същото време той подчерта, че не става въпрос за \"промяна на режима и не е свързано с личности, а с политиките на този режим\".   Понастоящем на сирийска земя има около 2 000 американски войници. Специалните сили на САЩ са там от 2014 г. под претекст за борба срещу ислямска държава в североизточната част на страната.   Дамаск осъжда присъствието на американски войски на негова територия, като \"незаконна окупация\" и обещава да ги отстрани със сила ако е необходимо. В същото време, иранските и руските войски имат разрешение от сирийското правителство да останат на тяхна територия, за да се борят срещу тероризма.", "date": "2018.12.01", "title": "САЩ разкриват целите си в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390042-%D0%B3%D0%B0%D0%B7%D0%BE%D0%B2%D0%B8-%D1%84%D0%B0%D0%BD%D1%82%D0%B0%D0%B7%D0%B8%D0%B8-%D0%B7%D0%B0-%D1%81%D0%BC%D1%8F%D1%85", "text": "Русия ще ни даде втората тръба на “Турски поток – Урааааааа..! А Турция, на чиято територия тя ще върви, какво ще каже и ще ни я даде ли? Медиите гърмят със сензацията. В тях свирят фанфари. Фанфарно тръби енергийният министър Теменужка Петкова.  “Турски поток” през България. Тези фанфари са фанфарите на един забравен вицепремиер – Бакърджиев, с които ни натресоха най-високите цени на газа в Европа.     Те са фанфарите на експрезидента Георги Първанов, обявил Тройния шлем. Който ни излезе над 3 милиарда евро хвърлени бадева. Заради този шлем Центъра (Москва) отстрани Първанов – всичките ни партньори на Запад отказаха категорично да контактуват с него и той му стана безполезен. Както е казал немският философ Хегел – историята се повтаря – първият път като трагедия, втория път – като фарс. Днешното й повторение е фарсът. Енергийната министърка на България съобщи, че “Газпром” ОФИЦИАЛНО обявил, че тръбата ще завие към България. Ето го ОФИЦИАЛНОТО на Газпром – в Туитър!?!?!?!? (давам картинката). В политиката може да се изявяваш в Туитър, в бизнеса обаче туитването е НИЩО И НИКОЙ! Но парламентът практически единодушно прие актуализацията на енергийната стратегия на България – предизвикана от този туит, който виждате. Давам и сайта на Газпром с деловите им новини. В информацията за всички срещи на ръководството на газовия гигант с Унгария, с OMW от Австрия и др. (да не броя всички разговори от вчера ид нес) изрично се подчертава, че  *  тепърва ще се ОБСЪЖДА, а не ще се решава евентуално накъде и кога и как ще завие втората тръба на Турски поток (към нас или към Гърция) //www.gazprom.ru/press/news/ “Газпром” знае правилата, макар че ги спазва само за партньори с нечуплив кръст. Нашенските подлоги не ги знаят. Забравиха все пак да попитат Ердоган за фанфарите преди да ги надуят. Защото не Москва, а той в крайна сметка ще определи пътя на втората тръба на “Турски поток” – все пак изборът на посоката ще се извърши на турска територия, с решението и логистиката на турското правителство. Родните подлоги крият, че освен под петолъчките на Кремълските кули ще трябва да се кланят и пред полумесеца на президентския дворец в Анкара. Ама много да се кланят. И дарове да дават, и дарове да взимат. Парите от поредната афера ще са дар за Москва. Политическите, верско-религиозните и емиграционните дарове ще са от Ердоган за България. Това резултатът от фанфарите на парламентарното заседание и на правителството. Подложихме се на Русия, но заедно с това предоставихме възможност на Ердоган да ни изнудва. И да се търгува на нашия гръб и на наша сметка с Москва.      ", "date": "2018.12.01", "title": "Газови фантазии за смях!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390043-%D1%81%D1%82%D1%83%D0%B4-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8,-%D1%84%D0%B5%D1%80%D0%B0%D1%80%D0%B8%D1%82%D0%B0-%D0%B7%D0%B0-%D0%BA%D0%BE%D0%BB%D0%B5%D0%B4%D0%B0", "text": "Едно Ферари с цвят червен отново може да се превърне в актуална поръчка към Дядо Коледа, почти 20 години, след като беше посочено като ултимативното желание, редом до гаджето с бронзов тен. Човек трябва да си знае приоритетите все пак.     Слави прецени, че докато тихо се сипе първият сняг, е по-подходящо да възкреси сделката си с Господ Бог, а не \"Вчера в детската градина\", въпреки че сатирата на \"През смълчаните полета\" щеше да звучи потресаващо в изпълнение на Криско, най-малкото заради дикцията му. Трифонов обаче предпочете да не ни изненадва чак толкова, за разлика от снега, който винаги ни изненадва. Някой ден в българските учебници по природознание трябва да пише не само, че снегът е съвкупност от ледени кристали (снежинки), но и явление, което константно учудва всички в България - от управляващите до обикновените хора. Все има някой неразбрал, че в края на ноември и началото на декември обикновено завалява сняг. Прегледайте си спомените във Facebook, ако не вярвате - ще се убедите, че винаги по това време \"зимата идва!\". По стара българска традиция, сравнима с Черния петък, затруднената пътна и метеорологична обстановка беше съобщена от националните телевизии с най-трагичния и застрашителен патос. Репортери седяха в най-дълбоките преспи по пътищата, а микрофонът се клатеше в ръцете им като желе заради минусовите температури. Вече трети ден подред студът е новина номер едно, която изпреварва Бюджет 2019-а, Украйна, Русия и други по-маловажни вести. Синоптички в ефирни маркови рокли се въртят на десетсантиметровите си токчета пред зелен екран и съобщаваха за кодове с цветовете на дъгата. Ако спрете 20 души на улицата и ги попитате кое е събитието на седмицата, най-вероятно 19 от тях ще кажат, че това е времето. Скандално, студ през ноември... На този живописен фон от сняг и лед заваляха и авариите на \"Топлофикация\". Днес тук - два квартала без парно, утре там - още три. Кога пуснаха \"топлото\", кога успя да аварира - да се чуди човек. А и както е казал Великият комбинатор Остап Бендер, спасението на давещите се е дело на самите давещи се. В случая, стоплянето на студуващите е дело на самите студуващи. А от незабравимите герои от \"Топло\" допълват с едно отривисто \"Сооори!\". За студа трябва да си е мислел и евродепутатът Ангел Джамбазки, който на 19 ноември се отправил към Брюксел, я в търсене на по-топло време, я по работа. За по-сигурно Джамбазки метнал в ръчния багаж един \"Макаров\", знае ли какво го чака по пътя. По-късно каза, че го е забравил в куфара, но за да си забравил нещо някъде, значи първоначално си го оставил там. Та в търсене на по-приятно време и, евентуално, хубава белгийска бира, мезета и шоколад, евродепутатът се разсеял и забравил орУжието. На летище \"София\" обаче се оказали необичайно бдителни и този път забелязали, че има нещо нередно. Там, както знаем, редовно нахлуват хора без някой да провери и документите им, камо ли да ги претърси, но този път Джамбазки е извадил лош късмет с наблюдателни служители. Може и да им се е сторил познат от телевизията. Защо му е на народен представител в Европейския парламент огнестрелно оръжие - така и не стана напълно ясно. Но от лошото време се изнервиха и таксиметровите шофьори в столицата, а скоро най-вероятно ще се изнервят и в цялата страна. Оказва се, че явно и в най-неприятното време една немалка част от населението пътува с градски транспорт или пеш. Подобно своеволие трябва да бъде компенсирано и затова водачите на таксита искат минималната тарифа да стане 1,30 лв. Става въпрос за регламентираните жълти коли, нерегламентираните сигурно ще почнат да взимат средна работна заплата за маршрут Центъра - \"Младост\". Лошото е, че няма изгледи да става (много) по-топло, а до почивните дни за Коледа и летаргията, която сармите и питките предизвикват, остава почти месец. До 22 декември можем да видим какви ли не екзотики, различни от сняг през зимата.", "date": "2018.12.01", "title": "Студ през ноември, Ферарита за Коледа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390044-%D0%B2%D0%B8%D0%BD%D0%BE%D0%B2%D0%BD%D0%B8-%D0%B4%D0%BE-%D0%B4%D0%BE%D0%BA%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D1%82%D0%B8%D0%B2%D0%BD%D0%BE%D1%82%D0%BE", "text": "Затворник 1  е изолиран в постоянно заключена килия, пълна с хлебарки и бълхи, без достъп до течаща вода и тоалетна. В стаята му не влиза естествена светлина, през зимата пропива влага, през лятото липсва вентилация. Храни се върху вестник на леглото, има право на 1 час в денонощието за раздвижване.     В килията на  Затворник 2  е монтирана тоалетна, чиято отходна дупка се намира на 45 см разстояние от леглото му. Не са му предоставяни никакви хигиенни материали.     Затворник 3  от общежитието в Кремиковци е настанен в килия от 35 кв.м., в която нощуват между 16 и 22 затворници в различни периоди. Килията се отоплява с печки на дърва и въглища, за които не достига горивото, много от прозорците са счупени, а вратите - разбити. Студена вода има по 2 часа сутрин и вечер, топла - по 1 час на ден. Мъжът се разболява от артрит. Затворник 4  е конвоиран с влак от Бургаския затвор до София за заседание по делото му пред ВКС. Мъжът моли надзирателите да освободят едната му ръка от белезниците, за да може да носи с нея документите си. Охранителят го удря и го нагрубява. Затворникът сяда на земята в знак на протест, а служителите на ГДИН го пребиват с ритници в корема, ребрата и бъбреците, след което го заливат със студена вода. Затворник 5  от Плевен е наказан дисциплинарно с 14 дни изолация в карцера заради \"клевета\" срещу надзирателите си. Причината: поискал да разбере защо не е получил изпратения колет от роднините си. Във Варна надзирателите позволявали на  Затворник 6  да се къпе веднъж на 2 седмици. Бонус: Съпрузи-иракчани с трите им деца - на възраст 15 г., 11 г. и бебе на година и половина - са вкарани в килия 4х4 метра в лагер за временно настаняване на бежанци, в общо помещение с още едно семейство. В стаята има две счупени двуетажни легла, мръсен под с матраци и скъсано одеяло. Не им е предоставено право да отидат до тоалетна. Налага се да удовлетворяват нуждите си на пода. Храна им е осигурена едва на следващия ден. Ако някой се е изненадал при вида на мухъла, ръждата, запечатаните прозорци и  , вероятно е проспал новините в последните 20 години. Всички тези унизителни разкази са действителни случки от живота на мъжете и жените, заключени по българските затвори и следствени арести. Заради тях държавата България е съдена за нарушаване на човешките права, заради тях всяка година плаща солидни обезщетения на пострадалите. Парите за т.нар. \"политика в областта на изпълнение на наказанията\" са се увеличили почти двойно за последните 5 години до 171 млн. лв. Държавата Норвегия, която не членува в ЕС, помага безвъзмездно на България с допълнителни милиони евро за ремонти-на-ремонтите-на-ремонтите-на-ремонтите в амортизираните пренаселени места за лишаване от свобода. Подобренията - ако изобщо има такива - идват прекалено бавно и с подозрително ниско качество на изпълнението. Обещанията за строителство на нов затвор в София си остават във вечна \"предпроектна\" фаза (старият е строен през 1911 г.). В същото време, съотношението между капацитета в предварителните арести и в затворите, където лежат окончателно осъдените престъпници, е 1:6. Има немалка вероятност невинен човек да бъде заключен в компанията на крадци, убийци и насилници, докато делото му виси в съда с месеци. 16% от всички смъртни случаи в българските затвори през 2015 г. са самоубийства. Обществената реакция срещу тези безобразия е нулева:  \"Пари за пенсии няма, а ще ме карат да им издържам затворниците\". В колективното съзнание \"арестуван\" е равносилно на \"съден\", \"подсъдим\" е равносилно на \"абсолютен престъпник\". Всеки е виновен до доказване на противното, щом го покажат в Централните новини с белезници на китките. Стигмата върху хората, преминали през тази месомелачка, остава завинаги и не подлежи на реабилитация. В най-добрия случай, интересът на публиката към живота зад решетките е стихиен. За корупцията, насилието и паралелната мафиотизация се заговори едва когато рецидивистът Владимир Пелов избяга с пистолет в ръка през парадния вход на Централния софийски затвор, гонен от чистачката. На публична фигура като Десислава Иванчева й бяха нужни 10 писмени жалби до Цецка Цачева и Мая Манолова, преди \"механизмът за превенция\" да се раздвижи и да установи, че от тавана на килията й текат фекални води. Какво остава за другите анонимни жени и мъже, чиито съдебни процеси не се следят под лупа от всички медии, партийни централи и европейски наблюдатели? Какво остава за семействата, които стават свидетели на срама, унижението и деградацията на своите близки? \"Всички форми на изолирано задържане без подходяща психическа и физическа стимулация вероятно ще имат вредни последици в дългосрочен план, което ще доведе до влошаване на умствените способности и социализирането на лицето\" - това предупреждение се повтаря във всяко осъдително дело на Съда в Страсбург срещу България. Ако изчислите колко пари са попиляни за обезщетения и за симулиране на реформа през последните години, вероятно ще получите сума, сравнима с издръжката на прословутите скандинавски \"почивни станции\". Там, където масовият убиец Андерш Брейвик съди държавата, понеже не му осигурила нов PlayStation...", "date": "2018.12.01", "title": "Виновни до доказване на противното"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/390045-%D0%BF%D0%B5%D1%87%D0%B0%D0%BB%D0%B1%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D0%B7%D0%B0-%D0%B4%D0%B5%D1%81%D0%B5%D1%82-%D0%BC%D0%B5%D1%81%D0%B5%D1%86%D0%B0-%D1%81%D0%B5-%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B0-%D1%81-%D0%BD%D0%B0%D0%B4-37-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B7%D0%B0", "text": "Печалбата  на банковата система в края на октомври е 1,379 млрд. лв., докато година по-рано тя беше 1,001 млрд. лв. Това сочи ръст на годишна база от над 37,7%, показват изчисленията на   въз основа на новите данни, публикувани от Българската народна банка (БНБ). Към 31 октомври 2018 г.  активите  на банките възлизат на 104 млрд. лв. и спрямо края на 2017 г. се увеличават с 6,6% (6,4 млрд. лв.).     В централната банка отчитат, че Позицията пари, парични салда при централни банки и други депозити на виждане, която е с най-висока ликвидност, продължава да заема съществен дял в общите активи на банковия сектор към 31 октимври – 18%. За десет месеца делът на  портфейлите с ценни книжа  намалява до 13%, а този на кредитите и авансите достига 64,3%. Брутните кредити и аванси в периода януари– октомври се увеличават с 8,7% (7,1 млрд. лв.). При експозициите в централни банки е отчетено намаление, а при вземанията от кредитни институции – увеличение. Брутният  кредитен портфейл  (без кредитите и авансите за секторите централни банки и кредитни институции) се увеличава за периода януари – октомври с 8,4% (4,7 млрд. лв.) до 60,8 млрд. лв., пресмятат експертите на БНБ. Те отчитат, че нарастват кредитите за фирмите с 5,5% (1,8 млрд. лв.), за други финансови предприятия с 26% (658 млн. лв.), за домакинства с 10,7% (2,1 млрд. лв.) и за сектор “Държавно управление” с 22,2% (134 млн. лв.). Депозитите  в банковата система нарастват през периода януари – октомври със 7,1% (5,9 млрд. лв.) и в края на октомври възлизат общо на 89,6 млрд. лв. Увеличение има при спестяванията от кредитни институции – 3,7% (със 196 млн. лв.), от други финансови предприятия – 11,6% (с 320 млн. лв.) и от сектор “Държавно управление” – 38,5% (със 765 млн. лв.). Растеж е отчетен също и при депозитите от бизнеса –  8,3% (с 2 млрд. лв.) и от домакинства – 5,3% (с 2,6 млрд. лв.). Собственият капитал  в баланса на банковата система в края на октомври достига 12,6 млрд. лв., като за десетте месеца е намален с 21 млн. лв. (0,2%). Разходите за обезценка  на финансови активи, които не се отчитат по справедлива стойност в печалбата или загубата, за десетте месеца са 365 млн. лв. (при 585 млн. лв. година по-рано), което е спад с 37,6%. Ликвидният буфер  и нетните изходящи ликвидни потоци в края на октомври са съответно 25,3 млрд. лв. и 8,8 млрд. лв. Съотношението на двете величини – отношението на ликвидно покритие, е 289,4%, се вижда от отчета на централната банка. Към 30 септември съотношенията на базовия  собствен капитал  от първи ред, на капитала от първи ред и на общата  капиталова адекватност  са съответно 18,55%, 18,97% и 20,01% (при 19,31%, 19,74% и 20,82% към края на юни).", "date": "2018.12.01", "title": "Печалбата на банките за десет месеца се е увеличила с над 37% на годишна база"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390046-%E2%80%9E%D0%B2%D0%B5%D1%87%D0%BD%D0%B8%D1%8F%D1%82%E2%80%9C-%D0%B7%D0%B0%D0%BC-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%B2-%D0%BC%D0%B2%D1%80-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%BD%D0%B0%D0%BF%D1%83%D1%81%D0%BA%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0", "text": "Зам.-директорът на Главна дирекция ”Национална полиция” Константин Димитров напуска системата на МВР. Той се сдоби с прозвището „вечният“ заради дългите години, които успя да се задържи на високия пост.     Димитров е поискал да си тръгне, като е посочли лични причини. Това изненадало колегите му, които го харесват заради премерения тон  и сдържаност, която проявява в работата си. Някои допускат, че може да е бил посъветван да си тръгне, за да освободи мястото за определен от политиците човек.  за разлика от много началници в МВР, Константин Димитров, умишлено или не, е избягвал публичната известност. За това и не е особено  разпазнаваем в обществото, макар мястото му да е едно  от най-отговорните в системата. Освен този пост вакантно продължава да бъде мястото и на главния секретар. Продължава упорито да се коментира, че за него се гласи бившият главсек Светлозар Лазаров. Преди около месец Валери Симеонов скочи срещу това предложение на „Атака“. След махането му от вицепремиерския пост, обаче, това не е изключено да се случи, макар, че споменът за позорната акция в Лясковец, при която загина командосът Емил Шаров, не е отминал.   Сред ченгетата се коментира, че шефът на хасковската полиция Ангел Цанков също бил спряган. Основание да мислят така им давал факта, че демонстрирал близост с шефа на МВР Младен Маринов.  В момента „се клатят краката“ и на директора на полицията във Враца Янко Янколов. В момента Инспекторатът го проверява по сигнал за злоупотреби, пуснат от неговия заместник Николай Григоров. В момента се прави чистка в звеното, което се бори в автокражбите в ГДНП. Причината е, че голяма част от оперативните работници са се заиграли с бандитите и са започнали да ги покровителстват.  Целта е те да бъдат отстранени.", "date": "2018.12.01", "title": "„Вечният“ зам.-директор в МВР изненадващо напуска системата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390047-%D0%BD%D0%BE%D0%B2%D0%B0-%D0%B3%D0%BE%D0%BB%D1%8F%D0%BC%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BD%D0%B0%D0%B4%D0%B2%D0%B8%D1%81%D0%BD%D0%B0-%D0%BD%D0%B0%D0%B4-%D0%B2%D1%81%D0%B8%D1%87%D0%BA%D0%B8-%D1%88%D0%BE%D1%84%D1%8C%D0%BE%D1%80%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%86%D0%B0%D0%BA%D0%B0%D1%82-%D0%BF%D0%BE-2-%D0%B1%D0%BE%D0%BD%D0%B0-%D0%B7%D0%B0", "text": "Апаши искат по 2000 лева откуп, за да ни върнат открадната в снега кола. Престъпната схема действа на пълни обороти от една седмица, като се прилага за возила, задигнати с ключ или в превод - с включен двигател, пише \"Телеграф\". \"Само за седмица откакто застудя имаме четири случая на задигнати автомобили с ключ в стартера, докато хората ринат сняг или оставят детето си на градина\", заяви шефът на сектор \"Автокражби\" в СДВР Пламен Максимов.      По думите му извършителите са наркозависими или дребни крадци, които набелязват обекти в крайните квартали, за да могат да духнат после извън София. Последният случай на открадната кола на ключ е преди ден. Автовоз пристигнал в кв. \"Люлин\", а водачите започнали да свалят возилата едно по едно. Една от колите - \"Мазда\", произведена през 2017 година обаче оставили с включен мотор, за да загрява. Докато се въртят край автовоза дори не усетили как бърз крадец се метнал зад волана и духнал. По оперативни данни апашите крили возилата в провинцията, проучвали на кого са и се свързвали със собствениците до 1-2 дни. Предлагали им да платят 2 бона откуп, за да им върнат колата. \"Ако обаче става въпрос за много скъп автомобил, то тарифата е 10% от стойността му\", казват криминалисти. По-старичките минавали и срещу 1000 лева откуп. По думите им дори модерните коли, които са с пръстово запалване, също не бива да се оставят без надзор, тъй като могат да изминат стотици километри, докато успеят да ги блокират. \"В момента най-потърпевши от кражбите са хората от кварталите \"Люлин\" и \"Овча купел\". Има обаче и случаи в центъра на града. \"Искам най-вече да апелирам към майки, които водят децата си на училище или детска градина - не оставяйте колите включени, дори да сте за 2 минути и да гледате. Гасете автомобила, заключвайте го. Кражбата става за секунди. Докато си купувате вестник или закуска от някоя будка също гасете мотора\", коментира още Максимов. Той предупреди още, че очаква да се завишат и ударите на апашите в околните на столицата села, тъй като хората изкарвали колите си от гаражите, запалвали ги и влизали на топло докато загреят.", "date": "2018.12.01", "title": "Нова голяма заплаха надвисна над всички шофьори в страната - трябва да цакат по 2 бона за..."}
{"url": "http://www.classa.bg/%D1%81%D0%B2%D1%8F%D1%82/item/390036-%D0%BF%D1%80%D1%8A%D1%81%D1%82%D0%B5%D0%BD-%D0%BD%D0%B0-2000-%D0%B3%D0%BE%D0%B4%D0%B8%D0%BD%D0%B8,-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BF%D1%80%D0%B8%D0%BD%D0%B0%D0%B4%D0%BB%D0%B5%D0%B6%D0%B0%D0%BB-%D0%BD%D0%B0-%D0%BF%D0%B8%D0%BB%D0%B0%D1%82-%D0%BF%D0%BE%D0%BD%D1%82%D0%B8%D0%B9%D1%81%D0%BA%D0%B8", "text": "Името на Пилат Понтийски-префект на римската провинция Юдея, който е поръчал разпъването на Исус Христос, е било открито върху древен бронзов пръстен, намерен преди 50 години в Трансйордания, съобщава вестник Аарец.   Медията уточнява, че бижуто е открито сред хиляди предмети, намерени при разкопки през 1960 г. на мястото на стария дворец Иродион, под ръководството на проф Гидиън Форстър. Наскоро друг екип от специалисти – воден от Рой Порат – преразгледал артефакта на 2000 години и дешифрирал надписа върху него.   Посочено е, че надписът включва рисунка винен съд, заобиколен от гръцка дума, преведена като \"Пилат\". Изследователите са свързали това име с префекта Пилат Понтийски, управлявал между 26 и 36 г. Според експерти, името върху пръстена е рядкост за Израел по това време.   \"Не знаем за никой друг Пилат по това време, а пръстенът показва, че той е човек с висок статут и богатство\", каза професор Дани Шварц.   Подчертава се, че такъв модел пръстен е бил отличителен за конницата в римско време, към която е принадлежал Пилат Понтийски. Освен това, става дума за сравнително прост обект, което показва, че управителят би могъл да го използва в ежедневната си работа, или да го е предоставил на един от неговите служители, за да подписва от негово име.   Тази находка се добавя към още един предмет, приписван на Пилат Понтийски, т.н. Пилатов камък, открит през 1961 г. в археологическия обект Кесария.", "date": "2018.12.01", "title": "Пръстен на 2000 години, може да е принадлежал на Пилат Понтийски"}
{"url": "http://www.classa.bg/%D1%81%D0%B2%D1%8F%D1%82/item/390037-%D0%BD%D0%B0%D1%81%D0%B0-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D0%BD%D1%8F%D0%BC%D0%B0-%D0%BF%D0%BE%D0%B2%D0%B5%D1%87%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B2%D0%B8%D0%B4%D1%8F%D0%BD-%D0%B4%D0%B0-%D0%BF%D1%83%D1%88%D0%B8-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%BD%D0%B0-%D0%BF%D1%83%D0%B1%D0%BB%D0%B8%D1%87%D0%BD%D0%B8-%D0%BC%D0%B5%D1%81%D1%82%D0%B0", "text": "Илон Мъск\"няма повече да бъде виждан\" да пуши марихуана или да пие алкохол публично, както е направил по време на интервю през септември, съобщи администраторът на НАСА Джим Бриденстайн.   В началото на септември основателят на Space X и Tesla, в разговор с американския комик Джо Роган, пи уиски и дори пуши марихуана, смесена с тютюн. Разговорът, записан за шоуто на комика, бе излъчен по Интернет и създаде голям спор в Интернет като цяло и в американското общество.   \"Това не беше удобно и не вдъхновява увереност, а лидерите на тези организации трябва да вземат това като пример за това какво да не правят, когато ръководят организация, която ще пуска американски астронавти\", каза Бриденстайн. \"Той е толкова отдаден на безопасността колкото всеки, разбира, че това не е подходящо поведение и това няма да се види отново\".   Наскоро космическата агенция поръча преглед на културата и безопасността на работното място както на Boeing, така и на SpaceX. И двете компании са избрани от НАСА да предоставят космически кораби за превоз на астронавти до Международната космическа станция, като първите тестови полети са планирани за следващата година.   Договорът има обща стойност от 6,8 млрд. долара и предвижда и двете компании \"да поддържат програма за постигане на работна сила без наркотици и алкохол\".   Бриденстайн отбеляза, че ревизиите са мярка за да се гарантира, че тези компании не са заплашени от инциденти, които биха могли да причинят смъртта на астронавтите по причини за безопасност на работното място, стрес и дълго работно време.   Всички тези потенциални проблеми се превърнаха в тревога за НАСА, след инцидента с марихуаната на Мъск, заедно с многото му публични признания, че той работи до изтощение.   Въпреки това изпълнителният директор на НАСА потвърди, че културата на работа и оценката на безопасността са били в техния дневен ред и преди Мъск да пуши публично марихуана. Веществото вече е законно в Калифорния, където се провежда шоуто на Роган, но Бриденстайн заяви, че е по-загрижен за наркотици като кокаин и опиати, които могат да засегнат сериозно съжденията и работните характеристики на служителите на Boeing и SpaceX.", "date": "2018.12.01", "title": "НАСА: \"Илон Мъск няма повече да бъде видян да пуши марихуана на публични места\""}
{"url": "http://www.classa.bg/%D1%81%D0%B2%D1%8F%D1%82/item/390029-%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-%D1%81%D0%B5-%D0%B1%D1%83%D1%80%D1%8F-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Черно море дълго време не се числеше към горещите точки на света. Но през 2014 това се промени. Днес в Черно море Русия твори свършени факти. А това засяга и България           Черно море рядко се вълнува. И в геостратегическо отношение този по-скоро плитък воден басейн дълго време не се числеше към горещите точки на планетата. Всичко обаче се обърна наопаки, когато през 2014 година Русия анексира Крим. Путин си взе обратно подаръка, който през 1954 Никита Хрушчов беше направил на Украйна, и започна да превръща Крим в \"самолетоносач\" на руските интереси край югоизточния фланг на НАТО.     В Черно море Русия твори свършени факти. Само на Крим са разположени 28 000 руски войници. За десетина години военният бюджет на страната беше увеличен почти двойно. Украинската мини-флота, чиито пристанища са в Азовско море, попадна в здравата хватка на Путин. Според оценката на германския тинк-танк \"Наука и политика\", от 2008 година насам военното присъствие на Русия в региона систематично се разширява. Военният окръг \"Запад\" трупа нови оръжия най-вече в Черноморския басейн. Новите подводници и фрегати, оборудвани с крилати ракети с далечен обсег на действие \"Калибр\", са ясна демонстрация на сила пред членките на НАТО в региона - най-вече по адрес на България и Румъния.   Румъния, България и \"големият брат\"   Особено за тези две страни кризисните сценарии в региона са повече от тревожни. По съветски времена България беше вярна на Москва, а Румъния в един момент се дръпна на дистанция, но днес и двете държави са в НАТО - от другата страна на барикадата. И тъкмо техните брегове формират дълго време занемарявания югоизточен фланг на Алианса. Още преди анексирането на Крим Румъния многократно предупреждаваше, че Черно море не бива да се превръща в \"домашно езерце\" на Русия. Букурещ настойчиво призовава за по-активно присъствие на НАТО в региона, включително и за международна флотилия. България колебливо отхвърли това предложение: културните и емоционални връзки с \"големия брат\" все още са тесни. А за НАТО това е уязвимо място. Още повече, че в оръжейно отношение колебливият партньор от София все още използва част от съветското наследство. Руските военни твърде добре познават, например, старите противовъздушни системи - и особено техните недостатъци. Призивът на Доналд Тръмп към държавите от НАТО да положат повече усилия за собствената си сигурност все пак беше чут вече и в София. През лятото премиерът Бойко Борисов обяви, че в модернизирането на въоръжените сили ще бъдат вложени около 2 милиарда евро.   Путин и турският му партньор   Да, югоизточният фланг на НАТО е неговата Ахилесова пета - това става особено очевидно, когато погледнем към Турция. Ердоган вече от години повтаря, че Западът не желае истински да интегрира турците, а сега това убеждение се задълбочава допълнително от резервите, които демонстрира американският президент и на които самият Ердоган отвръща със същата монета. Анкара вече от доста време смята, че от гледна точка на икономиката и на политиката за сигурност бъдещето ѝ тъй или иначе се намира на изток. Тъкмо Москва продаде на турската армия противоракетните системи S400 - факт, който вътре в НАТО събуди гневното подозрение, че Турция вече не е верен съюзник. Независимо от усиленото въоръжаване на руснаците на Крим, турската флота (и особено флотилията от подводници) все още превъзхожда армията на Путин, но политиката за сигурност на Турция изглежда по-скоро дефанзивна. Русия не е потенциален враг, тя е по-скоро партньор по определени проекти. Най-отчетливо това бе демонстрирано от Ердоган, когато посети Путин след свалянето на един руски изтребител над Сирия, за да се извини и да обещае големи обезщетения за потърпевшите. Разбира се, двете страни не са истински приятели, но все пак има разлика с времената през 19 век, когато те на няколко пъти воюваха една срещу друга тъкмо заради Черноморския регион. Особено в икономическо отношение Турция и Русия са по-близки, отколкото е по вкуса на Алианса. Миналата седмица Путин и Ердоган се договориха, че \"Турски поток\" ще влезе в експлоатация в края на 2019 година. Тоест, следваща газова тръба ще мине по дъното на Черно море, заобикаляйки Украйна. Така Киев ще бъде лишен от солидните транзитни такси, а това ще затегне мъртвата хватка на Русия. От газопровода ще спечелят България, Сърбия, Унгария и Словакия, през които най-вероятно ще преминат тръбите от Босфора към Средна Европа. Но преговорите още продължават. Под черта остава: \"Турски поток\" също отслабва югоизточния фланг на НАТО.     Разположените в района на Черно море руски военни части   Какви са последиците за Украйна?   Всичко това отслабва и Украйна. А Порошенко в момента тъй или иначе не може да очаква от ЕС и НАТО нещо повече от обикновена солидарност. Той призова канцлерката Меркел да бъдат изпратени бойни кораби край Крим, но този призив няма шансове за успех. Украйна не членува в НАТО. Тя представлява огромен рисков фактор и Алиансът изобщо не бърза да я приема. Украйна, която е затънала до гуша в Донбаския проблем и е отслабена покрай загубата на Крим, явно ще си остане изолирана на изток. Вярно е, че действията на Русия на Крим, а сега и в Азовско море нарушават международното право, но Украйна просто е твърде слаба, за да наложи справедливия си интерес. За разлика от Средиземноморския басейн или Балтийско море, Черноморският регион не е хомогенен в историческо и в културно отношение. По време на Студената война тук минаваше границата между Изток и Запад. А днес, буквално насред открито море, се сблъскват три силови фактора: Русия, Турция и Западът. И отново става дума не за някакво хармонизиране, а за стабилизиране на собствените сфери на влияние. Ето ти изходна позиция за конфликт. Черноморският конфликт ще бъде тема и в разговорите между външните министри на държавите от НАТО на 4 и 5 декември в Брюксел. Едва ли обаче в отговор на руския натиск срещу югоизточния фланг на НАТО ще бъдат взети някакви други мерки, освен известно увеличаване на дните, през които военноморски части на НАТО присъстват в Черно море.      ", "date": "2018.12.01", "title": "Задава ли се буря в Черно море?"}
{"url": "http://www.classa.bg/%D1%81%D0%B2%D1%8F%D1%82/item/390030-%D0%B3%D1%80%D0%B0%D0%BD%D0%B4%D0%BE%D0%BC%D0%B0%D0%BD%D1%89%D0%B8%D0%BD%D0%B0-%D0%BF%D0%BE-%D1%80%D1%83%D0%BC%D1%8A%D0%BD%D1%81%D0%BA%D0%B8", "text": "В Румъния обичат големите неща. В Букурещ се намира втората най-голяма сграда в света – Дворецът на парламента. Ето, че сега в румънската столица бе открита и най-голямата православна катедрала в света.             Две десетилетия след завършването на огромния Дворец на парламента в Букурещ, Румъния отново влезе в новините със строеж на сграда с внушителни размери. В непосредствена близост до втората най-голяма сграда в света, започната от комунистическия лидер Николае Чаушеску, но довършена чак след свалянето на неговия режим, в румънската столица беше осветена новата катедрала \"Спасението на народа\". Със своите 120 метра височина катедралата се превръща в най-големия православен християнски храм в света. Новата постройка заема и още едно първо място: основната ѝ камбана с диаметър 3,35 метра и тежаща над 25 тона е най-голямата в света свободно люлееща се църковна камбана. Тя измества от първото място камбаната на Св. Петър в Кьолнската катедрала, наричана още \"Дебелия Петър\".   Разходите дотук: 110 млн евро   Новият православен храм в румънската столица побира 5000 вярващи, но още не е завършен: до освещаването строителите бързаха да приключат с покрива и с монтажа на олтара и църковните камбани. Но до окончателното завършване на строежа, което в православните храмове означава също и изписването на стените отвътре, могат да минат години. Дотук градежът е погълнал 110 милиона евро - основно обществени средства. Но докато сградата бъде окончателно завършена, разходите могат да скочат неколкократно. В страна като Румъния, известна с лошата си инфраструктура, именно високите разходи за издигането на такава грандоманска постройка пораждат и най-острите критики. Мнозина не одобряват и размерите на сградата, която създава усещане за непропорционалност. Има забележки и по отношение на мястото, на което е издигната. В същото време дори и критиците признават, че досегашният патриаршески храм \"Св. Св. Константин и Елена\" в центъра на Букурещ не е много представителен, както и че е отеснял за многото вярващи, стичащи се към него - особено на големи религиозни празници. А за изграждането на нова катедрала в Букурещ се говори от 130 години.   Защото точно сега?   След падането на комунизма в Румъния, православната църква постоянно засилва значението и влиянието си. Тя участва активно и в политическите процеси в страната, както видяхме при неотдавнашния референдум за дефиницията на брака. А управляващата Социалдемократическа патия - въпреки комунистическите си корени - също търси близостта на църквата. Затова и гигантските размери на новата катедрала не са случайност.     Що се отнася до момента, избран за нейното освещаване, той също не е случаен. На 1 декември - националният празник на страната - румънците отбелязват обединението на няколко области в единна румънска държава след края на Първата световна война. А през 2018 се навършват 100 години от събитието. И в този смисъл освещаването на новата катедрала малко преди юбилея трябва да подчертае значението на православната църква за днешна Румъния и за румънската идентичност. Точно това обаче буди най-голямо раздразнение сред представителите на католическото унгарско малцинство в Трансилвания и протестантското германско малцинство в страната.", "date": "2018.12.01", "title": "Грандоманщина по румънски"}
{"url": "http://www.classa.bg/%D1%81%D0%B2%D1%8F%D1%82/item/390031-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%B2%D1%8A%D1%80%D0%B2%D1%8F%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BF%D1%80%D0%B8%D0%B3%D0%BE%D1%82%D0%BE%D0%B2%D0%BB%D0%B5%D0%BD%D0%B8%D1%8F-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "се различни причини за провокацията на украинските кораби в Черно море. Най-често говорят за изгодата на Порошенко да наложи военно положение преди началото на предизборната кампания. Също така се споменава предстоящия сговор между патриарха на Константинопол Вартоломей и ръководителите на разколническите църковни организации в Украйна. И едното и другото имат своята основа. Но всичко е много по-сериозно.     Въвеждането на военно положение може да бъде подготовка за реална война и разговорите за вътрешно украинските причини може да служат като информационно покритие. Не си струва да се подценява врага. През последните дни, на руските политически ток-шоу, Порошенко се представя като глупака, който устрои провокация в Черно море и загуби. Твърди се, че дори кураторите на Украйна не са във възторг от акцията му. Но Порошенко не е глупак, а господарите му - още по-малко. В предишните години в Украйна се проведоха редица военни учения с участието на контингент на НАТО. Американски инструктори дресират украинските бойци. Гласуван е бюджетът, в който са предвидени много по-големи средства за отбрана. Сега въведоха военно положение. Какви заключения могат да се направят един ден след началото: - Военните окръжия не записват студентите просто така. Тестват се способностите на мобилизационния ресурс. - \"Руските граждани, които пристигат на територията на Украйна, се изпращат у дома\". Граничарите се обучават по въпроса за контролно-пропускателен режим при военни условия. - Болниците проверяват дали са готови да приемат ранените. - Летищата и железопътните гари са под силна охрана. - Заместник-министърът на отбраната на Украйна Иван Руснак заяви, че в неговото министерство ще бъде разположен център за взаимодействие и координация, който ще работи денонощно. Нима това е за да спечели Порошенко изборите? Мероприятия по взаимодействие между военните подразделения и цивилните служби - това е последната подготовка за война. Вижда се, на задокеанския \"партньор\" силно му пари. В Москва говорят за Европа от Лисабон до Владивосток, а в Пекин мечтаят за нов копринен път. Реализацията на тези планове означава края на Съединените щати като империя. Сирия не успяха да смажат. Няма да има газопровод от Катар в Европа. \"Силата на Сибир\", северните и южните потоци ще бъдат пуснати в експлоатация през следващата година. В Европейския съюз започнаха колебания за новите санкции срещу Русия. Англо-саксонците имат много малко време. Войната няма да се запали задължително в Донбас. Може би ще има нови провокации близо до границите на Крим или Приднестровието. В същото време е възможна разсейваща маневра в Донбас и засиленото присъствие на флота на НАТО в Черно море. Следващата година 2019 може да е гореща. Бих искал да греша, но излишната бдителност няма да ни попречи. Но лекомислието и представянето на ръководителите на Независимата като клоуни на площада са наистина неуместни. Украинските диванни стратези, които молят за \"джавелини\", е време да разберат, че американците ще платят войната с Русия, но тя ще се води на украинска територия и най-вече с украинско \"пушечно месо\". Пионките влизат в бой първи и рядко доживяват до победата.   Превод: М.Желязкова", "date": "2018.12.01", "title": "В Украйна вървят последните приготовления за война с Русия"}
{"url": "http://www.classa.bg/%D1%81%D0%B2%D1%8F%D1%82/item/390032-%D0%BA%D0%B0%D0%BA-%D1%81%D0%B0%D1%89-%D0%BA%D0%B0%D1%80%D0%B0%D1%82-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D0%B4%D0%BE%D0%BB%D0%B0%D1%80%D0%B0", "text": " няколко десетилетия доларът бе „всичко” за Русия, както и за целия останал свят. Преди време американската валута прекрати битуването си в руското ежедневие. И сега пряко пред очите ни доларът стремително губи авторитета си дори и у руския бизнес. И вината за това, колкото и парадоксално да звучи, е на самите Щати.     Русия е принудена да се откаже от долара, заяви Владимир Путин на пленарно заседание на форума „Русия зове”. „Нямаме за цел да се откъсваме от долара, доларът се откъсва от нас. И тези, които вземат съответните решения, се самозастрелват не в крака, а малко по-горе”, иронично коментира президента. Като пример той дава изпълняването на договорите по линия на военно-техническото сътрудничество с Турция. „Ние разбираме, че ако извършваме разплащанията си в долари, те няма да се осъществят. Ние измислихме друг вариант, сделката все пак се случи. И така ще бъде при всеки вид стока… Затова и нямаме за цел да се откъсваме от долара, ние сме принудени да направим това, уверявам ви, ще го направим”, допълни той. При това Путин отбеляза, че правителството не иска да прави „нищо твърде рязко, което да вреди на нас самите”. Разпалеността на президента е разбираема. Руското правителство е поело курс на дедоларизация – именно премина от думи към дела, едва след като се засили политиката на санкционния натиск на САЩ срещу Русия. Преди това повече говореха за зависимостта от долара, отколкото каквито и да е реални мерки. Централната банка на Русия тази година извърши наистина безпрецедентна крачка, когато рязко снижи вложенията си в държавни облигации на САЩ. Процесът започна веднага след пролетните санкции на САЩ-. През април вложенията на Русия в държавния дълг на САЩ намаляха двойно, а през мой още три пъти, до 14,9 милиарда долара. Буквално преди дни Министерството на финансите реши да заема от чужбина не в долари, а в евро. Макар последен път да емитира евробондове преди цели пет години и основно предпочиташе да заема в американска валута. Експертите не изключват, че това е свързано с възможните санкции на САЩ през 2019 г. Освен това министерството на финансите съобщи, че има намерение да емитира бондове, номинирани в юани. ЦБ на Русия вече активно научава и населението, и банките към употреба на рубли. Регулаторът периодично въвежда нови нормативи за банките, за да направи валутните кредити и влогове по-малко привлекателни за населението и руските компании. От една страна регулаторът иска руснаците да теглят кредити в тази валута, в която получават заплатите или печалбите си, тоест в рубли. За да не се появи по-късно проблемът с валутните ипотечници. От друга страна това ще повиши финансовата устойчивост на банковата система. Още едно огромно поле за отказ от долара е международната търговия. Постепенно Русия преминава на взаимни разплащания в национални валути с чуждестранните партньори. Има данни, които говорят за снижаването на ролята на долара в постъпленията от износ от 80% през 2013 г. до 68% в края на второто тримесечие на 2018 г. До края на настоящата година ние може би ще видим снижаване до 65%, отбелязва Анастасия Соснова от ИК „Фридъм Финанс”. Откъсването от долара се случва далеч не само с продажбата на оръжие на Турция, за което разказа Путин. „Северстал”, най-големият производител на стомана в Русия, например също избягва разплащания в американската валута при износ. Ако по-рано почти всички подобни операции се извършваха в долари, то сега или в евро (половината от износа компанията го осъществява в Европа), или в национални валути, разказва бившият заместник-генерален директор по финансите и икономиката на компанията Алексей Куличенко. Освен това, ако по-рано компанията съхраняваше почти всичките си пари в американски банки, то сега изключително в руските държавни банки. Така американците няма как да замразят активи при въвеждане на нови санкции. Тази тенденция стана възможна благодарение на заплахата за санкции. Самата компания и нейният собственик Алексей Мордашов все още не са попадали в санкционните списъци, но след въвеждането на санкции по отношение на „Русал” и Олег Дерипаска нищо не трябва да се изключва. Затова и примерът на „Северстал” може да се последва и от други компании, на първо място ориентираните към износ, които работят с Европейски партньори. „Засега алтернатива на долара се вижда изключително във валутите на ключовите търговски партньори на Русия –еврото и юанът”, сочи Анастасия Соснова. Сега се води активна работа по опростяването на разплащанията в юани, развитието на платежните системи за осъществяване на транзакции, които също са инициатива на китайската страна. През октомври се разбра, че Русия и Китай готвят междуправителствено споразумение за двустранни разплащания в национални валути. Споразумението за суоповете е подписано още през 2014 г., а през 2017 г. бе разширен обемът по суоповите сделки. Според RT през 2017 г. 9% от платежите за доставките от Русия в Китай бе произвеждано в рубли, докато руските компании изплащаха 15% от китайския внос в юани. Цифрите изглеждат скромни, но три години преди това те са едва 2% и 9 съответно. И все пак преминаването към международна търговия напълно в рубли е сложно, а и неизгодно за самата Русия. Както отбеляза Алексей Кудрин курсът на рублата има много силна волатилност, затова и преходът от долар на рубла в разплащанията във външната търговия ще означава нуждата всъщност „да се плаща особен, допълнителен данък върху тази сигурност”. По данни от юли т.г. в международните разплащания делът на долара е 42,63%, на еврото 36,74%, а на рублата – едва 0,26%. В глобален мащаб рублата по-скоро претендира за ролята на регионална валута на територията на страните от ОНД. Първо място по разплащания в национална валута с Русия исторически заемат страните от ОНД и от ЕАИС. На второ място е Китай, но с голямо изоставяне. Така, делът на разплащанията в национални валути между Русия и Казахстан вече достига 63% и може да се увеличи до 75% според руското Министерство на икономиката. „Видяхме, че благодарение на нашите задокеански приятели, които всячески прекъсват платежните възможности за нашите най-големи компании, нашите големи компании и банки най-накрая започват да проявяват интерес към рублата. Ако по-рано ние в правителството ги гонихме и ги заставяхме да преминават на рубла, то сега виждаме, че те сами идват да предлагат различни решения. Затова процесът на така наричаната дедоларизация или по-правилно – превод на нашата външна търговия на рубли, е постигнал безпрецедентна инерция”, заяви наскоро заместник-министърът на финансите Алексей Моисеев. Така дори и без разработваните от министерството на финансите мерки по дедоларизацията на международните търговски сделки може да се каже, че процесът е стартиран от самите американци.   Превод: В.Сергеев", "date": "2018.12.01", "title": "Как САЩ карат Русия да се откаже от долара"}
{"url": "http://www.classa.bg/%D1%81%D0%B2%D1%8F%D1%82/item/390033-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D1%81%D0%B0%D1%89-%D0%BA%D0%B8%D1%82%D0%B0%D0%B9", "text": "Щатските пазари приключиха петъка оптимистично, след като китайски представител заяви, че САЩ и Китай намират общи позиции по търговията преди ключовата среща между президента Доналд Тръмп и китайския му колега Си Дзинпин, съобщава  CNBC. Индексът на сините чипове  се повиши със 200 пункта. По-широкият  500  и технологичният  отчетоха ръстове от съответно 0,8% и 0,7%. Ройтерс съобщи, че според китайски представител „консенсусът стабилно нараства“ в търговските разговори САЩ-Китай. Той добавя, че различията между двете страни все пак остават. Новината изстреля цените на акции до най-високите им нива за деня, изтривайки по-ранните загуби.     Тръмп и Си Дзинпин ще имат обща вечеря в събота в рамките на форума Г-20 и се очаква да обсъдят търговските отношения между двете страни. Акциите на  и  поскъпнаха съответно с 4,4% и 0,8%. Тези компании се смятат за показатели за глобалната търговия заради високата им експозиция към чуждестранните компании. Днес бе и последният ден на търговия за месеца. За ноември  S&P 500  отбеляза ръст от 1,8%, а  Dow  - от 1,7%.  Nasdaq  също успя да завърши с месечно повишение, макар и по-малко - от 0,3%. На облигационните пазари доходността по държавните ценни книжа спадна в очакване на срещата на Г-20. Доходността по  10-годишните държавни облигации  се понижи до 3,011 процента, а по  30-годишните ДЦК  – до 3,308 процента. На валутните пазари доларът укрепна в петък, повлиян от очакваната среща САЩ-Китай през уикенда. Индексът на  долара , който измерва стойността му спрямо шест конкурентни валути, се повиши с 0,49% до 97,25 пункта – доста над едноседмичното дъно от 96,626 пункта от четвъртък. В същото време цената на  еврото  се понижи с около две трети от 1 процент до 1,1312 долара, а доларът укрепна спрямо  йената  до 113,61 йени за долар.  Паундът  отслабна спрямо щатската валута до 1,2745 долара. Цените на петрола продължиха негативното си представяне в петък преди срещата на ОПЕК+ в началото на декември и на фона на нарастващите резерви суров петрол в САЩ. Двата глобални бенчмарка – Брент и  WTI,  отбелязаха най-лошия си месец от над 10 години през ноември, губейки над 20% от стойността. Фючърсите върху американския суров петрол  се понижиха с 52 цента, или 1%, до 50,93 долара за барел, а върху сорта  Брент  – със 76 цента, или 1,3%, до 58,75 долара за барел. Златото  обаче поевтиня на фона на по-силния долар. Контрактите на ценния метал се оказаха с 0,31% надолу до 1226,70 долара за тройунция.", "date": "2018.12.01", "title": "Потенциалната сделка САЩ-Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390034-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%BD%D0%B0%D1%83%D0%BC", "text": "  Св. пророк Наум живял 700 години преди Рождество Христово. 200 години преди него  , по Божия повеля предсказал разрушението на Ниневия  за големите беззакония на нейните жители. Ниневитяни се покаяли и всеблагият Господ отменил строгата Си присъда. Но след известно време те пак се развратили. Тогава Господ чрез устата на пророк Наум им открил страшните бедствия, които ще ги постигнат.     Пророчеството се сбъднало точно. Ниневия, един от най-големите и богати градове на древния свят, била разрушена д o  основи и разграбена от враговете. Разливането на р. Тигър довършило опустошението. Сега едва може да се познае мястото, където е бил тоя грамаден град. Пророк Наум предсказал и други събития и утешавал верните Божии служители чрез откриване на евангелските обещания. – се провиква пророкът.  ( Пророчеството за гибелта на Ниневия от вода и огън се изпълнило буквално. Обсадена от врагове (Циаксар, Мидийският цар и Набопаласаром, Вавилонски цар около 600 г. пр. Р.Хр.), Ниневия твърдо устоявала на обсадата цели три години. И само разливането на река Тигър, която разрушила градските стени, дало възможност на враговете да влязат в града и да го разрушат до основи, преди ниневитяните да успеят да издигнат нова стена ( ). Ниневийският цар Сарданапал се отчаял за своето спасение и от страх да не бъде пленен, повелил в самия дворец да бъде запален голям огън, събрал всички свои съкровища и изгорил в него себе си заедно със всички наложници. Така се изпълнили грозните думи на Наум и другия велик   ( ). Освен пророчеството за падането на Ниневия, в книгата на пророк Наум могат да бъдат открити и месиански черти: \"Наум изрича, - казва блажени Теодорит, - гибелта на Ниневия, на нейните войски и градове, затова че макар и да се покаяли след проповедта на Иона, те скоро забравили за нея и излезли на оръжие срещу Израил. Но, продължава той, книгата съдържа и следното пророчество за Спасителя: \"  ( . на ц.сл.:  ), та така както на Адам Бог вдъхнал дихание за живот, така и Владиката Христос, възобновявайки този образ,   на апостолите   ( ). Затова и под цялото разрушено царство на асирийците в Книгата на пр. Наум ние разбираме властта на дявола, победена от Владиката Христос, а под ликуващия Иуда разбираме вселената, ликуваща за спасението\"", "date": "2018.12.01", "title": "Св. пророк Наум"}
{"url": "http://www.classa.bg/%D1%81%D0%B2%D1%8F%D1%82/item/390035-%D1%84%D0%B8%D0%BD%D0%B0%D0%BB%D1%8A%D1%82-%D0%BD%D0%B0-%D0%BA%D0%BE%D0%BF%D0%B0-%D0%BB%D0%B8%D0%B1%D0%B5%D1%80%D1%82%D0%B0%D0%B4%D0%BE%D1%80%D0%B5%D1%81-%D1%89%D0%B5-%D1%81%D0%B5-%D0%B8%D0%B3%D1%80%D0%B0%D0%B5-%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD-%D1%81%D0%B0%D0%BD%D1%82%D1%8F%D0%B3%D0%BE-%D0%B1%D0%B5%D1%80%D0%BD%D0%B0%D0%B1%D0%B5%D1%83", "text": "Финалът на Копа Либертадорес между Бока Хуниорс и Ривър Плейт ще се играе на стадион Сантяго Бернабеу, Мадрид, в неделя 9 Декември в 20:30 (испанско време), както бе потвърдено от Южноамериканската футболна конфедерация Конмебол. Южноамериканската футболна агенция е постигнала споразумение с ФИФА, УЕФА, Испанската Кралска футболна федерация и Реал Мадрид. По този начин столицата на иберийската държава спечели надпреварата с други градове, като Асунсион (Парагвай), Доха (Катар), Меделин (Колумбия) и Маями (САЩ).   Решението бе взето, след като испанският премиер Педро Санчес даде одобрението си вторият мач да се проведе в страната му. Бернабеу, митичният стадион където играе Реал Мадрид, ще бъде сцената, на която най-накрая ще се играе отложеният мач. Мадридският клуб от своя страна вече се е свързал с правителствените органи, за да координира сигурността на срещата. Слуховете, че финалът може да се играе в Испания, започнаха да се разпространяват в сряда. Ла Кадена Сер съобщи, че Международната футболна федерация (ФИФА) ще получи положителен отговор, след като се свърже с Кралската испанска футболна федерация (RFEF).   Дисциплинарният трибунал на футболната конфедерация на Южна Америка санкционира клуб Ривър Плейт за безредиците, с премахване на две дати за международни мачове на техния стадион и глоба в размер от $ 400 000. В предишния мач - финал на Копа Либертадорес, насрочен за събота 25 ноември, автобусът с играчи на Бока Хуниорс е бил нападнат с камъни, които са причинили спирането на ангажимента от страна на Южноамериканската футболна конфедерация.   След търсене на решения, с участието на топ лидерите на световния футбол, най-накрая Бернабеу ще приеме това дерби на аржентинския футбол, въпреки че все още се очаква решението на Дисциплинарния съд на Конмебол.", "date": "2018.12.01", "title": "Финалът на Копа Либертадорес ще се играе на стадион Сантяго Бернабеу"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390041-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1145 г. започва Вторият кръстоносен поход. През 1347 г. българският цар Иван Александър се жени за еврейката Сара, която приема свето кръщение и християнското име Теодора. През 1408 г. Москва е обсадена от войските на татарския хан Едигей.   През 1640 г. Португалия възвръща независимостта си от Испания и Жоао IV отново се възкачва на трона.   През 1648 г. по време на Английската революция е пленен крал Чарлз I.   През 1742 г.  Руската императрица Елисавета нарежда евреите да бъдат изгонени от Русия.   През 1804 г. Наполеон Бонапарт се жени за Жозефина Боарне.   През 1822 г. Педро I е коронован за император на Бразилия.   През 1822 г. 11-годишният Ференц Лист дебютира като пианист на концерт във Виена.   През 1835 г. Ханс Кристиян Андерсен издава първата си книга с приказки.   През 1855 г. пощата в Канада въвежда като услуга паричния превод.   През 1864 г. в Русия е въведено разделяне на гимназиите на хуманитарни и технически.   През 1887 г. британският писател Артър Конан Дойл публикува разказ, в който за първи път главен герой е детектива Шерлок Холмс.   През 1891 г. американецът Джеймс Наисмит изобретява играта баскетбол.   През 1913 г. в автомобилните заводи Форд е пусната първата поточна линия.   През 1918 г. Исландия става автономно кралство, но все още обединено с Дания.   През 1918 г. Румъния се обявява за обединена държава след като Трансилвания става част от страната, а преди това, на 27 март с.г. са присъединени Бесарабия и Буковина.   През 1918 г. е провъзгласено Кралство на сърби, хървати и словенци, по-късно преименувано на Кралство Югославия.   През 1939 г. Втората световна война: Окупационните власти на Варшава издават разпореждане всички евреи да носят като отличителен знак Звездата на Давид.   През 1943 г. Втората световна война: В Техеран (Иран) е закрита конференцията на държавните лидери от Антихитлеристката коалиция Франклин Рузвелт, Уинстън Чърчил и Йосиф Сталин.   През 1953 г. отпечатан е първият брой на еротичното списание Плейбой.   През 1956 г. в България е обявено приключването на преброяване на населението, резултатите от което са обявени на 17 януари 1957 г.   През 1956 г. в Мелбърн е установен рекорд по посещаемост на бейзболен мач - 114 хиляди зрители.   През 1959 г.  Студената война: 12 държави подписват във Вашингтон Антарктическия договор, с който Антарктида се запазва за ядрени взривове и складиране на радиоактивни материали и се забраняват военни дейности на този континент.   През 1972 г. с извеждане в космоса на българска апаратура на съветския спътник Интеркосмос 8 България е вписана като 18-тата космическа страна в регистъра на ООН.   През 1981 г. е създаден дарителския фонд 1300 години България.   През 1987 г. започва строителството на Тунела под Ла Манш.   През 1988 г. за първи път се чества Световният ден за борба срещу СПИН.   През 1990 г. френските и британските строителни работници се срещат под Ла Манш при строителството на Тунела под Ла Манш.   През 1990 г. е създадено  Националното бюро по заетостта, днешната Агенция по заетостта.   През 1991 г. на състоялия се референдум украинците категорично гласуват за независимост от СССР.   През 2000 г. България е извадена от негативния Шенгенски визов списък.   През 2009 г. влиза в сила Договора от Лисабон, който заменя двата договора, осигуряващи конституционна основа на Европейския съюз - Договора от Маастрихт и Римските договори.", "date": "2018.12.01", "title": "1 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/390026-%D0%BD%D0%B0%D0%B9-%D0%BC%D0%BE%D0%B3%D1%8A%D1%89%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0-%D0%BA%D0%BE%D0%B8-%D1%81%D0%B0-%D0%B2%D1%80%D0%B0%D0%B3%D0%BE%D0%B2%D0%B5,-%D0%BA%D0%BE%D0%B8-%D1%81%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%B8", "text": "Срещата на върха на най-могъщите политици в света този път може да се окаже особено вълнуваща. В Буенос Айрес сега се събират индивидуалисти, автократи и убедени европейци. Какво ги свързва и разделя - вижте тук: САЩ и Саудитска Арабия: лъжовни очи? Срещата на върха може да се превърне в тежко изпитание за саудитския престолонаследник: аржентинският клон на правозащитната организация \"Хюман райтс уоч\" е внесъл иск срещу принц Мохамед бин Салман за предполагаемо съучастие в убийството на журналиста Джамал Кашоги. На практика само американският президент продължава да е на страната на принца - Тръмп не вярва във вината на Салман     Саудитска Арабия и Турция: ще се разберат ли? Убийството на Кашоги, извършено на турска територия, обтяга силно отношенията и между Салман и турския президент Ердоган. Турците се опитват да разкрият това престъпление, за разлика от саудитците. Но и турската подкрепа за Катар обременява двустранните връзки. Ердоган обаче разчита на инвестиции от Саудитска Арабия и в Буенос Айрес сега може да се получи интересна среща между двамата.     САЩ и Турция: една трудна връзка Трудно е да ги определим като приятели. Прекалено много различия и спорове имат президентите Тръмп и Ердоган - арестът на американския пастор Брънсън; съдбата на Фетхуллах Гюлен; икономическите санкции, а сега и убийството на Кашоги, за което Анкара обвинява Тръмп, че умишлено игнорира темата. Накратко: отношенията между Вашингтон и Анкара са напрегнати.     САЩ и Китай: в търговска война Наказателни мита и заплахи: от няколко месеца насам двете най-големи световни икономики не спират да си разменят удари. А преди срещата на върха на Г20 Тръмп заплаши с нови мита. САЩ обвиняват Китай в кражба на интелектуална собственост. В Аржентина сега възможната среща Тръмп-Дзинпин се очаква с огромен интерес. Изобщо не е ясно обаче дали тя може да помогне за намирането на изход от ситуацията .       САЩ и Русия: криза в отношенията Имали са и по-добри моменти: макар Тръмп да се стреми към добри отношения с руския си колега Путин, времето на първоначалните ласкателства и размяна на комплименти отдавна отмина. Двустранните отношения са обременени от кризата в Украйна, войната в Сирия и предполагаемата руска намеса в американските президентски избори. Доналд Тръмп отказа да се види на четири очи с Путин     Франция и Канада: истинско мъжко приятелство Още след първата им среща стана ясно: това е истинско мъжко приятелство. Президентите на Франция и Канада - Макрон и Трюдо - не пропускат възможност да покажат колко добре функционира всичко помежду им. Напр. около търговското споразумение СЕТА. На срещата на Г20 в Аржентина сега със сигурност ще видим много прегръдки между двамата.     Франция и Германия: двама европейци срещу всички националисти В речта си пред Бундестага съвсем наскоро Макрон предупреди за опасността от затъване на света в \"национализъм без памет и фанатизъм без ценности\". За френския президент Обединена Европа е отговорът на \"разединението в света\", а в лицето на германската канцлерка той има един силен партньор и съмишленик. По въпроса за по-нататъшното единение в Европа двамата не пестят сили и енергия.     ЕС и Япония: европейско-японска дружба През лятото те създадоха най-голямата икономическа зона в света: японският премиер Абе и шефовете на ЕК Юнкер и на ЕС Туск подписаха споразумение за свободна търговия - най-голямото, сключвано някога от ЕС. С него ЕС и Япония излъчиха ясно послание в подкрепа на глобализирането и срещу протекционизма à ла Тръмп. В Аржентина ЕС и Япония ще се покажат като съюзници.  ", "date": "2018.12.01", "title": "Най-могъщите в света: кои са врагове, кои са приятели?"}
{"url": "http://www.classa.bg/%D1%81%D0%B2%D1%8F%D1%82/item/390027-%D0%B7%D0%B0-%D0%B8%D0%B7%D1%80%D0%B0%D0%B5%D0%BB-%D0%B3%D0%BB%D0%B0%D0%B2%D0%BD%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0-%D1%82%D0%B5%D0%B6%D0%BA%D0%BE-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B0%D1%82%D0%B0-%D1%85%D0%B8%D0%B7%D0%B1%D1%83%D0%BB%D0%B0-%D0%B2-%D0%BB%D0%B8%D0%B2%D0%B0%D0%BD", "text": "Около 25 израелски войници в пълно бойно снаряжение патрулират под лунната светлина близо до село на ливанската граница заедно с куче, обучено да открива бомби, търсейки експлозиви и диверсанти. Внезапно групата спира. Очилата за нощно виждане засичат двама подозрителни мъже, които се появяват зад хребета и държат нещо като бинокли.     Може ли това да са партизани на Хизбула? Ливански войници на нощен патрул? Или може би миротворци на ООН? Мъжете изглеждат невъоръжени и тъй като са от другата страна на международно признатата „синя линия“, която разделя двете държави, израелските войници продължават нататък, приключвайки още един рутинен пеши патрул по живописната граница, където обстановката остава спокойна, но напрегната след кръвопролитните битки по време на войната през лятото на 2006 г.     Въпреки че сега вниманието е съсредоточено върху еткстремистите в Газа на южния фронт, главната тревога на Израел по отношение на сигурността е на север – по границата с Ливан. Израелски служители отдавна предупреждават, че заплахата от управляващата Газа организация Хамас бледнее в сравнение с тази от подкрепяната от Иран ливанска въоръжена групировка Хизбула – тежко въоръжена мини-армия с ценен боен опит и арсенал от около 150 000 ракети, които могат да достигнат почти всяка част на Израел. Именно на този северен фронт израелските войници се изправят лице в лице срещу партизаните от Хизбула и там всяка престрелка може да разпали пълномащабна война. „Правилата на играта са много ясни. Те знаят, че аз съм тук, а аз зная, че те са там“, каза местният батальонен командир подполковник Авив. „Но ако развалят уравнението, те ще бъдат ударени.“ От своята база по границата близо до израелската селскостопанска община Авивим той може да види разположеното на хълм ливанско село Марун ал Рас, наблюдателен преден пост на ООН и нова квадратна къща в земеделско поле, за която се предполага, че е наблюдателен пост на Хизбула. Договореното с посредничеството на ООН примирие, с което приключи войната през 2006 г., забранява на войските на Хизбула да се приближават до границата. Но израелското разузнаване твърди, че бойците на Хизбула действат свободно, обикновено невъоръжени и в цивилни дрехи. Понякога те идват само на няколко метра от израелските войски, казва то. Разделя ги само ограда от бодлива тел, но активни действия няма. „Те са много дисциплинирани войници. Няма да започнат нищо“, каза Авив, който според военните правила може да бъде идентифициран само с малкото си име. Когато наскоро министър-председателят Бенямин Нетаняху реши да не предприема пълномащабно настъпление в Газа, той посочи като основание сегашния „деликатен за сигурността период“ и до голяма степен се смяташе, че става дума за северния фронт. Израел като цяло се въздържа от замесване в гражданската война в Сирия, където Хизбула води ожесточени сражения рамо до рамо с войските на президента Башар ал Асад. Израел обаче нанася множество въздушни удари срещу, както смята той, ирански доставки на модерни оръжия, предназначени за Хизбула. Доскоро израелските изтребители летяха безнаказано в сирийското небе. Но това беше строго ограничено, след като руски самолет беше свален от сирийските сили през септември в отговор на израелски въздушен удар. Този инцидент с приятелски огън разпали гнева на Русия към Израел и ускори доставката на усъвършенствани системи за противовъздушна отбрана „С-300“ за Сирия. След като гражданската война в Сирия затихна, получилата възможности за действие Хизбула сега е свободна отново да утвърди позициите си у дома в Ливан и пак да се съсредоточи върху Израел, каза депутатът и пенсиониран генерал Еял Бен-Реувен, командвал израелски сухопътни войски във войната през 2006 г. Хизбула, която е въоръжена с по-точни ракети и боеприпаси, сега представлява доста по-опасна заплаха, каза той. „Една терористична организация, за разлика от една държава, не трупа оръжия за възпиране, а за да ги използва някой ден“, каза той. „Подозирам, че сега те ще се опитат да предизвикат Израел. Войната, за която трябва да се подготви израелската армия, е с Хизбула.“ Никоя от двете страни не изглежда заинтересована за момента от нова пълномащабна конфронтация като едномесечната война през 2006 г., която завърши с патова ситуация и при която бяха убити над 1200 ливанци и 160 израелци. Със своята изоставаща икономика и парализирано правителство Ливан изглежда едва ли би понесъл нова война. Въпреки че е окуражена политически от войната в Сирия и се добра до властта на парламентарните избори в Ливан по-рано тази година, Хизбула преживява финансова криза. Тя също така се възстановява, след като стотици нейни бойци бяха убити или ранени в Сирия. Все пак Израел я обвинява в разпалване на напрежението. Армията казва, че наскоро е открила бойни предни постове за наблюдение по границата, изградени под прикритието на кампания за засаждане на дървета от организация за опазване на околната среда, наречена „Зелено без граници“. Организацията признава, че е свързана с Хизбула, но казва, че дейността й е чисто природозащитна. Нетаняху също обвини Хизбула в изграждане на тайни обекти за изстрелване на ракети близо до международното летище на Бейрут. Армията казва, че Хизбула създава нови пускови площадки сред гражданското население – капан, който може да затрудни Израел да предприеме силов отговор. Армията обаче казва, че главната й тревога са подкрепяни от Иран усилия за превръщане на някои от неуправлявани ракети на Хизбула в прецизни боеприпаси, които могат да причинят много по-голямо разрушение на израелски цели. Хизбула отказа да отговори на обвиненията. Нейният лидер Хасан Насралла каза, че напоследък групировката е „по-уверена отвсякога“ и готова за война по всяко време. На място възможността за неприятности е ясна. Израел окупира части от Южен Ливан, преди да се изтегли през 2000 г. до определената от ООН демаркационна „синя линия“. Но Ливан и Хизбула оспорват части от картата на ООН, а двете враждуващи страни така и не са договорили официална граница. Заради неравния терен усъвършенстваната северна ограда на Израел не минава точно по границата, което създава анклави израелска територия, които са вътре в синята линия, но извън оградата. Израел по-рано пренебрегваше тези райони, а войските му попаднаха в засада там през 2006 г. Сега той засилва своето присъствие, укрепва оградите и разчиства растителността, за да подобри наблюдението. Той също така изпраща сигнал, че няма да търпи нарушения – дори при нощен патрул израелските войски не крият присъствието си. „Аз съм заинтересован те да видят, че съм тук“, каза подполковник Авив и показва заредения си модифициран автомат „М-16“. „Няма изненади.“   БТА", "date": "2018.12.01", "title": "За Израел главна тревога представлява тежко въоръжената Хизбула в Ливан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390028-%D0%B3%D1%80%D0%BE%D0%B7%D0%BD%D0%BE%D1%82%D0%BE-%D1%88%D0%BE%D1%83-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8", "text": "Вместо да се борят за по-голямо доверие, партиите в България предпочитат да се адаптират към недоверието. Затова и непрекъснато се самоунижават. Каква е целта на грозното им шоу?           В телевизионно студио са се събрали видни представители на двете основни български партии - ГЕРБ и БСП. Управляващите твърдят, че опозицията \"не ходи на работа\" и затова трябва да ѝ се спре заплатата. Казусът е ясен - БСП бойкотира част от пленарните заседания и застрашава кворума, а ГЕРБ иска да дисциплинира социалистите, като им наложи парични санкции за отсъствие. От аргументацията зрителят остава с впечатлението, че в парламента просто \"не ходят на работа\" и въпреки това получават пари. БСП отговаря, че заплатите на депутатите по принцип трябва да се намалят. Зрителят се убеждава, че дори и да \"ходят на работа\", депутатите получават твърде много пари за това, което вършат. Общият извод от шоуто е, че депутатската \"работа\" е от малка обществена полза и е свръхплатена. На другата стутрин ГЕРБ измислят допълнителна глоба за \"неходене на работа\": 700 лева за всяко неизвинено отсъствие. Тук се включва и лидерът на \"Воля\" Веселин Марешки, който предлага директно 10 000 лева глоба от държавната субсидия за партията. Човек започва да се чуди: защо не и сто пръчки на голо като допълнителна мярка за отсъстващите депутати. В други телевизионни студиа управляващи депутати се потят да обяснят защо ще гласуват отново държавна субсидия за партиите. Междувременно публиката вече е дълбоко убедена, че те не ходят на работа и вземат твърде много пари. Затова без много дебати държавната субсидия за партиите е все пак прокарана в парламента. Шизофренията става пълна - тези, които \"не ходят на работа\" и така или иначе вземат \"твърде големи заплати\", ще получават и щедра държавна субсидия. Водещи са възмутени, политици гледат гузно като домашен любимец, който е изял суджука на стопаните. Впрочем, такъв е и погледът на министър-председателя няколко дни по-рано - по време на гостуването му в предаването на Слави Трифонов, когато става дума за партийната субсидия. Но като опитен политик Борисов бързо се окопитва и обещава, че ще внесе предложение за радикално намаляване на субсидията. Което обаче не се приема в парламента... Защо се разиграва това грозно шоу, чиято цел е една-единствена - колективно самоунижение на партиите и на политическото представителство? Защо няма нито един политик, който да защити полезността си за общото благо?   Самоунижението като популистка стратегия   Отговорът на този въпрос стига по-дълбоко от обичайното и донякъде здравословно лицемерие, типично за политическата сфера. Проблемът е в това, че партиите вместо да се борят за по-голямо обществено доверие, предпочитат да се адаптират към недоверието и да го използват за тактически цели спрямо опонентите си. Днес партиите предпочитат да не спорят за ползите от тяхното съществуване, а по-скоро твърдят, че излизат евтино на хазната или по-евтино от опонентите си. Затова и непрекъснато се надпреварват кой ще си намали заплатата най-много или пък кой ще критикува най-силно държавните субсидии. Най-популярните мерки в тези популистки времена са две: намаляване на броя на депутатите и намаляване на парите за политика (партии). Зад тези мерки всъщност стои обезценяването на политиката. Вместо да се борят срещу това обезценяване, партиите всъщност се състезават кой ще предложи по-обезценяваща мярка: по-малко депутати срещу по-малко пари. А тези, които не се поддадат на подобен натиск, се чувстват гузни и самоунизително се извиняват. Важна функция на самоунижението е, че то скъсява дистанцията между \"елита\" и \"народа\". Грозното шоу, в което политици се надпреварват да убедят публиката кой е по-евтин и безполезен, всъщност отнема и малкото останал авторитет на партийността. Неговата цел е да покаже, че партията няма някаква отделна тежест, някаква особена експертиза или почтеност. Напротив, партията е точно такава, какъвто е и народът с всичките качества и недостатъци на средния избирател. Днес популистките партии затова са се отказали от всякакви образователни функции. Те не обучават хората на някаква собствена идеология, а са просто огледало, в което той да се огледа. Те са рупор на всякакви предпочитания и нагласи, стига те да са широкоразпространени. В една такава среда политиката се населва с одиозни фигури - колкото повече недостатъци има някой, толкова по-подходящ е за самоунижение и за затвърждаване на чувството, че политиците не са с нищо \"повече\" от \"обикновените хора\". В тази психологическа игра някой може да види триумф за демокрацията - недоверието към политиците и чувството за равенство между тях и останалите са безспорно здравословни характеристики на всяко демократично управление. Но преминаването в крайности също има своята цена.     Цената на популистката демокрация   Първо, партиите имат за задача да вземат решения в трудни ситуации, за които след това да носят и отговорност. Ако те са едно и също с народа - само трансмисия на волята му - кой носи отговорност за решението в крайна сметка? Отказът на партиите от собствен авторитет им дава възможност да си \"измият ръцете\" с волята на народа, когато решенията им се окажат погрешни. Второ, политиката е успешна, когато може да убеди хората, че временни жертви си струват, за да се постигнат бъдещи големи цели. Ако партиите се водят единствено от временните настроения на хората, то подобна дългосрочна политика става невъзможна. Голямата опасност от популистките партии е, че те превръщат дългосрочните и смислени реформи в невъзможни за изпълнение. Оцеляването им ден за ден е свързано единствено със следването на моментните народни настроения и изключва някаква дългосрочно-рационална стратегия.   И накрая, докато партиите и политиците се самоунизяват и надпреварват да доказват безполезността си, властта се изплъзва от демократичните органи към бизнес интереси и задкулисни играчи. Така например, докато правителството Борисов 3 се опитва да оцелява като внимателно следва всяка смяна в настроенията на шумни групи, в съдебната система се подготвя преврат с цел да бъде отстранен Лозан Панов - единственият висш магистрат, който е неудобен на определени интереси. През това време партийните представители на управляващите са заети да спорят за това кой ще излезе по-евтино на електората и дали е конфликт на интереси да ползваш голям апартамент на кръстника си, който може би е масон. Второто, разбира се, не е редно, независимо дали става дума за масон или не. Да, популистката демокрация е демокрация, но с много ниско качество.    ", "date": "2018.12.01", "title": "Грозното шоу на българските политици"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390020-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%B3%D0%BB%D0%B5%D0%B4%D0%B0%D0%BC%D0%B5-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5-%D0%B8", "text": "Има неща, които не бива да се гледат по различни причини - здравословни, психологически или пък поверия. Които обаче имат зад себе си жизнения опит на десетки поколения. Кои са тези неща, върху които тегнат строги забрани да не бъдат гледани.       Смята се, че това причинява физическо увреждане на очите. Кварцовата лампа излъчва голяма и агресивна луминесценция, която се използва за лечение на артрит, язви и други заболявания. Ако се намирате близо до работна лампа и когато я погледнете, може да настъпи сериозно изгаряне. В такива случаи, след известно време, върху клепачите ще се образуват тъмносиви или жълтеникави корички, които пречат на пълното отваряне на очите, а най-често е невъзможно дори малко да се отворят очите.       Смята се, че това може да донесе болест или дори смърт на някой от вашите близки. Това се дължи на прехода на душата на покойника от този на онзи свят. Той може да види, че някой я гледа и ще се ядоса или уплаши (поради същата причина се покриват огледалата) и ще отмъсти на всички и на онзи, който я гледа през прозореца.       Смята се, че така можете да привлечете в дома злите сили, които, и така напъват да нахлуят вътре със спускането на тъмнината. Те реагират особено остро на децата, които вместо да спят, гледат през прозореца. Ето защо в много страни е строго забранено на децата да гледат през прозореца нощем. Причината е, че, когато злите духове влязат в къщата, те остават там много дълго време, пречат на хората да спят и носят нещастия.      Смята се, че излъчването по време на този процес е в ултравиолетовия диапазон, който е невидим за човешките очи и просто не реагират на него. В същото време светлинният поток е толкова силен, че при продължителна експозиция настъпва изгаряне на очите. Ефектът от нараняването се усеща след известно време, което влошава още повече пораженията.        Смята се, че дори когато просто спите на светлината на пълната Луна,  вие ѝ отдавате енергията си. Пълнолунието от древни времена се отъждествява с вакханалиите на тъмните сили. Нищо чудно, че вампирите и върколаците в легендите получават силата си през този период, защото и те изсмукват жизнените сили на хората. Светлината на пълната Луна изчерпва енергийните ви резерви, така че не се препоръчва да я гледате от прозореца си: той действа като усилвател между вас и нея. Затова при пълнолуние дръпнете плътно щорите или завесите, за да Покрийте прозорците с пълна луна с завеси, за да не подхранвате злото с енергията си. В противен случай, пълната Луна, видяна от прозореца, ще ви лиши от късмет за няколко дни напред.       Смята се, че през първите 40 дни ангел-пазителят на бебето е твърде слаб и не може да защити детето от злото око. През това време само на родителите му се позволява да се любуват на детето. Ето защо, ако не искате да бъдете обвинени за някое заболяване на кърмачето, отклонете погледа си от бебето и обърнете главата си на другата страна.   7 - 10. Не бива да гледате в огледалото в няколко случая    Не се препоръчва да гледате в очите на отражението си, както и когато плачете в огледалото. Смята се, че от това можете да се побъркате. А всъщност не бива да се гледате сами в очите, в огледалото, защото ще се уморите и ще увредите зрението си. Окото е невероятен човешки орган, който може да се гледа много дълго време. Но немигащият поглед в огледалото увеличава напрежението в роговицата на окото. Едновременно с това липсва естественият овлажнител и очите започват да болят.   Същото се случва при продължителна комуникация с компютърния монитор.  Не бива да се гледате в огледалото и когато плачете.   Гледайки се в огледалото, докато плачете, може да си навлечете проблеми и неприятности. Както казват така, можете да оплачете целия си живот. Свързват това с тежкото състояние на ума по време на плач.  Не е желателно да гледате през нощта в огледалото - зли духове могат да излязат оттам. Ако пък погледнете в счупено огледало - чакайте неприятности в продължение на седем години, всеки знае това от детството.", "date": "2018.12.01", "title": "Не бива да гледаме погребение и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390021-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%B8%D0%B7%D0%B1%D1%8F%D0%B3%D0%B0-%D0%B4%D0%B0%D0%BB%D0%B5%D1%87-%D0%BE%D1%82-%D0%BD%D0%B8%D0%BA%D0%B8", "text": "  Половинката на новия вратар на Левски Николай Михайлов - Николета Лозанова празнува своя рожден ден на континента Африка. Плеймейтката избра екзотичната дестинация Танзания, като се настани в суперлуксозен комплекс на острова Занзибар, където нощувката започва от 1000 лева нагоре.     За изживяванията в топлата дестинация Ни Ло се похвали със снимка в Инстаграм, на която се къпе в стъклен басейн, докато възлюбеният й се поти в снежна София.     Ден преди да си пожелае: „Честит рожден ден на мен“, бившата тв водеща пусна чисто нова колекция бельо, посветено на по-пищните дами и бременните жени.   Едно от рекламните лица е Алекс Петканова, която чака първата си рожба от „лудия“ репортер Даниел Петканов.  Във фотосесията се включиха още 20-годишната моделка Естер Чардаклиева и колежката и Петя Христова, както и пищната красавица Йелена Александров.      ", "date": "2018.12.01", "title": "Николета избяга далеч от Ники"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390022-%D0%B1%D0%BE%D0%B6%D0%B8%D0%B3%D0%BE%D0%BB-%D0%BF%D0%B0%D0%BA-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0", "text": "Валери Божинов отново показа шеговитата си страна. Този път нападателят на Ботев (Враца) яхна голям снегорин.  Снимката пък бе разпространена от официалната \"Фейсбук\" страница на врачани, като към нея те добавиха следния текст: \"Нямайте съмнение, че теренът в неделя ще бъде в отлично състояние\".     С това съобщение от Ботев очевидно визираха предстоящото домакинство, в което приемат Септември София. Срещата е от 17-ия кръг на Първа лига и ще се състои в неделя, 2 декември, от 12:30 часа.", "date": "2018.12.01", "title": "Божигол пак се забавлява!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390023-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да бъдете не само по-отстъпчиви, но и по-меки в комуникациите. Кой се нуждае, от вашата непоклатима вяра в талантите ви? На работа, бъдете по-изпълнителни, така шефът ще ви забележи и възложи печеливш проект. В любовта, ще трябва да се измъквате от трудна ситуация, но вие сте достатъчно мъдри за това. ТЕЛЕЦ ( 21 април - 21 май )  Днес се препоръчва да се заемете с по-мащабни дела. Оставете малките и безперспективни проекти. В колектива се дръжте любезно с онези, които се опитват да ви помогнат. Важни разговори с началника, е по-добре да отложите за по-добри времена. А, в любовта, трябва да покажете алтруизъм, както и да станете истински рицари за избраника си. БЛИЗНАЦИ ( 22 май - 21 Юни ) Трябва да бъдете по-уверени в себе си и да се откаже от страховете, които пречат на бъдещата ви работа. В любовта, не се опитвайте да кажете истината в очите на вашият избраник. Дори ако смятате себе си за гений. На здравето си, трябва да обърнете по-голямо внимание, така че да не се активират стари заболявания.   РАК ( 22 юни - 23 юли ) Демонстрирайте взискателност не само към себе си, но и към околните. Опитите на някой, да ви използва за собствените си цели няма да успеят. Но само, ако сами не се подадете. Вечерта ще се наложи, да се занимавате с подреждане на дома и дребни ремонти. В помощ ще ви бъде, богатият опит. ЛЪВ ( 24 юли - 23 август ) Днес често ще се ядосвате и дразните на онези, които не отговарят на вашите очаквания. Опитайте се, по-спокойно да решавате финансовите въпроси, в противен случай ще останете без спестявания. Не е желателно в този ден да инвестирате пари и да сключвате договори. По-добре се задоволете с това, което имате. Особено в личния живот. ДЕВА ( 24-ти август - 23 септември ) Очаква ви труден ден, така че не трябва да разчитате на лесни успехи. Тестовете в любовта могат да бъдат преодолени само по един начин, с компромиси. Един добър ден за големи покупки, които ще се окажат качествени и полезни. Вечерта, може леко да се изнервите, заради близък роднина. ВЕЗНИ( 24 септември - 23 октомври) Лесно ще отгатвате желанията на близките, което ще ви е от полза. Ще може да реализирате вашите мечти, ако не сте твърде необщителни и мрачни. Настойчивост ще ви бъде необходима, по отношение на професионалните въпроси. Когато общувате с колеги, пазете дистанция, в противен случай конфликтът е неизбежен.   СКОРПИОН ( 24 октомври - 22 Ноември ) Не се препоръчва да давате сила на емоциите си, в противен случай много от ситуациите в живота, ще се окажат не по силите ви. За творческите си планове, не говорете, особено с колеги и приятели. Може да се срещнете с хора, които отдавна не сте виждали - те ще ви дадат нови идеи. В храната, трябва да ограничите, мазните и солени продукти.   СТРЕЛЕЦ ( 23 Ноември - 21 Декември ) Днес, ще се ядосвате на себе си, че сте пропуснали много възможности в миналото. Ако имате надеждни приятели, тогава може съвместно да правите планове в работата. Във финансовата сфера, всичко ще бъде наред. Ще върнете стар дълг и ще ви предложат взаимноизгодно сътрудничество. Възможни са новини от приятел, живеещ в чужбина. КОЗИРОГ (22 Декември - 20 януари ) Очаква ви плодотворен ден, особено ако от ранно сутринта се заемете активно с работа. Не отлагайте за бъдеще, дори и малките дела, също така не заемайте пари на нови познати. Благоприятни ще бъдат пътуванията по лични въпроси. Най-важното е, да вземете някой близък човек с вас, може да се нуждаете от помощ.  ВОДОЛЕЙ ( 21 януари -  19  февруари ) Днес в много случаи, ще ви помага интуицията, въпреки че е по-добре да разчитате на опита и натрупаното знание. Правилното решение в личния ви живот, ще дойде спонтанно. Вечерта може да попаднете в конфликтна ситуация, ако не слушате близките си. Задайте си конкретна цел, за да не загубите шанса за успех.   РИБИ ( 20 февруари - 20 март ) Не е препоръчително да се самозалъгвате, ако искате да спечелите доверието на личностите, от които се интересувате. Неблагоприятни обстоятелства на работното място, са възможни за тези, чиято цел е кариерното развитие. Укрепете имунната си система, ако често боледувате от настинки. Наблегнете на витамините и спортните упражнения.", "date": "2018.12.01", "title": "Дневен хороскоп 1 декември"}
{"url": "http://www.classa.bg/%D1%81%D0%B2%D1%8F%D1%82/item/390024-144-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%83%D0%B8%D0%BD%D1%81%D1%82%D1%8A%D0%BD-%D1%87%D1%8A%D1%80%D1%87%D0%B8%D0%BB", "text": "Премиерът на Великобритания е роден на 30 ноември 1874 г. Анкета, проведена през 2002 г., посочва Уинстън Чърчил за най-великия британец. Но неговият образ на убеден демократ, борец срещу тиранията и за идеалите на хуманизма има много малко общо с реалността. „Аз не смятам, че е извършена голяма несправедливост по отношение на червенокожите индианци в Америка или по отношение на чернокожите аборигени в Австралия. Според мене срещу този тип хора не е извършена несправедливост, защото по-силната раса, по-високо развитата раса, по-мъдрата раса е дошла и е заела мястото им…“. Това не са думи на Адолф Хитлер или на Йозеф Гьобелс, а са на Уинстън Чърчил, и то когато той вече е зрял политик.     Уинстът Леонард Спенсър Чърчил е роден на 30 ноември 1874 г. в Бленхаймския дворец, родовото имение на херцозите Малборо. Още с раждането си той принадлежал вече към висшите аристократични кръгове.     Но детството му не било щастливо. Баща му – лорд Рандолф Хенри Спенсър Чърчил, се занимавал с политическата си кариера; майка му – лейди Рандолф Чърчил, дъщеря на богат американски бизнесмен, водела светски живот и малко общувала със сина си. Най-близкият човек на малкия Уинстън била бавачката му – Елизабет Ан Еверест. В британските училища имало телесни наказания, които съществували до 1982 г., и след като Чърчил постъпил в училище на 8 години, ги получавал по пълната програма заради нарушаване на дисциплината, но не се оплаквал. Родителите му го преместили в друго училище заради наказанията, но Уинстън се учел хаотично и твърдо държал званието „най-лошия в класа“. На 12 години той преболедувал от тежко възпаление на белия дроб. След това родителите му не го изпратили да учи в Итън колеж, където от десетилетия учели мъжете от рода Малборо, а в по-малко престижния Хароу. Там Уинстън постъпил в специализирания военен клас, където се обучавали онези, които се готвели за бъдеща военна кариера. Той продължавал да се учи лошо, но на изпитите се представял добре и проявявал особен интерес към историята. Освен това станал шампион на училището по фехтовка. През 1893 г. Уинстън постъпил с много трудности в Кралското военно училище в Сандхерст и след със завършването му през 1895 г. получил чин „младши лейтенант“. Много скоро Чърчил разбрал, че военната кариера не му е по душа и съвсем неочаквано се проявил журналистическият му талант. Майка му помогнала той да замине за Куба като военен кореспондент на „Дейли телеграф“. Материалите на Чърчил за въстанието на местното население против испанците и потушаването му имали голям успех и испанското правителство го наградило с медала „Червен кръст“. По времето на престоя си в Куба той се пристрастил към кубинските пури и това му останало за цял живот. От този момент като военен кореспондент Чърчил отразявал военните конфликти в различни краища на империята. Читателите харесвали откровеността му; въпреки че винаги бил на страната на британската армия, често не я характеризирал в добра светлина. Описвайки потушаването на махдисткото въстание в Судан, той критикувал командващия английските войски генерал Китченер за жестокото му отношение към пленниците и ранените и за неуважението му към местните обичаи. През 1899 г. за пръв път Чърчил се пробвал в политиката, като се кандидатирал в парламента от Консервативната партия, но претърпял поражение на изборите. Тогава тръгнал да отразява англо-бурската война като кореспондент на „Морнинг пост“. Като журналист получавал най-високото възнаграждение. Чърчил се оказал там, където било най-напечено и скоро попаднал в плен. Той се сблъскал с първообраза на бъдещите концентрационни лагери и избягал, с което си спечелил популярност в Британия. Включил се в действащата армия и неведнъж проявявал храброст. През 1900 г. Уинстън Чърчил се върнал в Англия и бил избран в Палатата на общините от консерваторите, които дошли на власт. Тогава излязъл и първият му и единствен роман „Саврола“. Възгледите му през този период били доста противоречиви. Чърчил призовавал към милосърдие към победените бури, критикувал повишаването на разходите за отбрана, редовно влизал в конфликти с колегите си – консерватори, и в крайна сметка влязъл в Либералната партия. През 1905 г. той получил първия си пост в правителството – заместник-министър по колониите. През 1908 г. Чърчил станал министър на търговията и промишлеността и в това си качество се застъпил за социални реформи. По негова инициатива бил приет закон, който за пръв път в Британия установявал продължителността на работния ден и работната заплата. Всичките си положителни качества – привърженик на справедливостта, хуманист прогресивно мислещ политик, Чърчил изоставил, когато станал министър на вътрешните работи. За пръв път на този пост проличала двойствеността му. Новият министър започнал да потушава протестите и жестокостта му удивила дори най-заклетите консерватори. Той изкоренявал социалното недоволство още когато то било в зародиш. През 1911 г. той изпратил срещу демонстрацията на пристанищните работници и моряци в Ливърпул морски пехотинци, на които разрешил да използват оръжие. Приятели на Чърчил от онова време разказвали, че той се намирал във възбудено състояние на ума и „жадувал за кръв“. Той не бил уволнен от правителството, а го назначили на поста първи лорд в Адмиралтейството. Енергичният Чърчил направил много за модернизирането и реформирането на флота в навечерието на зараждащата се война. В октомври 1914 г. той лично ръководил отбраната на Антверпен. Чърчил бил инициатор на Дарданелската операция през 1915 г., която завършила с провал. Той поел отговорността, напуснал правителството и тръгнал на фронта като командир на шести батальон в Шотландските Кралски фузильори. В годините на войната Чърчил настоявал в Британия да бъдат създадени танкови войски, към което много хора се отнасяли скептично. След фронта Чърчил се върнал в правителството. Първо, като министър на въоръженията, след това – като военен министър. Когато болшевиките взели властта в Русия, Чърчил възприел този факт като лично оскърбление. Страхувал се да не би „болшевишката зараза“ да се пренесе в Британия и настоявал болшевизмът да бъде задушен още в зародиша му. След две десетилетия ще се наложи Чърчил да гради военна коалиция с болшевиките. През 20-те години той се върнал в редиците на Консервативната партия и заел поста канцлер на хазната, което довело до неуспешни реформи в Британия и до икономическа криза. Чърчил отново се изпокарал с консерваторите и през 1931 г. останал извън правителството. Следващите години посветил на литературните си трудове и на публицистиката си. В началото на Втората световна война Чърчил отново станал първи лорд в Адмиралтейството, а през май 1940 станал премиер на страната. Бил идеалният премиер за военно време. Енергията и ораторският му талант, неговата твърдост мобилизирали Британия за борба срещу нацизма. Чърчил оставил настрана ненавистта към болшевизма, но отлагал с години отварянето на втория фронт. Еднолично заповядал през 1945 г. да бъдат бомбардирани германски градове, настоявал Германия да бъде унищожена като държава чрез разделяне на десетки малки образувания. Тези планове на Чърчил били провалени от Сталин и Рузвелт. През май 1945 г. той загубил изборите, нямал никакви планове за следвоенното възстановяване на страната. Същата година Чърчил възложил на военните разработването на операцията „Немислимо“ за война със Съветския съюз, която трябвало да започне през юни 1945 г. Английските военачалници отхвърлили тези планове като нереалистични. На 5 март 1946 г. в Уестминстърския колеж в американския Фултън Чърчил произнесъл прочутата си реч, която се превърнала в отправна точка за студената война. През 1951 г. обхванат от истерията на студената война, той отново се оказал в креслото на премиер. Но той вече бил тежко болен, страдащ от цял букет болести. През 1953 г. кралица Елизабет Втора подарила на Чърчил титлата „сър“; същата година той станал лауреат на Нобеловата награда за литература, като оставил след себе си дори самия Хемингуей. През 1955 г. той си подал оставката заради здравословното си състояние. През 1960 г. той вече не познавал приятелите си, не можел да чете, речта му станала нечленоразделна. Мъченията му продължили още пет години. Чърчил починал на 24 януари 1965 г., два месеца преди да навърши 90 години.  ", "date": "2018.12.01", "title": "144 години от рождението на Уинстън Чърчил"}
{"url": "http://www.classa.bg/%D1%81%D0%B2%D1%8F%D1%82/item/390025-%D0%BC%D0%B0%D0%BA%D1%81%D0%B8%D0%BC-%D0%B3%D0%BE%D1%80%D0%BA%D0%B8-%D0%B1%D0%B8%D0%BB-%D0%BE%D0%B1%D0%B2%D0%B8%D0%BD%D0%B5%D0%BD-%D0%B2-%E2%80%9E%D1%81%D0%BD%D0%BE%D1%85%D0%B0%D1%87%D0%B5%D1%81%D1%82%D0%B2%D0%BE%E2%80%9C", "text": "Максим Горки ласкаво наричал снаха си Надежда – Тимоша. Трепетното отношение на свекъра към снаха му забелязвали всички от обкръжението на писателя. Но дали това било аморално? Какво представлява снохачеството?   Феноменът „снохачество“ е полово съжителство на най-възрастния в семейството с жените на по-младите братя, но най-често – със снахите. Според историци това явление възникнало през 18-19 век, поради факта, че в началото младежите в Русия служели в армията, а след това заминавали на работа в градовете. Когато няколко поколения семейства живеели в една къща, рискът от снохачество се засилвал. За това явление пише Тургенев в повестта „Бащи и деца“, повестта на Лесков „Житието на една жена“ и по-късни литературни произведения; споменава се дори в „Тихият Дон“ на Шолохов.     Докторът на историческите науки Владимир Безгин в един от трудовете си пише, че в подобни случаи, ако мъжът научел за обезчестената си жена, я пребивал до смърт, влачел я за косата, пребитата и изпаднала в безсъзнание заливали с вода…     В средата на 50-те години Анна Ахматова посочила, че съдбата на Надежда Пешкова, жената на единствения син на Горки – Максим, някой ден може да се превърне в олицетворение на трагедийността на „нашето време“. Съдбата на Н. Пешкова, в девичество Введенска, била действително горчива. Голяма част от мъжете, които попадали в нейната орбита, били ликвидирани – починали по времето на репресиите или загинали при неизяснени обстоятелства, както се случва с мъжа й – Максим, и със „снохача“ Горки-старши. Дъщерите на Максим и Надежда – Марта и Даря, разказвали, че баща им умишлено бил принуждаван да пие от представители на ОГПУ. Максим Пешков се отнасял критично към тогавашната съветска действителност; той починал през 1934 г. от двустранно възпаление на белия дроб. Както посочихме по-горе, Горки наричал снаха си „Тимоша“. За това разказва протоиреят Миахил Ардов, който се позовава на спомени на Фаина Раневска. Когато писателят, синът и снаха му били в Италия, Надежда се подстригала късо и писателят възкликнал: „Същински Тимошка!“ Така в предреволюционна Русия наричали конярите, които имали еднакви шапки, от които се подавали косите им. Разказите за нежните чувства на Горки към снаха му Надежда-Тимоша, са косвени, на базата на разкази на трети лица, намеци и догадки. Според един подобен разказ Горки много харесвал едно произведение на Всеволод Иванов, затова че там се споменавало за „снохачеството“ и този случай бил свързан с „безумната любов“ на писателя към Тимоша. Ардов писал, че Надежда Пешкова била „благосклонна“ към Горки, както и към тогавашния народен комисар на вътрешните работи Хенрих Йегуда, без да привежда доказателства за това. Внучките на Максим Горки – Марта и Даря, в интервюта отричат дори намеците за някаква любовна връзка на майка им с техния дядо и Йегуда.    ", "date": "2018.12.01", "title": "Максим Горки бил обвинен в „снохачество“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390019-%D0%B7%D1%80%D0%B5%D0%BB%D0%B8%D1%89%D0%B5%D0%BD-%D0%B5%D0%BA%D1%88%D1%8A%D0%BD-%D0%B2-%D0%B1%D1%83%D1%80%D0%B3%D0%B0%D1%81", "text": "Бургаски полицаи събориха по очи млад мъж на ул. „Преображенска\" в бургаския жк „Меден рудник\". Спецакцията е срещу притежанието на наркотици. Закопчаният е 25-годишният Асен Козаров от Бургас, съобщава \"Флагман\". Ченгетата извършили проверка на младия мъж посред бял ден.      При обиска са открити и иззети две пликчета, съдържащи метамфетамин и канабис. Униформените закопчали Асен пред очите на десетки минувачи. Бургазлията е стар познайник на полицията, криминално проявен е, арестуван е за 24 часа. По случая е образувано бързо полицейско производство.", "date": "2018.12.01", "title": "Зрелищен екшън в Бургас!"}
