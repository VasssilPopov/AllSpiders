{"url": "http://www.classa.bg/%D0%BC%D0%B5%D0%B4%D0%B8%D0%B8/item/397291-%D1%81%D0%B2%D0%B5%D1%82%D0%BE%D1%81%D0%BB%D0%B0%D0%B2-%D0%BA%D0%BE%D1%81%D1%82%D0%BE%D0%B2-%D0%B5-%D0%BD%D0%BE%D0%B2%D0%B8%D1%8F%D1%82-%D0%B3%D0%B5%D0%BD%D0%B5%D1%80%D0%B0%D0%BB%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%B1%D0%BD%D1%80", "text": "СЕМ избра директора на радио „София“ Светослав Костов за генерален директор на БНР Това беше съобщено на сайта на националното радио. Другите кандидати за поста бяха досегашният шеф Александър Велев, дългогодишният журналист с голям ръководен опит и също бивш шеф на БНР Валерий Тодоров, Митко Димитров и Даниела Манолова.     В два последователни дни – на 26 и 27 юни – СЕМ изслуша концепциите на претендентите, а в петък се състоя и гласуването. Светослав Костов е спортен журналист, който ръководи Радио „София“ от 2016 г.", "date": "2019.06.28", "title": "Светослав Костов е новият генерален директор на БНР"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397282-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D0%B8%D0%B7%D0%B1%D1%83%D1%85%D0%BD%D0%B0", "text": "Преслава отбеляза един от най-емоционалните си и шумни рождени дни на 26 юни. Изпълнителката на \"Водка с утеха\" тази година празнува за първи път и като майка, заедно със своята малка дъщеричка в елитен столичен нощен клуб.    Прекрасното момиченце Паола, което вече е на 9 месеца, дари именитата си майка с най-хубавия подарък – своята слънчева усмивка. А освен нея, разбира се, Преслава бе затрупана със скъпи подаръци и ефектни букети от своите гости.     Изненади и мили пожелания рожденичката получи и от своите многобройни почитатели, а особено емоционално бе видеопосланието, с което я поздрави нейната сестра Ивелина Колева: \"Честит рожден ден, мила сестричке! Пожелавам ти дълги години прекрасен живот, много забавни моменти с още повече смях! Щастието и любовта да извират от теб и да те правят да изглеждаш вечно млада, силна и неповторима! Обичаме те!\", бе посланието на Ивелина, което трогна не само рожденичката, но и всички присъстващи.       Въпреки предходните дни, в които як хейт заля фолк любимката заради корекцията, която си направи на носа, от лошото й настроение по този случай нямаше и спомен. За да го премахнат окончателно се погрижиха любимия й Павел, сестра й Ивелина Колева, нейната колежка и много добра приятелка Софи Маринова, на чиято сватба съвсем наскоро Преслава беше кума. гримьорът Цецо Андреев, фризьорът Момчил Спасов и още много близки приятели.     Хитовата изпълнителка получи и уникална торта, както и специално шампанско, брандирано със снимката й.     \"Един от най-веселите ми рождени дни. Благодаря на всички приятели, които го направиха такъв\", написа Преслава в социалната мрежа след дългото парти, като сподели и най-забавните моменти от него в кратко видео.", "date": "2019.06.28", "title": "Преслава избухна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397283-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81%D0%B5-%D0%BE%D0%B1%D1%8F%D1%81%D0%BD%D0%B8-%D0%B2-%D0%BB%D1%8E%D0%B1%D0%BE%D0%B2-%D0%BD%D0%B0-%D0%BD%D0%B8%D0%BA%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2", "text": "Половинката на вратаря на Левски Николай Михайлов - Николета Лозанова му се обясни в любов навръх 31-ия му рожден ден. Тя пусна тяхна обща снимка от плажа в социалните мрежи малко след полунощ и написа - Честит рожден ден, любов! Обичам те! За съжаление на Лозанова и на самия Михайлов двамата няма да могат да отпразнуват подобаващо празника, тъй като стражът на \"сините\" е на подготовка с тима преди началото на новия сезон.      ", "date": "2019.06.28", "title": "Николета се обясни в любов на Ники Михайлов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397284-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D1%81-%D0%B3%D1%80%D1%83%D0%B1%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%BE%D0%BA%D1%80%D1%8A%D0%B6%D0%B5%D0%BD-%D1%81%D1%8A%D0%B4-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4", "text": "Председателят на Върховния касационен съд (ВКС) Лозан Панов готви груба намеса в работата на Окръжен съд-Благоевград, с което погазва и две решения на ръководената от самия него Съдийска колегия на Висшия съдебен съвет (ВСС), разкрива \"Правен свят\". Кадровици съобщиха пред авторитетното издание, че с изненада са разбрали за намерението на Панов да посети в петък съда в Благоевград, за да проведе \"очна ставка\" със съдиите. Председателят на ВКС се появи в четвъртък за заседанието на Пленума на кадровия орган със закъснение. Формалният повод на петъчното командироване на Панов до Благоевград са двете писма на осем от наказателните съдии до ВСС, в които те изразяват недоволство от административния си ръководител Катя Бельова и от колегите си от Гражданското отделение на съда. И, макар че още в началото на месец март т.г., както и този вторник, мнозинството от членовете на Съдийската колегия на два пъти се противопоставиха на опитите на Панов изкуствено да преекспонира споровете, очевидно председателят на ВКС има намерения да направи точно това. Без мандат от кадровия орган, потъпквайки и нарочен доклад, изготвен от Комисия от съдии от Софийския апелативен съд (САС), който не установи противоречия в работата на ръководството на Благоевградския окръжен съд, Панов е решил, че трябва да изиска лични обяснения от съдиите на място. С планираните си действия, освен, че демонстративно игнорира волята на ресорната колегия на кадровия орган, Лозан Панов опровергава сам себе си по отношение на твърдението, че в качеството си на председател на ВКС, както и на Съдийската колегия, нямал власт и не можел да оказва натиск над съдийското съсловие.      От дебата на последното заседание на ресорната колегия към кадровия орган стана ясно, че повод за напрежението в съда в Благоевград са поправките в Закона за съдебната власт (ЗСВ), предложени от екипа на близкия до Панов провален бивш правосъден министър Христо Иванов и приети през 2016 г., с които бяха разширени правомощията на общите събрания на съдилищата по отношение на разпределението на съдийските щатове. За да удовлетворят всички страни в спора, кадровиците приеха, че отпуснатите две щатни бройки за съдии в Окръжния съд в Благоевград ще бъдат разпределени между Гражданското и Наказателното отделения, а не само за граждански съдии, какъвто бе първоначалният план. Решението донякъде ощетява гражданските съдии, за които справките от доклада на Апелативен съд – София сочат, че са били по-натоварени. Нещо повече, мнението на 8 от наказателните магистрати, не е подкрепено от другите трима съдии от Наказателното отделение и всъщност представлява позицията на едва 1/3 от общия съдийски състав. Очевидно грубата намеса на Панов в съдийското самоуправление, който по други поводи твърди, че е голям негов привърженик, цели именно промяна на съотношението на силите. Наказателната акция на \"съдия №1\" срещу Окръжен съд-Благоевград е поредната демонстрация на натиск от страна на Панов върху работата на съдии, които отказват да подкрепят политическите му изяви. По подобен начин през втората половина на 2018 г. Панов предприе серия от атаки срещу съдиите от специализираното правосъдие, в услуга на уличените в корупция Десислава Иванчева, Биляна Петрова и Петко Дюлгеров. В замяна на опитите на Панов да оказва натиск по делото, привърженици на осъдените вече на първа инстанция на по 20, 15 и 12 години затвор бивши ръководители на район \"Младост\" в столицата, организираха протести в защита на председателя на ВКС.", "date": "2019.06.28", "title": "Лозан Панов с груба намеса в работата на Окръжен съд - Благоевград!"}
{"url": "http://www.classa.bg/%D1%81%D0%B2%D1%8F%D1%82/item/397285-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BE%D0%B3%D0%BB%D0%B0%D1%81%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD", "text": "Американският президент Доналд Тръмп шеговито предупреди руския си колега Владимир Путин да не се намесва в американските избори. Това се случи преди двамата да влязат да разговарят на четири очи в Осака, където се провежда срещата на Г-20, съобщава „Ройтерс\". Очевидно Тръмп намеква за скандала, довел до двегодишно разследване за намесата на Кремъл в изборите, при които той стана президент на САЩ. Попитан от репортери дали ще повдигне темата по време на срещата си с Путин, Тръмп отговори: „Да, разбира се\". След това той се обърна към Путин, за да му каже два пъти да не се бърка в изборите, сочейки с пръст към него. През цялото време руският президент се усмихва докато преводачът му предава думите на американеца. След това двамата лидери влязоха на срещата. Тя приключи преди минути.  \r\n         Президентите на САЩ и Русия Доналд Тръмп и Владимир Путин са обсъдили ситуацията в Иран, Сирия, Венецуела и Украйна. Това се казва в заявление на Белия дом, разпространено в петък след края на срещата между двамата лидери в кулоарите на форума на Г-20 в Осака, която продължи 1 час и 20 минути. В съобщението се отбелязва също, че президентите са се съгласили, че подобряването на отношенията между Москва и Вашингтон отговоря на интересите както на двете страни, така и на целия свят. „Двамата лидери се съгласиха, че подобряването на отношенията между САЩ и Русия отговаря на взаимните интереси и интересите на целия свят\", се подчертава в документа. „Президентите се съгласиха, че двете страни ще продължат дискусиите за моделите на контрол над въоръженията на XXI век, които, както по-рано заяви президентът Тръмп, трябва да включват Китай\". \r\n", "date": "2019.06.28", "title": "Белия дом огласи резултатите от срещата между Тръмп и Путин"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397286-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B8-%D0%B1%D0%B5%D1%80%D0%B1%D0%B5%D1%80%D1%8F%D0%BD-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%BE%D1%82-%D0%B1%D0%B5%D0%B4%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B0-%D1%9D-%D0%B2%D1%8A%D1%80%D0%BD%D0%B0%D1%85%D0%B0-%D0%B5%D0%B4%D0%B8%D0%BD-%D0%B3%D0%BE%D0%BB", "text": "Вярно е, че живеем в консуматорски времена. Вярно е също така, че държавата ни е скромна откъм финансови ресурси, но щедра откъм плодородие и таланти. За жалост плодовете, които родината ни инвестира в някои таланти, се оказаха гнили. Откъм благодарност. Веднъж вече писах, че страната ни е инвестирала 1 500 000 лева (750 000 евро) в Григор Димитров. И не напразно, защото Григор се превърна в най-успешния ни тенисист и донесе много слава на България по цялото земно кълбо.      В същото време да си голям тенисист, означава и голяма отговорност. Преди всичко към твоето семейство и хората, които са ти помогнали да стъпиш на върха. В това число нашата тенис федерация и общественост. Как се отплати Гришо за финансовото доверие, което получи от отечеството си? От 4-те ATP-турнира в София участва само веднъж през 2017 година и публиката го благослови! Зала \"Армеец\" се превърна в страшен юмрук, който се стоварваше в лицата на съперниците му, а него вдигна във въздуха. Тенисът живна, а в школите започна наплив на деца, голяма част попили от харизмата на Гришо.      Приказката свърши още на следващата година, когато Григор се оплака в болки в рамото, обърна гръб на турнира в столицата, но само 3 дни по-късно се пусна на състезание в Дубай. Тогава се понесоха слухове, че той е бил накаран от зетя на Юлия Берберян и негов мениджър Георги Стоименов да не играе в България, за да провали усилията на Федерацията по тенис и самото състезание. Разочаровани обаче останаха не само спонсорите, които бяха приготвили 500 000 евро за Григор, но и много български дечица. Гришо поне можеше да компенсира нашите таланти като им организира един турнир на кортовете в Хасково или тези в комплекса \"Малееви\", с които го свързва тясна финансово-роднинска връзка.      И докато държавата е инвестирала 750 000 евро в развитието на Григор, то вчера общинският съветник Орлин Иванов изчисли, че по 750 хиляди евро излиза на Столична община всеки един от 15-те апартамента, с които Юлия Берберян направи заменка през 2001 г., за да получи 21 декара в Борисовата градина. На златния парцел Юлия Берберян изгради луксозния си тенис комплекс. \"Стойността е оценката на 15 панелни апартамента. Ако приемем, че тогава стойността на кв. м. е била 500 евро, 21 декара струват 10,5 млн. евро. Ако ги разделим на 15-те панелки, излиза, че всяка една панелка е оценена на 750 000 евро\", обясни Иванов. За скандалната замяна, която беше обект на съдебно преследване, е изписано много. Ясно е също, че след 2 последователни присъди Берберян и мъжът й бяха осъдени, а след това оправдани на трета инстанция с подкрепата от близкия до Костов тогавашен председател на ВКС Иван Григоров. Дълбок поклон за Берберян за това, което е дала на българския спорт в лицето на трите си дъщери. Но и тя като Гришо (или той по неин съвет), не е организирала дори един турнир на своя си комплекс. Григор е най-успешният ни тенисист до този момент. Не го съдя и за това, че не помага на родината си така както го правят Новак Джокович и Роджър Федерер. Но поне може да се поучи от това, което Христо Стоичков прави за българските таланти. Не искам да си мисля, че Григор ще постъпи като Берберянката, която в замяна на апетитния терен до \"София ленд\", даде няколко голи панелки. И докато за Берберян благодарността към държавата е химера. То Гришо има още години пред себе си, в които може да се реваншира на българските деца за това, че не ги удостои с присъствието си на три от четирите турнира в София. Времето е единственият невъзстановим ресурс и няма как да бъде върнато. Нито времето, нито най-хубавото нещо на този свят - усмивката на едно дете.     Ивайло КРАЧУНОВ", "date": "2019.06.28", "title": "Григор Димитров и Берберян получиха милиони от бедна България, а ѝ върнаха един гол..."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397287-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%81%D0%B5-%D1%80%D0%B0%D0%B7%D0%BC%D0%B5%D1%80%D1%8A%D1%82-%D0%BD%D0%B0-%D1%86%D0%B5%D0%BB%D0%B5%D0%B2%D0%B0%D1%82%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%BE%D1%82%D0%BE%D0%BF%D0%BB%D0%B5%D0%BD%D0%B8%D0%B5-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D1%81%D0%B5%D0%B7%D0%BE%D0%BD", "text": "От 1 юли 2019 г. започва приемането на заявления-декларации за отпускането на целева помощ за отопление през предстоящия отоплителен сезон 2019-2020 г. , съобщават от Агенцията за социално подпомагане. Лицата и семействата, нуждаещи се от този вид социална подкрепа, могат да подават документи в дирекциите „Социално подпомагане\" по настоящия си адрес, като приемът на документите ще продължи до 31 октомври 2019 г. Правоимащите лица и семейства могат да получат заявлението-декларация за отпускането на целева помощ за отопление от съответната дирекция „Социално подпомагане\" по настоящ адрес или да я изтеглят от интернет страницата на Агенцията за социално подпомагане - меню \"Социално подпомагане\", раздел 1 „Социални помощи\", секция „Документи\". Направените промени предвиждат осигуряване на по-добра социална закрила на най-уязвимите групи чрез усъвършенстване на механизма за целево енергийно подпомагане. Размерът на помощта ще бъде увеличен значително, като базата за определянето му нараства от 385 кВтч на 500 кВтч. Конкретният й размер предстои да бъде определен със заповед на министъра на труда и социалната политика на база на осреднената крайна продажна цена на електроенергията за битови потребители, изчислена към 31 октомври т.г. В същото време предвиденото увеличение с 5.7 % на пенсиите от 1 юли 2019 г. няма да се отрази на правото на достъп до този вид помощ. За новия отоплителен сезон като основа при определянето на диференцирания доход за отопление ще служи въведеният нов „Базов доход за отопление\" в размер на 150 лв., който е равен на двойния размер на определения месечен гарантиран минимален доход. Разширява се и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи - възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. С оглед на провежданата политика за стимулиране на връщането и задържането на децата в образователната система са въведени и три нови целеви групи, включващи: деца, които не ходят на училище; деца, които не ходят на училище, но са регистрирани в дирекции \"Бюро по труда\" и родители, отглеждащи деца, които не ходят на училище. През миналия отоплителен сезон ( 2018-2019 г.) с целева помощ за отопление бяха подпомогнати 209 647 случаи на лица и семейства.", "date": "2019.06.28", "title": "Увеличава се размерът на целевата помощ за отопление за следващия сезон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397288-%D0%B4%D0%BE%D1%86-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B3%D1%80%D0%B8%D0%B6%D0%B8-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5", "text": "\"Болниците във Враца, Монтана и Видин имат нужда от инвестиране, а не от закриване на отделения. Състоянието им доказва идеята на БСП, че болниците не трябва да са търговски дружества. Те трябва да преминат към друг статут и държавата да поеме основната грижа за здравеопазването на българските граждани в Северозападна България и не само там\". Това заяви пред радио \"Фокус\" народният представител от ПГ на \"БСП за България\" доц. Георги Йорданов. По думите му, явно в тези региони, при болниците които обслужват едно застаряло население, търговският смисъл на медицината не може да изпълни своето предназначение и те да съществуват като печеливши дружества.  Доц. Йорданов обясни, че идеята на министър Ананиев не е във връзка с преструктурирането на здравеопазването, а с протестите на медицинските сестри. \"Министърът счита, че тези отделения, които не могат да изпълняват обема си и да имат достатъчно приходи, основно от здравната каса, трябва да бъдат закрити. Той не казва къде ще отидат кадрите и ресурсите на тези отделения.\", обясни социалистът. По думите му не е нормално различни медицински дейности да бъдат разглеждани заедно. Той подчерта, че между Видин, Монтана и Враца има голямо разстояние, пътищата не са добри, часовият график е различен. \"Не може един пациент от далечна община като Брегово с инсулт да бъде каран до неврологията във Враца. Искаме да чуем каква точно е идеята на министър Ананиев. Веднага започнаха да ни се обаждат хора от Видин и Враца, които са притеснени че няма да получават необходимата медицинска помощ\", подчерта той. По думите му областните болници са гръбнакът на българското здравеопазване - ако се махне едно отделение, което е важна част от структурата на една многопрофилна болница, която е като пъзел, тя се разрушава. Той бе категоричен, че трябва много добре да се помисли преди да се реже от цялостта на българските областни болници. Доц. Йорданов подчерта, че юридически стои и въпросът, че тези болници са акционерни дружества и в трите области, като акционери са и общините от съответния регион, които няма да бъдат съгласни с предлаганите промени. \"На общите събрания на тези акционерни дружества трябва да се вземат решения за съответните преструктурирания и след това те да се изпълнят. Министър Ананиев счита, че областните болници не могат да изпълнят своя лимит, защото нямат достатъчен обем от дейност. Ако се махнат структури от тях, те още повече няма да могат да изпълнят лимита и вместо тяхното финансово състояние да бъде задържано и да се развива позитивно, ще се развива негативно\", обясни той. Йорданов обясни, че болниците във Видин и Враца са с проблеми и то не от сега и всяко непремерено действие ще ги доведе до критично състояние. \"Намаляване на работата, на отделенията и на персонала няма да доведе до нищо положително\", заключи доц. Георги Йорданов.", "date": "2019.06.28", "title": "Доц. Йорданов: Държавата трябва да погрижи за здравето на гражданите"}
{"url": "http://www.classa.bg/%D1%81%D0%B2%D1%8F%D1%82/item/397289-%D0%BE%D1%82%D0%BA%D1%80%D0%B8%D1%85%D0%B0-%D0%BB%D1%8E%D0%BA,-%D0%B7%D0%B0%D0%B4-%D0%BA%D0%BE%D0%B9%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BD%D0%B0%D0%BC%D0%B8%D1%80%D0%B0-%D0%BA%D0%B5%D1%85%D0%BB%D0%B8%D0%B1%D0%B0%D1%80%D0%B5%D0%BD%D0%B0%D1%82%D0%B0-%D1%81%D1%82%D0%B0%D1%8F", "text": "В полското селище Мамерки сътрудниците на музей са открили люк, зад който може да се намира Кехлибарената стая, открадната в годините на Великата отечествена война от нацистите от Царско село. Според представителя на музея Бартоломей Плебанчик, изследователите с помощта на георадар откриват входа към неизвестен подземен тунел, който според тях не е бил използван от Втората световна война насам. За да се открие вратата, е трябвало да се копае и да се отсече пречещо дърво. След това в тунела е спусната видеокамера за подземни изследвания, за да се убедят в отсъствието на опасност. „Убедихме се, че няма опасност и не е нужно да се викат сапьори”, заяви Плебанчик. Специалистите продължават да изследват помещението, където с висока вероятност разчитат да открият реликвата. По-рано се съобщи, че сътрудниците на музея са открили входа към тунела на територията на комплекс немски бункери, в които може би е била скрита Кехлибарената стая. Местните изследователи не изключват, че това е обикновен технически кладенец, но се надяват шедьовърът да бъде открит . Кехлибарената стая се смята за загубена по време на Втората световна война. Тя е шедьовър на изкуството от XVIII век. През 1941 година германската армия я откарва в Кьонигсберг от Царско село. Кехлибареното пано се разполага в Кралския залив в столицата на Източна Прусия. Но при отстъплението на Вермахта през пролетта на 1945 година стаята изчезва. Сред възможните места на съхраняване се определят Калининградска област, Германия, Полша и Чехия.  ", "date": "2019.06.28", "title": "Откриха люк, зад който може да се намира Кехлибарената стая"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397290-%D1%81%D1%8A%D1%81-%D1%81%D0%B5%D0%BB%D1%81%D0%BA%D0%B8-%D1%85%D0%B8%D1%82%D1%80%D0%B8%D0%BD%D0%B8-%D0%B3%D0%BE%D0%BB%D1%8F%D0%BC%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B5-%D1%81%D0%B5-%D0%BF%D1%80%D0%B0%D0%B2%D0%B8", "text": "  Лидерът на „Атака“ ще постави в Народното събрание въпроса как българските представители са гласували за връщането на Русия в ПАСЕ Председателят на партия \"Атака\" Волен Сидеров заяви в Сутрешния блок на БНТ, че ще постави в парламента въпросът за начина, по който българските представители са гласували за връщането на Русия в Парламентарната асамблея на Съвета на Европа. Според Сидеров всички български представители без пратеника на „Воля“ са се въздържали при гласуването, което се е провело докато българска парламентарна делегация е била на посещение в Русия. В същото време представителите на Франция, Италия, Австрия, Естония, Швейцария и повечето германски депутати са подкрепили връщането на Русия в ПАСЕ. Той ще поиска обяснения във външната комисия на Народното събрание за позицията на българските представители по гласуването. „Докато Цвета Караянчева (б. р. при посещението в Москва) казваше, че Русия трябва да присъства в политиката на Европа, Джема Грозданова от ГЕРБ е гласувала “въздържала се” за връщането на Русия в Парламентарната асамблея на Съвета на Европа (ПАСЕ). Отиваме там да договорим отношения за търговия и туризъм, а в същото време проявяваме селски хитрини. С такива действия не се правят големи политики. Нанасяме щети на България, бидеейки по-католици и от папата\", разкри още той. Волен Сидеров, председател на партия \"Атака\": \"С такива селски хитрини не се прави голяма международна политика\". Сидеров коментира като двоен стандарт и отказа на ВМРО да подкрепи внесеното от \"Атака\" предложение за приемане на анекс към договора за добросъседство между България и Северна Македония, с който да се уреди обявяването на исторически личности или събития за общи, като така да бъдат предотвратени бъдещи недоразумения и спорове. Волен Сидеров, председател на партия \"Атака\": Договорът позволява да има анекс и очаквам правителството да го придвижи, защото тези въпроси дразнят българското общество и развалят отношенията с Македония. Председателят на \"Атака\" потвърди, че партията е за нулева държавна субсидия за партиите и напомни, че той е успял да вкара 21 депутати в Народното събрание и трима евродепутати, в период, в който \"Атака\" не е имала субсидии. Волен Сидеров, председател на партия \"Атака\": Партиите могат да съществуват със силни идеи, с убедителност и без държавната субсидии. Относно предложението си за забрана на абортите Сидеров посочи, че темата трябва да се постави на общественото внимание предвид високият процент на прекъсване на бременност в България и демографската криза. Според него въпросът е достоен за референдум.      ", "date": "2019.06.28", "title": "Със селски хитрини голяма международна политика не се прави"}
{"url": "http://www.classa.bg/%D1%81%D0%BF%D0%BE%D1%80%D1%82/item/397281-%D0%B2%D0%BA%D0%B0%D1%80%D0%B0%D1%85%D0%B0-%D0%B2-%D0%BB%D1%83%D0%B4%D0%BD%D0%B8%D1%86%D0%B0-%D0%BD%D0%B0%D1%88-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%B5%D0%BD-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8-%D1%88%D0%B0%D0%BC%D0%BF%D0%B8%D0%BE%D0%BD", "text": "Не е за вярване, но е самата истина. Легендарният боксьор Даниел Петров, известен с прякора Пинчера, е в психиатрично отделение в София, научи БЛИЦ. Преди това 47-годишният легендарен спортист, който на олимпиадата в Атланта през 1996 година спечели титлата в категория до 48 килограма, е бил приет в клиниката „София Мед”.      Петров, който е родом от Варна, но живее от години в столичния квартал „Дружба”, се е почувствал зле преди седмица. Пинчера първо е настанен в споменатата вече болница, а след четиридневен престой там е прехвърлен в психодиспансера, намиращ се до Сточна гара. Това се е случило вчера.   Впечатляващата визитка на легендарния боксьор:  Даниел Петров е роден на 8 септември 1971 година във Варна.  Най-големите му постижения в бокса са впечатляващи:  Олимпийски шампион от Атланта 1996 година в категория до 48 кг  Олимпийски вицешампион от Барселона 1992 година  Световен шампион от Берлин 1995 година  Двукратен европейски шампион (1993 и 1996)  Сребърен медалист от световното първенство през 1993 година  Два пъти бронзов медалист от световни първенства  Два пъти бронзов медалист от европейски първенства", "date": "2019.06.28", "title": "Вкараха в лудница наш легендарен олимпийски шампион!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397272-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D1%83%D1%80%D0%B8%D0%BE%D0%B7%D0%B8-%D0%BD%D0%B0-%D0%BF%D0%BB%D0%B0%D0%B6%D0%B0,-%D0%BD%D1%8F%D0%BA%D0%BE%D0%B8-%D1%81%D0%BD%D0%B8%D0%BC%D0%BA%D0%B8-%D1%81%D0%B0-%D0%B1%D0%B5%D0%B7%D1%83%D0%BC%D0%BD%D0%BE-%D1%81%D0%BC%D0%B5%D1%88%D0%BD%D0%B8", "text": "Плажът е място за отдих. Времето, прекарано там ни зарежда с витамин Д, както и с хормон на щастието. Но забавните моменти могат и да продължат, всичко зависи от онова, което ще запамети обективът.     Един Батман може да сложи в ред цял град, но и да умири малките и непослушни деца на плажа. Мнозина биха възразили срещу носенето на такъв костюм под жаркото слънце и биха го окачествили като \"ужас\", но онези, които искат да запазят белотата на кожата си биха казали \"супер\".     Водата е за всички, независимо колко са разголени.     А ето какво прави еманципацията на Запад. Там нещата до там са напреднали, че вече жените носят на своите плещи мъжете.       Морето е идеално и за спорт, ако ви е писнало да плувате, пробвайте нещо акробатично, гарантирано е, че няма да паднете на твърдо и да се пребиете, но все пак, внимателно да не цапардосате нечия глава.     А ето и два примера, ако случайно ти се прииска и нещо друго, например мляко за кафето. Това е единият, но виж и втората снимка, там има посочен и друг вариант. Всеки има право да избере - който какъвто му се харесва.         Всеки може да изхвърчи, ако не внимава.     Подобни физиономии са редки, но все пак ги има.     Големите дизайнери винаги пропускат макси хората и заради това се стига до подобни недоразумения. Но, нека те берат греха за снимки като тази.     Местните понякога могат и да са не само гостоприемни, но и досадни.         На плажа можете да проявите зялата си иновативност - било то да покажете на другите някоя нова джаджа, или да им покажете как може да се почива в удобно кресло, на първа линия, без да се плаща на досадния концесионер.         Чудите се къде са децата и с какво се занимават като се укротят - в единия случай са взели таблета ви и гледат филм, а в другия - пак гледат, но нещо съвсем друго.     А това боли. Никога не забравяйте поговорката - опекъл се като рак. И пак никога не забравяйте вълшебните свойства на друг български продукт, който може да помогне в случай като този - киселото мляко     Стара наша поговорка гласи, че женските гърди и играчките са направени за децата, но с тях си играят татковците. Тези двамата са просто нагледно доказателство на това.     И на края - дупето, плаж, пък да няма дупе, не върви.         И на края една българска класика. Добре, че е фотографията, защото, в случай, че не знаете, заведението изгоря.  ", "date": "2019.06.28", "title": "Най-големите куриози на плажа, някои СНИМКИ са безумно смешни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397273-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8", "text": "Веселин Маринов го закъса сериозно, след като се оказа, че ще бъде разследван за корупция и пране на пари и то в особено големи размери.   Стотици милиони за роднини и приятели е уредил Цветан Цветанов през десетте години в политиката, пише \"Галерия\". Разбира се един от най-облагодетелстваните е неговият приятел Веселин Маринов, който сега ще бъде разследван за тези допълнителни доходи, които е имал не само от участия в концерти.     Една от най-екзотичните бизнес линии на Цветанов, от която са натрупани солидни пачки, е свързана с естрадния трубадур по линия на дъщерята на бившата му съпруга. Тя се оказа собственик на фирма, която ударно печели обществени поръчки за изолация на блокове и ремонтите им с милионите, отпуснати от държавния бюджет.     Девойката се казва Елизабет Мариус Урукова, а фирмата й „Строителство и саниране инженеринг консулт“, която има повече от 19 договора с различни общини. Повечето са от Благоевград, Кърджали, Пловдив, Казанлък, Карлово, Асеновград и Пазарджик. От тиражираната информация става ясно, че Елизабет е подставено лице, а конците на бизнеса дърпа самият Веселин Маринов, който освен тази, има и още една фирма със същия предмет на дейност. Договорите на компаниите са на стойност 11 млн. лв., от които на Веско вече са изплатени над 10 милиона.     Елизабет Мариус Урукова пък е щерка на бившата жена на певеца Цветанка и на първия ѝ съпруг Мариус Уруков.  След като стана ясно, че Цветанов напуска всички постове в партията и парламента, Бойко Борисов изрече знаковата фраза: \"Не искам вече Веско Маринов да ми пее по концертите\". Според хора от ГЕРБ това е индиректен намек, че освен пари от хонорари за участия, фамилията на естрадната звезда се е облагодетелствала и с пари от държавата. Любопитна подробност е, че срещу Веско Маринов е образувана и друга проверка от службите, свързана с данни, че певецът се е облажил и от сделки с обществени поръчки в Добрич.", "date": "2019.06.28", "title": "Разследват Веско Маринов за корупция и пране на пари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397274-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81-5-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B8-40-%D0%BD%D0%B0-%D0%BD%D1%83%D0%B4%D0%B8%D1%81%D1%82%D0%BA%D0%B8-%D0%BD%D0%BE%D1%89%D0%B5%D0%BD-%D0%BF%D0%BB%D0%B0%D0%B6-%D0%B2-%D0%B3%D1%8A%D1%80%D1%86%D0%B8%D1%8F", "text": "Моята малка история не е за това колко комфортно или неудобно се чувствате на място като нудистки плаж, не е и за това какво тяло ви трябва да стигнете до там. Моята история е за просветлението, пише блогърка на средна възраст в дамски форум. И ето какво разказва тя:    Не толкова отдавна, приятелката ми навърши 40 години. Както е известно, такава дата не се празнува, но нея хич не я е грижа от това. Тя е доста богата жена, не е омъжена и следователно няма никакви фактори, които да ѝ забранят каквото и да било. Тя ни събра - най-добрите ѝ 4 приятелки и ни покани да отидем заедно в Гърция.  Така Гърция стана голямото ми откритие по отношение на нестандартна почивка. Пристигайки в страната, не се мотахме дълго. След като взехме душ и си починахме  половин час, тръгнахме на купон.  Първоначално се държахме както подобава на прилични жени - почти всички от нас са семейни с деца, така че не можехме да си позволим твърде много.      Хората плуваха, пиеха шампанско и бира, разговаряха. Тези хора, които се стесняват от телата си и не искат да ги показват през деня. Но през нощта, да почувстваш морската вода без дрехи е вълшебно изживяване.  Моите приятели и аз също се съблякохме и влязохме в морето. Не съм се чувствала толкова блажено не мога да си спомня от кога. Дори ми се стори, че за секунди се върнах в моите 18 години.  Но майката с две деца в главата ми веднага ме сръчка: \"Бегом да се облечеш!\". Така след като поплувахме, поседяхме на плажа, пихме още малко шампанско и се прибрахме в хотела. Но се свечери и в ресторанта гощавката се развихри. Сервираха ни толкова разнообразни вкусотии, от които човек е трудно да се откъсне. Вероятно за първи път в живота си опитах с такова удоволствие непознати за мен блюда. Които естествено ги поляхме с малко твърд алкохол и много, много шампанско.Напуснахме ресторанта с нестабилна походка и на бос крак. С нас бяха нашите нови приятели, с които се запознахме в ресторанта. Тъкмо тръгнахме да се прибираме по стаите в хотела, когато те ни предложиха да отидем на нощен плаж, където по тъмно  и в прохладата идвали страшно много хора.  На следващия ден бях малко притеснена, но чувството за свобода и удоволствие сега ме подхранва с енергия и само като си спомня за вълшебната вечер се подмладявам от 10 години наведнъж. Не в буквалния смисъл на думата, но настроението ми веднага се вдига. Вероятно в онази нощ тялото ми е получило ефекта на освобождаване от отрицателни фактори и само за една нощ се е заредило с положителна енергия за много дълго време напред. Всъщност станало е това, което е искаме, когато хващаме пътя нанякъде, за да се откъснем от всекидневието.", "date": "2019.06.28", "title": "Какво се случи с 5 приятелки 40+ на нудистки нощен плаж в Гърция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397275-%D0%B0%D0%BA%D0%BE-%D1%81%D1%82%D0%B5-%D0%BC%D0%B5%D0%B4%D0%B8%D0%BA-%D0%B8-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D1%80%D0%B0%D0%B1%D0%BE%D1%82%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Германия активно привлича медици от чужбина. Немалко от тях са от България. В Северен Рейн-Вестфалия признаването и приравняването на чуждестранните дипломи и квалификации вече ще става по-бързо и по-лесно.         От години Германия изпитва недостиг на високо квалифицирани специалисти, в това число и медици. Известно е, че германските служби по труда активно набират  . Но се оказва, че не е толкова просто да се стъпи на германския трудов пазар. Една от пречките е тромавата германска процедура по признаването на чуждите професионални квалификации. В Северен Рейн-Вестфалия са на път да облекчат значително тази процедура за медицинските професии и по този начин да си осигурят предимство пред останалите германски провинции в битката за най-квалифицираните чуждестранни специалисти. Специализираното издание Ärztezeitung („Лекарски вестник\") съобщава, че молбите за признаване на чуждестранната квалификация вече ще могат да се подават по електронен път направо от чужбина. Освен това от 2020 година нататък признаването на чуждестранните професионални квалификации в Северен Рейн-Вестфалия вече ще бъде централизирано – за тях ще отговаря окръжното правителство в Мюнстер. Досега проверките се извършваха на шест различни места, което създаваше значителен хаос. Най-много медици идват от Украйна, България и Румъния Твърде стряскащи бяха и сроковете, в които се извършваха въпросните проверки. За лекарите, например, цялата процедура отнемаше близо 200 дни. Сега е предвидено службата в Мюнстер да проверява пълнотата на подадените документи в срок от 14 дни, а до издаването на окончателното решение да преминават не повече от два месеца. Здравният министър на Северен Рейн-Вестфалия Карл-Йозеф Лауман казва в тази връзка, че германското здравеопазване още десетилетия напред ще се нуждае от чуждестранни специалисти. През 2017 година в най-многолюдната германска провинция са били подадени общо 3 831 молби за признаване на медицински квалификации, придобити в чужбина - с 19% повече, отколкото година по-рано. Най-голям брой квалифицирани кадри в провинцията идват от Украйна, България и Румъния. . През последните няколко години 26 хиляди румънски лекари са напуснали родината си - толкова, колкото Северен Рейн-Вестфалия обучава за 13 години, е цитиран да казва здравният министър.    ", "date": "2019.06.28", "title": "Ако сте медик и искате да работите в Германия"}
{"url": "http://www.classa.bg/%D1%81%D0%B2%D1%8F%D1%82/item/397276-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%B0-%D1%82%D0%BE%D1%87%D0%BA%D0%B0-%D0%BD%D0%B0-%D1%81%D0%B2%D0%B5%D1%82%D0%B0", "text": "Тя се намира на границата между България и Северна Македония, от страната на последната. Индикаторът е в района на град Крива паланка, съгласно интерактивната карта на Обединения изследователски (ядрен) център на Европейската комисия, която сега можете да видите (за по-добър преглед и прочит кликнете с мишката върху снимката):     Друг път при подобни ситуации показвах повече данни и детайли, но поради слаб интерес не си струва това да се прави. Остава да се надяваме, че сигналът е фалшив и скоро ще заглъхне. Но ако е истински и не съм ви го показал ще се чувствам дискомфортно.    ", "date": "2019.06.28", "title": "Най-горещата радиоактивна точка на света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397277-%D0%B3%D0%B5%D0%BE%D1%80%D0%B3%D0%B8-%D1%82%D0%BE%D1%88%D0%B5%D0%B2-%D0%B4%D0%BE%D0%B1%D1%80%D0%B5-%D1%80%D0%B0%D0%B7%D0%BA%D0%B0%D0%B7%D0%B0%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B5-%D0%BF%D0%BE%D1%87%D1%82%D0%B5%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "Днес се потапяме в морето от истории на Георги Тошев. Едва ли има нужда от представяне, тъй като името му се чува достатъчно често. Някои го познават още от началото на кариерата му, през 90-те години, когато работи в част от най-големите тогава печатни медии у нас. Следва кариера в телевизията, като към днешна дата Георги Тошев има зад гърба си 4 авторски предавания само в ефира на БТВ. И четирите, макар и нишови, се радват на добри позиции - това са „Другата България\", „НепознатиТЕ\", „Като на кино\" и „Преди обед\". Много преди всички те да се утвърдят, той е открил своята страст - разказването на истории. Да бъде посредник между човека и онези хора, които са жадни за съществена информация - такава, която освен да затрупва съзнанието ни с факти, ни развлича и по-важното: образова. Разговорът с Георги Тошев изобщо не протича според първоначалния замисъл. И това е най-сладкото, защото се оставяме да бъдем изненадани както от неговите отговори, така и от нашите въпроси.     Преди няколко дни се върнахте от Виена и Лондон? Какво правихте там? Къде ли не бях в последните дни! Последно бях в Лондон, за да се срещна с Джон Малкович. Имах огромното желание да го поканя на един фестивал, но за съжаление в момента той снима продължението на сериала \"Младият папа\", и също така участва в последната пиеса на Дейвид Мамет. Тя е посветена на Харви Уайнстийн, но всъщност това е пиеса за диктаторите, без значение дали те са в политиката, в бизнеса или в шоубизнеса. Как те живеят в една друга паралелна реалност и как тя ги унищожава. Това е много голяма тема на времето, в което живеем. Дали ние, без значение от професията, успяваме да виждаме действителността, да се приземяваме и да се поглеждаме отстрани. Как заставате днес, след натрупаните години опит, срещу човек от ранга на Джон Малкович? Остава ли притеснението? Аз не бих го нарекъл притеснение, а по-скоро вълнение. Вълнението от тези срещи с хора, които са ме изградили. Имам щастието да съм от едно поколение, в което добрата култура и изкуството са били точно толкова важни, колкото спорта. В моето семейство този баланс винаги е присъствал - със сестра ми имаме различни и разнопосочни интереси. Това е нещо, на което се опитвам да уча и дъщеря ми, която е на 14 години. Защото смятам, че големият проблем днес, при тази презадоволеност и информационна инвазия, е да създаваме собствен критерий кое за нас е добро или лошо. Аз имам щастието да продължавам да се вълнувам. Ето, вчера се срещнах с Орнела Мути, която макар да не е мой кумир, харесвам като актриса. Това е хубавото вълнение. Навремето съм се притеснявал повече от други фактори, които продължават да са в сила. Това, че принадлежа към една малка държава, че говоря език, който се говори от много малко хора. Че българските медии не се интересуват от неща отвъд Калотина, освен ако няма промоция на турне у нас и трябва да се продават билети. Преди години много страдах, че в последния момент ми отказваха достъп до хора, за [срещата с] които съм работил месеци. Избираха голямата световна медия пред мен - журналиста от малката медия. Но тогава обяснението беше ясно - в България не се продава много музика, не се правят големи боксофиси и мениджърите се интересуват от други, комерсиални закони. Ако си Мадона, можеш да дадеш само 5 интервюта, а не 50. Невинаги журналистите от световните медии са отговаряли на моите представи за подготовка при срещите си с подобни личности, а така се пропускат шансовете да научиш нещо. Миналия месец Мадона публикува снимка в Instagram, в която изказва недоволство от това как се е отнесла с нея журналистка от The New York Times. Ето това е пропилян шанс. Човек трябва да се подготви, но не е задължително да си изчел много, защото това може и да пречи. Човек може да прегори в подготовката, защото подсъзнателно вече очаква определени отговори. Аз мисля, че работата на журналиста, освен по отношение на фактите, е свързана с любопитството. Той трябва да подготвя своето любопитство към другите. Това не става само с четене на интервюта или статии. То е в чувствителността на всеки един журналист. Да забелязва детайлите, да преоткрива едни популярни личности по друг начин. В този ред на мисли, поредицата \"НепознатиТЕ\" тази есен става на 10 години. В началото никой не вярваше в силата на този проект, а ето че 10 години по-късно хората все още го искат. И дори на повторения, ние правим пазарен дял, който е много по-висок от премиерни за телевизията програми. Това показва, че ние, които произвеждаме медийни продукти, невинаги познаваме добре публиката. Добрата медия изпреварва интересите и вкусовете и ги формира. Добрата медия работи с визионери и всеки визионер на медийния пазар трябва да има интуицията какво ще бъде интересно да се случи, да формира вкус, да формира критерии. Особено в епохата на фалшивите новини и публичния линч. Днес трябва да бъдеш нишов в хубавия смисъл на думата, да си кажеш къде се целиш. Но да си по-нишов, не значи да не си интересен. Да говориш възпитано и с уважение към своите зрители и гости е въпрос на медийни стандарти.     Понякога обаче се налага дълги години да воюваш, за да стигнеш момента, в който можеш да си позволиш да си нишов. Битките ми са ежедневни! Сега излизам от една битка с техниката например. Почувствах се като млад репортер, защото бързахме да пуснем интервюто (бел. авт. с Орнела Мути). Аз го взех вчера и можех да го отложа във времето, но именно това е тръпката, че ти си журналист - срещата с Орнела Мути трябва да се случи тук и сега. Това е хубавото на журналистиката - че можеш да го направиш сега, че може да бъдеш по-бърз, отколкото си бил преди години. Аз се срещнах с компютрите някъде в средата на професионалната си кариера. Минал съм през пишещата машина, през записването на интервюто в тефтерче, нямаше телефони, нямаше касетофони. Но беше много хубаво, че започнах от печатни издания. Това е дисциплинирането на езика - умението да боравиш с думите много обрано и точно. Има ли носталгия към това време на работа в печатни медии? Аз обичам печатните медии. Носталгия няма, защото живея тук и сега. Но много обичам вестниците, обичам да ги чета, когато съм в чужбина. Обичам книгите! Нямам електронна книга, отказвам. Продължавам да купувам книги. Добре че днес е по-лесно да ги дариш и аз дарявам на различни библиотеки, подарявам книги също така. Оставям само онези, без които не мога. Но винаги съм обграден от много книги. Те не са просто интериор, а книги, към които се връщам. Споменахте, че сте започнал от пишещата машина. Как се адаптирахте към технологиите, които навлязоха в професията? Не съм от високотехнологичното поколение. Трябваше да се справя. Аз съм човек, който до ден днешен разчита на себе си и на екипа си, разбира се. И съм щастливец да работя с изключителни професионалисти, всички от които са хора, които аз съм избрал. Обичам хора в развитие. Смисълът е да се срещат хора, които взаимно могат да се обогатят. Съвременният мениджмънт, в която и да е сфера, е да избираш добрите. Това взаимно ни обогатява. Заслугата да имат успех предаванията, е заслуга на целия екип. Работете с по-талантливите от вас - това е гаранция, че вие се развивате.     Как използвате смартфона в работата си? Забранявам си да бъда непочтен папарак. Винаги питам може ли. Никога, ако някой ми е забранил да го снимаме, не го снимам. Джон Малкович например не искаше да се снима. Беше изморен, след представление - там играе с един костюм, за да е по-пълен. Не мога вече без телефон. Миналата година пътувах от Франция до Ню Йорк и си изгубих телефона в едно такси. Никога не ми го върнаха. Приятелите, които ме чакаха, ме издирваха в интернет. Но беше много напрегнато, защото разбираш, че без телефон си загубен. Аз пиша сценарии и части от книгите си на смартфона. Телефонът ми е много важен. Какво заема най-много памет в телефона ви? Музика и снимки. Не толкова на хора. По-малко са текстовете. Когато пътувам, се влюбвам в местата по срещите, които имам. И това е много голям лукс - да те изненада мястото чрез хората. Защото може да си на най-хубавото място и ходиш като турист с програма на екскурзовод. Аз много обичам да се запознавам с местните хора.     Какви хора ви зареждат? Хора, които са готови да споделят. Живеем във време, в което сме изключително бързи, припрени, негативни, мърморещи. За щастие през по-голямата част от ежедневието си се срещам с хора, които ми вдъхват вяра, че човек може да приема цялото това многообразие около нас като даденост, а не да воюва с него. Това за мен е много важно. Смятам, че най-големият белег на цивилизованост на времето, в което живеем, е толерантността. Но толерантността в рамките на законността и моралните и етични норми. И се опитвам да възпитавам моето дете, че различието е даденост и трябва да я приемеш, разбира се, отстоявайки някакви собствени критерии за почтеност и етичност. Но не мога да съдя, че някой е чернокож, мюсюлманин или католик. Няма как външните белези да ме откажат да искам да разбера другите. Ставаме ли българите по-толерантни с времето? За съжаление не мога да кажа това. Не мога да го кажа и за света. Навремето мислех, че България е една от най-гостоприемните държави. Не е така. Но пък това няма да ме откаже от моята лична, много скромна мисия да продължавам да вярвам, че търпимостта ни е въпрос на един общ цивилизационен договор помежду ни. Да общуваме. Защото нищо не става с войни. Всичко става с преговори.     В едно интервю наричате себе си \"разказвач на истории\". Имаше ли конкретна случка, след която решихте да се посветите на това? Винаги съм обичал историите. Като дете дори фантазирах малко повече. Моят скъп приятел и голяма наша актриса - Цветана Манева - ми казва: \"Моето момче, престани да приемаш мечтаното за даденост.\" Понякога желанието ми действителността да е една идея по-красива от тази, в която живея, ми е създавало големи проблеми. Дори съм бил обвиняван в лъжа, лицемерие, фалш... Стремя се да бъда реалист, но това няма да ме откаже да разказвам красиви истории. Красиви заради онзи положителен заряд, който ми носят. Моята единствена цел е много простичка - искам да разказвам истории, които помагат на всеки човек да се промени към по-добро. Възприемчиви ли са хората в България към световната култура? И да, и не. В България срещам много млади хора, които са отворени. Те живеят в България, не искат да я напускат, споделят тази култура. Днес се живее космополитно. И да ме извинят всички националисти, които твърдят, че от България по-голямо няма. България има прекрасна история. Много страни имат по-прекрасна история, но ние принадлежим на това място, и това не зависи от нашите желания. Единственото, което можем да правим, е да знаем кои сме, да приемаме света в неговото многообразие, да не отричаме чуждите достижения, но когато трябва, да заявим нашите собствени достижения. Всичко друго е комплексарщина.     В началото казахте, че медиите трябва да задават критерии. Задават ли критерии медиите у нас? Не. На първо място, много малко са медиите, по мое мнение, които отговарят на стандартите за журналистика. Второ, малко са тези, които имат съзнанието, че са много важни във възпитанието на всеки един от нас. Съвременна медия има три основни мисии: да информира, да забавлява и да образова. Ние нямаме време да четем и във всеки мой проект искам да кажа на хората нещо, което иначе няма къде да намерят, да ги срещна с някого. Съвременна медия работи с идентифицирането ни. И успехът на \"Другата България\", в който много хора не вярваха, се дължи на това, че аз, като неуспял емигрант, направих с колегите предаване, в което исках да се идентифицирам. Аз задавах въпросите, които тогава напираха в мен. Задавах въпроси, които мен ме вълнуваха. Какви са стандартите днес? Освен горните три, днес е времето на чувствителната журналистика. Тя е безпристрастна, когато говорим за новини и факти, интерпретациите са забранени, но един чувствителен журналист, по много свой начин, ако е добър, може да ни предаде и най-скучното събитие, новина. Мярката е в теб. Днес е времето на чувствителната журналистика, което обаче не изключва безпристрастната, когато става въпрос за политика, разследваща журналистика и други. Пазарът в България днес изпитва недостиг от чувствителни, образовани журналисти, които могат да предават емоции. Коя е добре разказаната история? Това е един въпрос с безкрайно много отговори. За мен отговорът е почтената история. Ако останеш в границата на почтеността, ти не губиш доверието на твоя герой, а това е единственото важно, за да се случи контактът между вас. Както в живота, така и в журналистиката, всичко е въпрос на контакт. Ти можеш да го симулираш и да направиш чуден материал - но това е фалшификат. В живота и в журналистиката не понасям ментетата.      ", "date": "2019.06.28", "title": "Георги Тошев: Добре разказаната история е почтената история"}
{"url": "http://www.classa.bg/%D1%81%D0%B2%D1%8F%D1%82/item/397278-%D1%82%D1%80%D1%8A%D0%BC%D0%BF-%D0%B7%D0%B0-%D0%BC%D0%B5%D1%80%D0%BA%D0%B5%D0%BB-%D1%82%D1%8F-%D0%B5-%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%BD%D0%B0-%D0%BB%D0%B8%D1%87%D0%BD%D0%BE%D1%81%D1%82,-%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%BD%D0%B0-%D0%B6%D0%B5%D0%BD%D0%B0-%D0%B8-%D0%B7%D0%B0-%D0%BC%D0%B5%D0%BD-%D0%B5-%D1%80%D0%B0%D0%B4%D0%BE%D1%81%D1%82,-%D1%87%D0%B5-%D1%81%D1%8A%D0%BC-%D0%BD%D0%B5%D0%B8%D0%BD-%D0%BF%D1%80%D0%B8%D1%8F%D1%82%D0%B5%D0%BB", "text": "Американският президент каза, че предпочита да бъде с Меркел, отколкото да гледа кандидат-президентския дебат на Демократическата партия в САЩ. Американският президент Доналд Тръмп нарече германската канцлерка Ангела Меркел \"голяма моя приятелка\", докато двамата се отправяха за двустранни разговори в кулоарите на срещата на върха на Г-20 в Осака, предаде ДПА.  \"Тя е фантастична личност, фантастична жена и за мен е радост, че съм неин приятел\", каза Тръмп. Той похвали търговските отношения между САЩ и Германия.  Обикновено Тръмп е критичен към търговския дефицит на САЩ с Германия.  Меркел говори за германските инвестиции в САЩ и каза, че ще повдигне въпроса с Иран в разговора си с Тръмп.  Американският президент каза, че предпочита да бъде с Меркел, отколкото да гледа кандидат-президентския дебат на Демократическата партия в САЩ.  Белият дом съобщи, че двамата са обсъдили \"широк спектър от въпроси, включително опасните действия на Иран в Близкия изток, стабилизацията на Либия, на Сахел, а също така и подкрепата за икономическа реформа в Украйна\", предаде ТАСС.  \"Двамата лидери също така обмениха мнения относно преговорите с Китай и установяването на справедливи стандарти за глобална търговия\", добави Белият дом.   \r\n  ", "date": "2019.06.28", "title": "Тръмп за Меркел: Тя е фантастична личност, фантастична жена и за мен е радост, че съм неин приятел"}
{"url": "http://www.classa.bg/%D1%81%D0%B2%D1%8F%D1%82/item/397279-%D0%BA%D1%80%D0%B0%D1%8F%D1%82-%D0%BD%D0%B0-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%B5%D1%80%D0%B0-%D0%BD%D0%B0-%D0%B4%D0%B8%D0%B7%D0%B0%D0%B9%D0%BD%D0%B0-%D0%B2-apple", "text": "Американският технологичен концерн Apple Inc. заяви, че директорът по дизайна Джони Айв ще напусне компанията по-късно тази година, за да сформира своя собствена независима дизайнерска компания, отбелязвайки края на една ера за производителя на iPhone, докато той премества фокуса от разработването на продукти към услугите. Съобщението за напускането на Айв в четвъртък се случва след няколко години, в които той бе по-малко ангажиран с ежедневната работа и проектирането в Apple, поясняват хора, близки до дизайнера и цитирани от в. Wall Street Journal. Все пак това е напускането на най-известния лидер на Apple след изпълнителния директор Тим Кук и лицето, което най-много въплъщава вълшебството на дизайна, постигнато от Apple под управлението на покойния директор Стив Джобс. Съобщението със сигурност ще повдигне нови въпроси за способността на компанията да разработва и пуска нови продукти на фона на спада на продажбите на iPhone, за чието проектиране Айв помогна и който подхранваше нарастването на приходите и печалбата на Apple през по-голямата част от последното десетилетие. Apple търси нови възможности за растеж, главно от продажбата на софтуер за приложения, забавно съдържание, финансови инструменти и други услуги. През април компанията отчете първия си спад на приходите и печалбата си от повече от две години, след като през януари заяви, че тези две метрики са спаднали за първи път през коледното тримесечие. Планираната нова компания на Айв ще обслужва Apple като свой основен клиент и ще продължи да работи в тясно сътрудничество с производителя на iPhone, съобщиха от компанията. Твърди се, че дизайнерският екип, който сега ръководи Айв ще бъде ръководен от двама заместник-председатели, които ще се отчитат на главния оперативен директор Джеф Уилямс - ефективно демотивирайки екипа. Айв, чието звание е главен директор по дизайна, се отчиташе директно на Кук. „След толкова много години работа в тясно сътрудничество съм щастлив, че нашите отношения продължават да се развиват и очаквам с нетърпение да работя с Джони дълго в бъдеще“, казва Кук в изявление. Акциите на Apple, които се покачват през последните седмици, но остават доста под рекордните си стойности, поевтиняха с около 1% в следборсовата търговия след обявяването на новината. Близък сътрудник на Джобс, Айв беше от решаващо значение за възраждането на Apple, след като бе близо до фалита през 90-те години на миналия век до една от най-ценните компании в света. Но въпреки позицията си в Apple Айв е по-малко ангажиран с ежедневната работа в компанията, откакто помогна за пускането на пазара на Apple Watch през 2015 г., твърдят близки до дизайнера служители. Напускането на Айв е изглеждало неизбежно, тъй като компанията преминава от продажбата на устройства към фокус върху продажбата на услуги, казва един от близките до дизайнера хора. „Това вече не е продуктова и дизайнерска компания“, пояснява той.     В прессъобщението на Apple Айв заявява, че дизайнерският екип днес „е по-силен, по-жизнеспособен и по-талантлив, отколкото във всеки един момент от историята на Apple\". Кук, чиято главна експертиза е в оперативната дейност, рядко посещава студиото за дизайн, а Уилямс, също оперативен експерт, е натрупал опит по продуктите, докато е работил по смарт часовника, който компанията пусна през 2015 г. Честата липса на Айв през последните години съвпадна с повдиганите от анализатори и бивши служители въпроси относно способността на Apple да иновира. Въпреки че продажбите на часовниците нараснаха през последните години, Apple няма друг сериозен хардуерен хит от iPad-а през 2010 г. Намаленото присъствие на Айв също е допринесло за поредица от скорошни напускания на членове на екипа, като само през последната година са напуснали четирима водещи дизайнери.  След пускането на часовника на пазара Айв прекарва около две години в работа по новата главна централа на Apple, изградена в знак на почит към Джобс, който почина през 2011 г. Айв се върна да ръководи проектантския екип в края на 2017 г., като през този период разделя времето си между САЩ и Великобритания, отчасти защото баща му е бил болен, твърдят близки до дизайнера хора. Айв и съпругата му възнамеряват да прекарват повече време в Обединеното кралство, където те искат да отглеждат децата си. Напускането ще сложи край на златната ера на дизайна в Apple. Под ръководството на Айв дизайнерският екип властваше в компанията, имайки последна дума за това как да изглеждат продуктите и какви функции да изпълняват. Айв пое ръководството на проектантския екип през 1996 г. Преди това Apple работи с външни дизайнерски фирми по разработването на новите продукти. Той изгради екип от около две дузини дизайнери, които работят заедно, за да развият простата естетика на технологичния гигант и да разработят редица продукти, включително iPhone. Съобщението повдига допълнителни въпроси за бъдещето на проектантския екип. Apple твърди, че Ивънс Ханки ще бъде вицепрезидент по индустриалния дизайн. Ролята ѝ през изминалата година като ръководител на операциите в групата за индустриален дизайн допринесе за някои скорошни напускания, твърдят източници на WSJ. Apple също така назначи Сабих Кан за старши вицепрезидент по операциите, издигайки дългогодишното протеже на Кук и Уилямс на по-голяма длъжност, докато компанията се занимава с множество предизвикателства по веригата на доставки, произтичащи от предложените мина върху китайски внос за 300 млрд. долара, които ще повлияят на всички основни продукти на Apple.     ", "date": "2019.06.28", "title": "Краят на златната ера на дизайна в Apple"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397280-%D0%B2%D1%8A%D1%80%D0%BD%D0%B0%D1%85%D0%BC%D0%B5-%D1%81%D0%B5-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%86%D0%B5%D0%BD%D0%B7%D1%83%D1%80%D0%B0", "text": "Не за пръв път констатирам, че българското общество живее от скандал до скандал. Още минал не заминал скандалът със субсидиите за политическите партии и влязохме в нов – този път за учебниците по история. Преди година отново имаше остра дискусия с обучението по история – тогава беше за програмите, по които да се пишат учебниците. Преди няколко години беше за термините „турско робство” или „турско присъствие”. Въпросът е дали наистина нашето общество не може да живее без скандали или политиците предпочитат да му ги поднасят, за да отклоняват вниманието му от по-важни проблеми? Защото моето впечатление е, че повечето скандали са по-скоро театрални, отколкото реални. Така ми изглежда и днешния с учебниците. За да докажа своята теза ще се върна малко назад – към неверните твърдения, които обикновено предизвикват най-острите дискусии. Например онова за османското присъствие, термин, който никога не е фигурирал в учебниците. Такава е и първата теза на новопоявилите се борци за „истината”. Че „комунизмът” (както странно наричат социализма, защото комунизмът е нещо съвсем различно, което никога не е било факт не само в България, а където и да било) най-после трябва да влезе в учебниците. Всъщност въпросният строй намира място още в първите учебници на прехода, издадени през 1996 г. Те са и първите алтернативни, след като през 1992 г. правителството на Филип Димитров спря всички действащи учебници и предложи на „верни” хора да напишат набързо „Записки по история”. В „Записките” социализмът действително липсваше, вероятно защото авторите не знаеха какво да пишат, след като само няколко години по-рано са следвали „повелите” на конституционно абонираната за властта БКП. Но всички учебници от 1996 г. не само представяха социализма, а и достигаха до прехода. И никъде той не беше възхваляван, а навсякъде критикуван заради репресиите, липсата на политически свободи и икономическата криза, която в края на краищата го довежда до крах. Следващият кръг учебници бяха подготвени в началото на новия век – през 2001 г., и в тях отново присъстваше следвоенния период и отново без да бъдат изразявани каквито и да било симпатии към системата. Сегашните учебници са трети кръг, като в програмата, по която са написани, стриктно са регламентирани темите, очакваните резултати, понятията, които трябва да присъстват (pril5_UP_10kl_History ). Пет издателства се ангажираха с подготовката на учебници и представиха своите проекти пред Министерството. Тези учебници са преминали през рецензии на професионални историци, методисти и учители, след което са ги оценили комисии от Министерството. И всички те са одобрени, което означава не нещо друго, а че отговарят както на научните критерии (професионалната историческа оценка), така и на методическите изисквания (методиците) и на приспособеността им към възможностите на 17-годишните младежи (оценката на учителите). Така че всичко дотук изглежда нормално. Изведнъж обаче в медиите се появиха двама души, които атакуваха учебниците, макар и да признават, че те отговарят на програмата и изискванията. Причината е, че не отговарят на техните лични представи как трябва да се интерпретира периодът на „комунизма”. Проблемът е, че те са били активни и при предишните скандали и са сред създателите на програмата за учебниците. Вместо обаче да се опитат сами да напишат учебник според собствените си изисквания и с него да се състезават с останалите колективи, те си запазват правото на окончателни съдници. Няма как да не си зададем въпроса на какво основание? Откровено казано, не разбирам. Това не са академични изследователи на периода. Вярно е, че журналистът Христо Христов се е посветил на проучването на документите на Държавна сигурност и има поредица от книги, но те нито отговарят на академичните критерии, нито пък историята на ДС е равнозначна на историята на България в целия период. Д-р Евелина Келбечева е написала дисертация за културата на България в годините на Първата световна война, но не е известна в академичните среди като изследовател на социализма. Да, има и такива писания, но те са политически, по-точно емоционално-антикомунистически. В което няма нищо лошо, но не бива емоционално-политическото виждане на един човек да се налага на всички останали, включително и на цялото младо поколение. Защото ако това стане, по какво днешното демократично общество се отличава от еднопартийното управление на БКП и стриктната цензура върху историческата наука, която добре си спомняме и нямаме никакво желание да се връщаме към онова време. После щафетата на скандала беше поета от политически организации от рода на: дискусионен клуб „Свободна България”, Съюз „Истина”, Движение 7000, Християнски център „Прелом”, фондация БАМО, Апостолската реформирана църква и Църквата „Царството на Христос” в Габрово, Демократична България. И в това няма нищо лошо, всеки има право да изразява мнението си в една демократична държава. Но ми се струва, че щеше да бъде по-добре, ако първо бяха проверили твърденията на двамата нови цензори. Защото в техните обвинения има сравнително малко истина – повечето от темите, за които пишат, не отсъстват от учебниците – има ги, вероятно представени не точно по начина, по който те искат. Но нали затова има плурализъм и свобода, дори и при учебниците. Пак ще повторя: ако тези искат да наложат своите тези, нека напишат свой учебник, който да се състезава редом с другите. Доказателство за манипулативния характер на обвиненията са отговорите, които написахме по отношение на нашия учебник. Прилагам и него в друг файл, защото трудно би се събрал в една статия (той е с обем от 50 000 знака или 25 страници -Отговори на Булвест на МОН ). В него са посочени пространни цитати от учебника, както и изследванията по повдигнатите въпроси. На как да обявим българската антикомунистическа съпротива за първа и най-масова в Източна Европа, като това не е вярно – полската антикомунистическа съпротива е по-ранна и значително по-масова. Същото се отнася и до искането да напишем, че „народният съд” в България е издал повече смъртни присъди от всички останали, като дори ни предлагат да направим сравнение с Германия. Защото Нюрнбергският процес е само върхът на айсберга в наказанията срещу военнопрестъпниците – процесите срещу тях са десетки и дори стотици и то не само на територията на Германия, а и в страните, окупирани от Третия райх в годините на войната, а издадените смъртни присъди са многократно повече от българските. Струва ми се, че няма как всички автори на всички учебници, всички рецензенти и оценители на учебниците, всички учители, които са ги избрали, да грешат в положителните си заключения, а двама души, самоназначили се за цензори и очевидно не познаващи основните изследвания за периода, да се обявят за носители на единствената и окончателна истина и да поискат да я наложат на всички останали. Зная, че те имат силни политически покровители, включително и от средите на управляващите, но това достатъчно ли е, за да станеш носител на абсолютната истина? Ако това е така, значи сме се върнали във времената на политическата цензура, когато някъде отгоре, от политическия връх ни нареждаха какво трябва да пишем. Нека не се плашим, а се доверим на нашите изследвания и върху тяхната основа се преборим за правото на свободна научна воля!   Искра Баева  ", "date": "2019.06.28", "title": "Върнахме се във времената на политическата цензура*"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397271-%D1%81%D1%86%D0%B5%D0%BD%D0%B0%D1%80%D0%B8%D1%81%D1%82-%D0%BD%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D1%81%D1%8A%D1%81-%D0%B7%D0%BB%D0%B0%D1%82%D0%BA%D0%B0-%D1%80%D0%B0%D0%B9%D0%BA%D0%BE%D0%B2%D0%B0", "text": "Сценаристът Иво Сиромахов се присмя жестоко на Златка Райкова и напъните й да пише стихотворения. Сценаристът на Слави Трифонов почерпи вдъхновение от пишман римите на плеймейтката и й отвърна подобаващо - в духа на нейната творба:           \"Приятели, вдъхновен от поезията на Русата Златка, и аз реших да напиша поема за моята нова любов: С мойта мила Анджелина  нямаме камина, ни комина,  но живеем романтично  любиме се неприлично. Щастлив съм, че заряза Брад –  той е неприятна гад.  Запознах се с нея в Кан,  водих я на ресторан. Питах я: „коя си зодия,  искаш ли да те онодия?  За гъзеца да те хвана,  да те метна на дивана?“ Тя па взе, че се нави  и гнездо при мене сви.  В нашата просторна гарсониера  има осем бани, шест килера. Има даже и биде  да подплакна старите… хехе.  Водих я на Халкидики,  ядохме калмар, дзадзики. После хапнахме ципура,  Джоли хвана ме за… ръката.  Животът ни е весел и честит,  пукни от завист Браде Пит!\", взриви с творчеството си мрежата Иво Сиромахов.   Логично под статуса му за секунди заваляха стотици коментари, по-голямата част, разбира се, с ироничен характер.", "date": "2019.06.28", "title": "Сценарист на Слави Трифонов се подигра жестоко със Златка Райкова!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397264-%D0%B7%D0%B0-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%D0%B8-%E2%80%9C%D0%B8%D0%B7%D1%8A%D0%BC%D0%B8%D1%82%D0%B5%E2%80%9D-%D0%B2-%D0%B3%D0%BB%D0%B0%D0%B2%D0%B8%D1%82%D0%B5-%D0%BD%D0%B0-%D1%82%D0%B8%D1%82%D1%83%D0%BB%D1%83%D0%B2%D0%B0%D0%BD%D0%B8%D1%82%D0%B5-%D0%B8%D0%BC-%D0%B0%D0%B2%D1%82%D0%BE%D1%80%D0%B8", "text": "Учебникът не е катехизис утвърждаващ догматичното възприятие на случилото се по тази земя преди нас – казваше един стар даскал по история без никакви титли пред името му освен даденото явно свише призвание “учител”, който разказваше миналото с притворени очи и никога не диктуваше списък със задължителната литература за изпитите. Да проумееш историята, според Даскала означаваше – да си овладял умението да й зададеш своите си лични въпроси след прочетеното, чутото, видяното. Историческата памет на човечеството е библиотеката съхраняваща личната интерпретация на всеки един участник в събитията от време оно, до днес и в бъдното. Казано на модния днес уебжаргон, фактите и документите са само събраните през епохите от “бисквитките” (cookies) на Вселенския компютър лични данни на участниците в историческия процес. Поредната вакханалия около поредното съдържание на поредните учебници по история между поредните фактори в поредната българска образователна реформа нажежи и без това твърде подпалената вече отвсякъде все по-доказваща се несъстоятелност на родния политически дискурс. Предишната беше за една екстравагантно подхвърлена уж антропологична теза за “робството като метафора”, а сегашната – за една все още несбъднала се никъде по света утопия наречена комунизъм. Как този бродещ повече от столетие из Европата призрак размътил главите български, тоталитарната му хватка така стиснала гърлото на нашенеца през втората половина на двадесетото столетие, че ето на – дори след тридесетина вече години на демокрация все още не можем да вържем двата края на една по-щастлива българска съдба, заради тоя пусти комунизъм. Затова ако не напишем в читанките на днешните дечурлига, с ей такива големи букви трижди “АНАТЕМА!!!” на това зло затрило Българията, щели сме да обречем на невежество и немотия бъдещите поколения. Колко концептуално прозорливо звучи, нали!?!… Какво ли си мисли за нас, невръстните някога негови ученици, гледайки ни вече отгоре оня стар даскал без никакви титли пред името му, освен призванието “учител”… Това, че България доброволно се отказа от най-важния суверенитет даващ суверенно изконното право на един народ сам да решава на какво и по какъв начин да учи децата си е незаличим вече исторически факт. Това, че по земята българска и най-вече из коридорите на образователните ни учреждения шетат всевъзможни фондацийки, сдружения и филиали на задгранични уж НПО-та на т.н. “безродници”, които срещу “тридесетина сребърника” (я в долари, я в рубли) го играят на главни рецензенти на паметта ни, пренаписвайки с чуждоземен акцент историята ни е вече нещо повече от реалност. Това, че в креслото на български министър на просвещението, срещу оня знаменит портрет на дядо Вазова, не е сядал българин с достойнството да удари юмрук по отрупаната му с глобални методики за формиране самосъзнанието на бъдещите български граждани министерска маса – е видно отвсякъде. Това, че поради инфлационните съображения на окаяното ни битие девалвирахме понятието “учител”, развенчахме го като безспорен авторитет и лишихме от насъщите за достойнството му потребности – е грях, чиято непростимост вече усещаме от поведението на собствените ни питомци когато се върнат от даскалото.   Но има нещо много по-важно, което ние българите допуснахме, а може би сами си самовтълпихме, че тази хилядолетна страдалница мадам Историята се самовъзпроизвежда единствено чрез поредния “… ИЗЪМ” щукнал в главата на поредния самовлюбено изправен пред огледалото homo sapiens обладан от прозрението, че нему е възложено да промени света и съдбата ни. И все чакаме, ние българите, поредния Месия да ни формулира Божествения си план чрез неговия си “… ИЗЪМ” и да ни поведе към светлото бъдеще, разтваряйки морето на ширналата се реалност пред нас, която упорито отказваме да осмислим на трезва глава. Без да си даваме сметка, че не бъдещите авторски колективи от титулувани казионни историци и фондационни експерти, а ние днешните обикновени хорица сме истинските автори на днешния исторически период който сами сътворяваме и само един Господ знае, като какъв “… ИЗЪМ” ще бъде наречен след стотина години. “Време е да се научим, как да учим днешните поколения” – отчайващо въздъхна Генералният секретар Гутереш признавайки от трибуната на ООН за глобалната криза в образованието и обявявайки спасителния план под формата на инициативата “Поколение на неограничените възможности”… Забележете! – не КАКВО, а КАК да учим!!!… Препатилият какво ли не в политиката португалец Гутереш навярно си е спомнил потеглилото преди време от родния му бряг колумбовско поколение, което благодарение именно на неограничените си възможности е успяло да достигне до един нов свят. И рецептата за преодоляване синдрома на “глобалната образователна недостатъчност” предписа домоуправителят на комуналната квартира на всички нации Гутереш – РАЗВИВАНЕТО НА УМЕНИЯ за усвояване на трупаното хилядолетно, явно и скрито познание, което трудно би се побрало във всички сбрани накуп “… ИЗЪМИ” формулирани сякаш като оправдание за грешките човешки довели света и цивилизацията до критичната точка на саморазрушението… П.П. Днес младите хора са около 25% от световното население, но представляват 100% от бъдещето на света…    ", "date": "2019.06.28", "title": "За учебниците и “изъмите” в главите на титулуваните им автори"}
{"url": "http://www.classa.bg/%D1%81%D0%B2%D1%8F%D1%82/item/397265-%D0%B7%D0%B0%D0%BF%D0%BE%D1%87%D0%BD%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D0%B2-%D0%BE%D1%81%D0%B0%D0%BA%D0%B0", "text": "Преди срещата и двамата лидери отказаха да дадат подробности за дневния ред на разговорите, но изразиха увереност, че срещата ще бъде плодотворна, съобщава БГНЕС. Очаква лидерите да обсъдят въпроси за стратегическата стабилност и регионалните конфликти, информира РИА Новости. \"Смятам, че резултатите от тази среща ще бъдат отлични\", каза Тръмп преди началото на разговора му с Путин по време на започналата по-рано днес среща на върха на Г-20 в японския град Осака, предаде БТА. Той отбеляза, че двамата ще имат много интересна дискусия, която ще включва въпроси като търговията, разоръжаването, протекционизма. Путин заяви, че срещата му с Тръмп дава добра възможност за продължаване на диалога след последната им среща в Хелзинки през юли 2018 година. \"Не мога да не се съглася с господин президента /на САЩ/, че има за какво да си поговорим\", посочи Путин пред журналисти. В интервю за \"Файненшъл таймс\" в навечерието на Г-20 Путин каза, че се надява да обсъди с американския си колега ситуацията около Договора за намаляване на стратегическите оръжия (СТАРТ-3). Тръмп заяви пред репортери малко преди заминаването за Япония, че очаква \"добър разговор\" с Путин в Осака. В същото време американският лидер в стила си : \"Но какво да кажа, това не е ваша работа.\" Говорител на Белия дом каза по-рано, че разговорът ще бъде посветен главно на въпроси на регионалната сигурност, включително на кризите, свързани с Иран, Украйна, Сирия и Близкия изток. Освен това ще бъдат повдигнати въпроси, свързани с контрола върху въоръженията и подобряването на двустранните отношения. Той също така не изключи, че лидерите ще засегнат темата за Венецуела, а Тръмп ще повдигне темата за „руската намеса в изборите\". От своя страна руският външен министър Сергей Лавров отбеляза, че няма съгласуван дневен ред за този разговор. Според него президентите ще определят приоритетните теми за тях по време на самата среща. Асистентът на руския лидер Юрий Ушаков, който говори за дневния ред на бъдещата среща, също подчерта, че много ще зависи от това как лидерите ще изградят разговора си. Но основните въпроси, които трябва да бъдат обсъдени, каза той, са съвсем логични - това е общото състояние на двустранните отношения, стратегическата стабилност и многобройните регионални конфликти, включително тези в Сирия, Афганистан, Украйна, Венецуела и иранския проблем.", "date": "2019.06.28", "title": "Започна официалната среща между Путин и Тръмп в Осака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397266-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%82%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8-%D1%81%D0%B5-%D0%BF%D1%80%D0%B0%D0%B2%D0%B8-%D0%B1%D0%B5%D0%B7-%D0%B2%D1%81%D1%8F%D0%BA%D0%B0%D0%BA%D1%8A%D0%B2-%D0%B0%D0%BD%D0%B0%D0%BB%D0%B8%D0%B7", "text": "Големия проблем относно предложените промени относно партийните субсидии е, че това се прави без сериозен анализ на потребностите на политическите партии. Има въпроси, които продължават да висят с години - например субсидията инструмент ли е да се прави партийна телевизия, или партийна медия? Трябва ли цялото общество да плаща на една партия да си направи медия? По този въпрос се бяга системно. Това каза в сутрешния блок на БТВ „Тази сутрин\" лидерът на АБВ Румен Петков. Второ, каква е ролята на субсидията при обезпечаването на политическите предизборни кампании, въобще на политическата дейност. Когато го няма този анализ пред обществото, тогава стигаме до това да има неяснота за това какви потребности имат партиите, какво трябва да предприеме държавата, за да създаде условия за хигиена на партийния живот и тези въпроси висят във въздуха, коментира още лидерът на АБВ. В тази връзка стъпката на ГЕРБ е грозно популистка и създава още повече неяснота сред обществото. С мен са водили много разговори председатели на местни структури на БСП относно евентуално общо явяване на местните избори. Разбира се, много е рано подобен отговор да бъде даден, коментира Румен Петков. Според него битката на БСП с корупцията е приключила на 23 май. Няколко хора от БСП бяха превърнали кабинета на главния прокурор в кошче за душевни отпадъци. Всеки ден бяха там и размахваха някакви документи пред медиите. И така до 23 май. Това е опошляване на битката с корупцията. Тя трябва да е ежедневна и постоянна, а не само в предизборната кампания, категоричен беше лидерът на АБВ.", "date": "2019.06.28", "title": "Румен Петков: Промените в партийните субсидии се прави без всякакъв анализ"}
{"url": "http://www.classa.bg/%D1%81%D0%B2%D1%8F%D1%82/item/397267-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4-financial-times-%D0%B7%D0%B0%D0%B1%D1%80%D0%B0%D0%B2%D0%B8%D1%85%D0%BC%D0%B5-%D0%BB%D0%B8,-%D1%87%D0%B5-%D0%B6%D0%B8%D0%B2%D0%B5%D0%B5%D0%BC-%D0%B2-%D1%81%D0%B2%D1%8F%D1%82,-%D0%BE%D1%81%D0%BD%D0%BE%D0%B2%D0%B0%D0%BD-%D0%BD%D0%B0-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8", "text": "Според президента в Русия няма олигарси. Путин отбеляза, че има големи частни компании, има компании с държавно участие, но той не знае \"за големи компании, които да се възползват от някакъв вид преференции от близостта си до властите\".     Руският президент очаква участниците от Г-20 да потвърдят намерението си за разработване на общи правила. Пробив в отношенията на срещата на върха в Осака руският лидер не очаква.  Коментирайки думите си, че разпадането на Съветския съюз е най-голямата геополитическа катастрофа на ХХ-и век, Путин заяви, че смята разпадането на СССР за трагедия предимно в хуманитарен смисъл. Президентът каза, че е удивен от коментарите за това изявление в западната преса. \"Нека те (коментаторите – бел.ред.) да се опитат да поживеят, ако баща ви, брат ви или друг близък роднина е в друга страна и там започва съвсем различен живот\", отбеляза той.  Според президента в Русия няма олигарси. Путин отбеляза, че има големи частни компании, има компании с държавно участие, но той не знае \"за големи компании, които да се възползват от някакъв вид преференции от близостта си до властите\".  Путин определи като важни задачите за промяна на структурата на руската икономика и за увеличаване на производителността на труда чрез технологии.  Според държавния глава работата на централната банка на Русия като цяло заслужава подкрепа. Путин отбеляза, че благодарение на нея „малоценните или неефективните, или полукриминалните финансови организации“ напускат пазара.  Руският лидер смята, че дипломацията спрямо Каракас от позиция на силата ще бъде унижение за цяла Латинска Америка. В този смисъл президентът припомни свалянето на Муамар Кадафи от западните държави: \"Всичко това доведе до конфликти и междуплеменни противоречия. Всъщност и досега в Либия се води война.\"  Що се отнася до прекратяването на Договора за намаляване на стратегическите въоръжения, Путин каза, че без START-3 в света няма да останат инструменти за предотвратяване на надпреварата във въоръжаването.  Путин е убеден, че светът трябва да мисли за безопасността на КНДР, а не за разоръжаването й. Според президента \"трябва да се помисли за гаранции, и на тази основа да се преговаря с Северна Корея.\"  Според Путин е трудно да се предскаже как ще приключи търговският конфликт между САЩ и Китай и дали Вашингтон няма да предприеме необмислени стъпки, дали американците имат достатъчно търпение. В същото време той не вярва, че Китай може да създаде „някакъв вид заплахи от подобен род\". „Просто не мога да си го представя“, категоричен бе президентът.  Държавният глава положително оценява влиянието върху петролния пазар на споразумението за стабилизиране на производството между държави, принадлежащи или не към ОПЕК, включително Русия. Според него през следващите дни ще се знае дали споразумението ще бъде удължено.  Путин каза, че сред чуждестранните политици, с които е трябвало да общува, бившият френски президент Жак Ширак му е направил много сериозно впечатление. Говорейки за отношенията си с президентите на Съединените щати, Путин каза, че като цяло всички американски лидери, с които е трябвало да работи, както всички нормални хора, са различни един от друг. Путин заяви, че е благодарен на бившия американски президент Бил Клинтън за изграждането на партньорство между двете страни.  Отговаряйки на въпроса кой от лидерите, на които най-много се възхищава, каза: \"Петър Първи. \"  Президентът подчерта, че в Русия нямат нищо против нетрадиционната сексуална ориентация, но не трябва да забравяме за културата и традиционните устои на милиони хора.  Руският лидер се противопостави на диктата на либералната идеология, подчертавайки, че тя трябва да съществува, но не и да доминира.  Путин каза, че задачата на руските власти е да осигурят стабилен и безопасен живот на хората, при това с прогноза за подобряване.  Президентът призна, че му се налага да поема рискове, но и да претегля последствията. Той отбеляза, че рискът трябва да бъде оправдан.", "date": "2019.06.28", "title": "Путин пред Financial Times: Забравихме ли, че живеем в свят, основан на библейски ценности?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397268-%D0%B5%D0%BB%D0%B5%D0%BD-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%B7%D0%B0-%D0%B7%D0%BE%D0%BD%D0%B8%D1%82%D0%B5-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0", "text": "  Притеснява ме искането за спирането на подробните устройствени планове. Единственият начин да предпазим територия от застрояване или презастрояване е приeмане на такива планове, твърди председателят на Столичния общински съвет Притеснява ме искането за спирането на подробните устройствени планове. Единственият начин да предпазим територия от застрояване или презастрояване е приeмане на такива планове. Обещава се, предизборно най-вероятно, че чрез такива протести нещо ще се спре. Спирането на подробния устройствен план ще има обратен ефект. Това заяви председателят на Общинския съвет Елен Герджиков в сутрешния блок на БНТ. Исканията за спиране на приемането на подробните устройствени планове е притеснително, защото те са единственият начин една територия да се защити от презастрояване. Лъжи са обещанията, че с неприемане на ПУП може да се спре презастрояването, изтъкна председателят на Столичния общински съвет Елен Герджиков. Приемането на подробен устройствен план означава, че инвеститорите и строителите няма да заобиколят закона и да се възползват от максимално разрешеното застрояване, изтъкна Герджиков. „В едни тъмни времена в Борисoвата градина се появяват едни частни терени и са дадени на наематели, които и сега ги управляват. От Столична община преценихме, че това не е редно, а след проверка се видя, че договорите им са изтекли още преди 2 години. Още тогава заведенията трябва да освободят терените и започнаха съдебни дела. За сега спечелихме делото срещу \"Капитолия\". Предстоят още дела\", каза още той по темата за Борисовата градина. „Това не е решение, а част от един план за устойчива градска мобилност и се разработва от повече от 2 години. София като модерен град иска да се развива и да се създават все повече условия за придвижване с велосипед и други. Няма да има промяна на цените за зоните в столицата\", допълни Герджиков по темата за \"червената зона\" в София. \"Наводни се част от ул. \"Солунска\", която е в експлоатация от септември 2018 г. От тогава имаше много дъждове. Паднали клони и листа запушиха шахтите, настилката не е проблемът. Шахтите бяха отпушени веднага,. От 33 000 шахти в София е имало сигнали само за 20 запушени след големия дъжд преди дни. Няма проблем със строителството\", завърши Елен Герджиков.      ", "date": "2019.06.28", "title": "Елен Герджиков: Няма да има промяна на цените за зоните в столицата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397269-%D1%81%D1%80%D0%B5%D0%B4%D0%BD%D0%B8%D1%8F%D1%82-%D1%80%D0%B0%D0%B7%D0%BC%D0%B5%D1%80-%D0%BD%D0%B0-%D0%BF%D0%B5%D0%BD%D1%81%D0%B8%D1%8F%D1%82%D0%B0-%D0%BF%D1%80%D0%B5%D0%B7-2019-%D0%B3-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B5-386,27-%D0%BB%D0%B2", "text": "На практика от 1 юли предстои увеличение на всички видове пенсии. Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери.   Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв. Това обяви в сутрешния блок на БТВ социалният министър Бисер Петков. \"Над 2 130 000 пенсионери ще получат увеличение с 5,7% на пенсиите си от 1 юли 2019 г. Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери\", разкри министърът. \"Със законодателни промени се даде възможност на всички граждани да изчислят по коя методика да се пенсионират - новата или старата. Хората имат право на информиран избор. Данните показват, че има голям интерес към електронния калкулатор на НОИ. Още повече, че законодателството гарантира на всички граждани, че ще получат по-високия размер на пенсия. Хората ще могат да избират по кой модел да се пенсионират до 2021 година. Мобилни екипи на НОИ също обикалят и разясняват, консултации се дават и в териториалните дирекции на НОИ\", обяви министър Петков \"Регистрираната безработица от Агенцията по заетостта за месец май е 5,3%. Това е най-ниското ниво, откакто Агенцията по заетостта изчислява данните на безработицата. Доходите от работа също растат. В момента сме на едно от челните места по ръст на доходите. Обявяват се и нови работни места. В момента има ръст и на сезонните работници в туризма и земеделието. В момента има работници от 35 държави в България\", добави Бисер Петков. \"Работата по Националната стратегия за детето е спряна. Такава стратегия няма и не се работи по нея. Имаше проект за Стратегия за детето, но ние се съобразихме с острите обществени реакции и я оттеглихме. По нея не се работи. Трябва да намерим начин всички да се обединим и да работим за бъдещето на нацията\", каза още социалният министър.", "date": "2019.06.28", "title": "Средният размер на пенсията през 2019 г. ще достигне 386,27 лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397262-%D0%B4%D0%BE%D0%BA%D0%B0%D1%82%D0%BE-%D0%B5%D1%81-%D1%81%D0%B5-%D0%BA%D0%BE%D0%BB%D0%B5%D0%B1%D0%B0%D0%B5,-%D0%BA%D0%B8%D1%82%D0%B0%D0%B9-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Решението на ЕС да отложи началото на преговорите за членство на Албания и Северна Македония се случва в най-неудачния момент. Докато Брюксел се колебае, китайската програма \"Един пояс, един път\" предлага привлекателна алтернатива пред страните, които започват да губят надежда в безкрайното чакане пред входната врата на ЕС. Доскоро Китай беше синоним на евтината некачествена имитация на скъпите западни стоки. В съвременна Черна гора обаче той се свързва с огромните кранове и гигантски бетонови колони на високия 200 метра мост над река Морача. Проектът е част от амбициозния план за построяване на магистрала от Адриатическото крайбрежие до границата със Сърбия. Той се управлява от Китайската корпорация за изграждане на пътища и мостове, като парите са осигурени от китайската Exim Bank. Така изглежда \"Един пояс, един път\" на практика: китайски изпълнители усвояват евтино китайско финансиране. Както в Черна гора, така и сред останалите страни в Западните Балкани, китайската инвестиционна \"инвазия\" не се свързва с неприятни исторически спомени, а само куфарчета, пълни с пари. За разлика от Китай, на \"Запада\" се гледа с подозрително око заради столетната традиция на намесата му в местната политика, а в по-съвременен план - чрез ЕС - на големи обещания, които никога не се сбъдват. Скъпоструващият проект за магистралата в Черна гора не е приет еднозначно от хората, но критиките са отправяни към националното правителство, а не към китайската страна. Както казва един от инженерите, които работят по обекта: \"ЕС и без това нарежда на нашите политици как да гласуват и какво да говорят. С Китай ще е същото, само че по други теми\".  Черногорците са преобладаващо проевропейски настроени, но търпението им се изчерпва. Недоволството им е насочено към собствения им политически елит, а не толкова към Брюксел, но в по-общ план всички са гневни от липсата на промяна и от неизпълнените ангажименти. Тези настроения са разпространени из всички страни от Западните Балкани. Разочарованието от бавната евроинтеграция излиза на преден план при всеки опит за разговор около интересите на Китай в региона - както в Северна Македония, така и в Босна и Херцеговина, дори и в Албания, която е особено активна в намерението си да стане член на ЕС. Мнозина от местните жители са изгубил надежда, че ще има резултати, инвестиции или увеличаване на работните места в краткосрочен план. Бъдещето е непредвидимо, но ЕС вече не е толкова привлекателна перспектива, колкото някога е била. Парите от европейските програми са налице, но достъпът до тях е прекалено труден. Чия е вината за това положение, вече няма значение. Проблемът е, че все повече хора се чувстват пренебрегнати и разочаровани. Дори след разпада на Югославия, последван от ужасяващо етническо насилие и икономическа катастрофа, имаше надежда за подобряване на живота. Сега има просто стагнация.  Поради отсъствието на ЕС в региона Пекин си позволява да действа свободно в своеобразния вакуум. Китайското правителство предлага финансиране без обвързване със странични критерии, като проектите се изпълняват на принципа на взаимното зачитане. За разлика от Брюксел, Пекин не поставя политически условия или безупречни финансови отчети. Както у дома, така и в чужбина, Китай поставя приоритет върху инфраструктурното развитие, а не върху \"подробности\" като политически реформи или защита на човешките права. Офертата към Балканите е повече от интригуваща: изграждане на големи обекти от национално значение, които ЕС не би докоснал с пръст, като въглищни електроцентрали в Босна и Сърбия, магистралата в Черна гора и др. Ако Русия стои от едната страна, а Европа - от другата, Западните Балкани започват да гледат на Китай като на възможен трети път. Китай не може да предложи алтернатива на европейската интеграция, общия пазар, свободната търговия и движение на хора. Не може да се сравнява с ефектите от вътрешноевропейските инвестиционни програми. Но присъствието на Пекин в региона е нещо ново. Китай е богат, вдъхва оптимизъм за бъдещето и пробива във всички ниши, които Брюксел е отворил между очакванията и реалността. Северна Македония трябваше да преживее смяна на името си, за да умилостиви Гърция и да отвори път към бъдещото членство в ЕС. На пръв поглед, символичният компромис изглежда лесен, но зад разрешаването на десетилетния диспут между двете страни е натрупано огромно емоционално напрежение. Докато Китай вече строи две автомагистали в Македония през компанията \"Синохидри\", огромен брой от местните жители се оплакват от решението на правителството на Зоран Заев за смяната на името. Кабинетът на СДСМ предприе ход, който му нанесе огромна политическа щета в името на европейската интеграция, а сега Брюксел поиска от Заев да почака на опашката за старт на преговорите, защото... Бундестагът има твърде натоварен дневен ред, за да разгледа доклада за напредъка на Македония. Ако ЕС наистина се тревожи от влиянието на Китай в източната периферия, би трябвало да вземе много по-сериозно ангажимента си към региона. За съжаление, изглежда, че прави тъкмо обратното.  ", "date": "2019.06.28", "title": "Докато ЕС се колебае, Китай настъпва на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397263-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D1%8A%D0%BC-%E2%80%9C%D0%B3%D0%B5%D0%BD%D0%B8%D0%B0%D0%BB%D0%BD%D0%B0%E2%80%9D,-%D1%87%D0%B5-%D0%BD%D0%B5-%D0%B5-%D0%B7%D0%B0-%D0%B2%D1%8F%D1%80%D0%B2%D0%B0%D0%BD%D0%B5", "text": "Ако гледате внимателно епизода от днешната телевизорна изява на министър енерГЕПИка (5:05 мин.) и после помислите малко може да забележите, че истинските смущения в системата започват едва след 1-ви юли 2018-та. \r\n   \r\n       \r\n       \r\n  ", "date": "2019.06.28", "title": "Толкова съм “гениална”, че не е за вярване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397270-%D1%81%D0%BB%D0%B5%D0%B4-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F%D1%82%D0%B0-%D0%B7%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5-%D0%BE%D1%89%D0%B5-%D1%84%D1%80%D0%B0%D0%BF%D0%B8%D1%80%D0%B0%D1%89%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Още куп странности и фрапиращи факти изплуваха от сделката за тол-системата в България. Това установи Фрог нюз след преглед на част от документацията, свързана с изграждането и функционирането на системата, която струва на данъкоплатеца 150 милиона лева. Документи от Аржентина Първият любопитен и разбира се притеснителен факт е, че в документите, свързани с предоставяне на тол-услуги, навсякъде е отбелязано, че са собственост на дружеството „Капш“, а не на АПИ или МРРБ, както се очаква. Друга особеност е, че въпросните бланки са изготвени от \"Капш ТрафикКом Аржентина\".  Видно от включените в консорциума дружества „Капш Трафик Солюшън“ ДЗЗД,  който изгражда системата в страната ни, такова дружество от Аржентина не фигурира. Това поставя под въпрос юридическата легитимност на документите, с които фирмите кандидатстват за доставчици на тол-услуги.      Странният анекс в договора между България и „Капш“ Три месеца преди да стартира тол-системата в България, изпълнителят на обществената поръчка – гореспоменатия консорциум „Капш“ и държавата сключват странен анекс. Според него цената остава същата – 150 милиона лева, но голяма част от задълженията и дейностите на изпълнителя отпадат, а други са изменени. Така например \"Капш\" са освободени от задължението да преоборудват 125 съществуващи рамки за контрол, които се намират в населени места. Общият брой рамки, които е трябвало да бъдат преоборудвани, е 320, като след допълнителното споразумение техният брой е бил намален до 200. \"Капш\" са освободени също така от задължението да поставят над 200 км оптични кабели до десетте най-натоварени гранични пункта в страната, отбелязва „Капитал“. Друга съществена промяна е, че предвидените 30 офиса по граничните пунктове, на които е трябвало да се санкционират неплатилите водачи, излизащи от страната, ще бъдат само седем. В анекса е записано, че \"страните безусловно приемат за установено, че промените нямат финансово отражение\" Монополистът на тол-услуги е свързан неразривно с \"Капш\"  Един от собствениците на  монополистът и национален доставчик на тол-услуги   е Станислава Арнаудова. Според „Общество ОРГ“  представителя за България на австрийската компания \"Капш\" Борис Марков временно обитава къща, собственост на Арнаудова.  В интервю пред „Капитал“ бизнес дамата обяснява, че бизнесът й е потръгнал и върви по мед и масло заради дългогодишното й партньорство с „Капш“. Не се изключва вероятността в това да се крият и опитите за налагане на монопол в този бизнес. За монополното положение на „Интелигентни Трафик Системи“ вчера  . Техният договор за доставчик на тол-услуги е прекратен с абсурдното обяснение, че са технически несъвместими със системата на АПИ. Това обяснение няма как да се приеме за достоверно, защото Агенцията изобщо не им е предоставила достъп до системата. Оправданието на държавният орган е било, че и те нямат достъп и чакат информация от „Капш“.  Шефът на тол-системата твърди, че по случая с „Телетол“ е изпратил три писма до \"Капш\", но отговор няма. В кореспонденция с пострадалата фирма той твърди, че ще предложи АПИ да глоби чуждия консорциум заради отказа им да предоставят достъп до системата на регистриран доставчик. \"Излиза, че „Капш“, което е  частно дружество, контролира държавата в лицето на нейните институции – АПИ и МРРБ\", категорични са експерти.  Припомняме, че през март тази година службите в Чехия влязоха с гръм и трясък в офисите и домовете на представителите на „Капш“ в страната. Оказа се, че мащабната акция е заради разследване за огромна корупция, ощетяваща държавата. Третият доставчик е новородена компания В момента трета фирма е получила възможност да стане доставчик на тол-услуги. Това е дружеството \"Конкорд Смарт Инфраструктура\" АД. Проверка на Фрог в търговския регистър установи, че тази фирма е регистрирана само месец преди УС на АПИ да вземе решения да я допусне до пазара на тол-услуги. Това е акционерно дружество, но действителните собственици са американецът Джефри Нортръп и Флорин Ибрани, който има двойно гражданство от САЩ и Хърватия. Предстои да разберем дали на тях ще им бъде предоставен достъп до системата и кой всъщност ще го направи – дали държавата или „Капш“. Още преди да откажат достъп на „Телетол“  до тол-системата,  , че трябва да имат „човек“, за да им се случват нещата.   Екип Фрог Нюз", "date": "2019.06.28", "title": "След разкритията за задкулисие: Още фрапиращи факти за тол-системата в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397261-die-welt-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%81%D1%82-%D0%BF%D0%BE%D0%B4%D0%BB%D0%BE%D0%B6%D0%B8-%D0%BD%D0%B0-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Ако безпристрастно анализираме ефекта от анти-руските санкции, се оказва, че те са само символични и нямат желания ефект, каза швейцарският икономист Томас Щраубар. В статията си за Die Welt той пише, че исторически икономическите санкции на практика почти никога не са достигали целите си, а в съвременния свят е още по-лесно да бъдат заобиколени. Освен това Щраубар отбелязва, че от наказателните мерки страда населението, а не лицата, които вземат политическите решения. По въпроса за анти-руските санкции Германия е разделена, пише швейцарският икономист Томас Щраубар в статията си за Die Welt: докато в западната част на страната мнозинството е за разширяването им, то в Източна Германия хората настояват за преразглеждане на политиката към Русия. Причините за това са не само в историята и в дългосрочните взаимоотношения, но и в икономиката: Русия е къде по-важен търговски партньор за източната част на Германия, отколкото за Запада. Както отбелязва авторът, ако проведете безпристрастен анализ на степента, до която действителният ефект на анти-руските санкции отговаря на очакванията, резултатът ще бъде следният: санкциите са символични и нямат реално въздействие. Санкциите не засягат властите и елитите: най-бедните слоеве от населението страдат най-много. Щраубар напомня, че санкциите са основният инструмент на икономическите войни още от средновековието. Те не се използват за първи път срещу Русия: например, по време на Студената война Западът използва ембаргото като основно оръжие срещу социалистическия блок. Дори и тогава опитът от използването на наказателни мерки е недвусмислен, отбелязва авторът: санкциите не се отразяват на политиците, а на беззащитното население. Освен това беше посочена закономерност: готовността на онези, които са подложени на санкции да търпят тежестта им, по правило, надхвърлят желанието на инициаторите на санкциите да ги запазят в дългосрочен план. И такова явление не е изненадващо, според Щраубар: задълбоченият анализ на икономическите санкции показва, че те почти никога не постигат поставените цели. Освен това в ерата на глобализацията и цифровизацията има много начини за заобикаляне на санкциите, а напротив, възможностите за прилагане на режима на санкции са станали по-малко. В заключение авторът пише, че за да подобри ситуацията по някакъв начин, Брюксел може да използва два инструмента, които на практика не са използвани преди това: забрана за издаване на визи и замразяване на активи. Според Щраубар такива методи са точкови и не засягат обикновените хора.  ", "date": "2019.06.28", "title": "Die Welt: Швейцарски икономист подложи на съмнение ефективността на антируските санкции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397254-%D0%BF%D0%BE-%D0%BA%D1%80%D0%B8%D0%B7%D0%B8%D1%82%D0%B5-%D1%89%D0%B5-%D0%B3%D0%B8-%D0%BF%D0%BE%D0%B7%D0%BD%D0%B0%D0%B5%D1%82%D0%B5", "text": "Няма нищо по-хубаво от лошото време в политиката. Само полъхът на приближаващата катастрофа е достатъчен, за да покаже колко точно струва претенцията за лидерство. При това - буквално, както се видя в скандала с партийните субсидии. Законът задължи Министерството на финансите да събере обратно близо 14,5 милиона лева - това е сумата на несправедливо раздадените подаръци за партийните каси през последните 3 години; надписаните субсидии от предходното десетилетие директно са отписани. На опашката на длъжниците се наредиха както ГЕРБ, БСП, ДПС, Патриотите и \"Воля\", така и позабравени редки видове от политическата фауна като Партията на българските жени на Весела Драганова или ССД (пост-Софиянски), чийто пробив до субсидия се дължи на съюза с Николай Бареков. Оказа се, че бюджетни бонуси са плащани и на 3 партии с \"комунизъм\" в заглавията си (коалиционни партньори на БСП), три враждуващи помежду си земеделски съюза и най-малко 5 юридически лица, които напомнят повече на ЕООД-та, отколкото на доброволни граждански сдружения, водени от демократични принципи. Когато настъпи мигът за плащане на сметката, говорещите глави от партийните централи рязко се вкопаха в пясъка. ГЕРБ, чийто дълг възлизаше на 40% от общата изискуема сума, първи върнаха парите. За партия, спестила над 20 милиона лева в банкови депозити, упражнението не трябваше да е особено трудно.  На фона на празните каси на опозицията счетоводството на ГЕРБ изглежда така, сякаш Владислав Горанов е открил философския камък. До ден днешен не се получи разумно обяснение на въпроса защо парите се връщат чак сега. През 2009 г. ГЕРБ дойде на власт с един ипотечен кредит и с обещанието да разкрие всички схеми за източване на бюджета при Тройната коалиция - от златния Цанков камък на Доган до розовите лимузини в Министерството на отбраната. 10 години по-късно се оказа, че партията на Борисов е премълчавала за съществуването на допълнително \"кранче\" за приходи към собствените си сметки. Практиката за натрупване на огромен финансов ресурс под контрола на централата изглежда завидна, но започва да превръща ГЕРБ в подобие на фантомна банка, чиято основна линия на кредитиране е новата номенклатура. На \"Позитано\" 20 - нищо ново. Корнелия Нинова обяви, че пари няма, а публиката се опита да се престори на изненадана от финансовото състояние на партията с главен икономист Румен Гечев. Програмното обещание на Нинова за \"свободна\" ведомствена телевизия предсказуемо е стопило лагерите на левицата. Само стартът на БСП-TV е струвал колкото издръжката на цялата клубна мрежа на социалистите в страната, а инвестицията от 1,5 млн. лв. за студио, техника и заплати в медията е сравнима с бюджета за европейската предизборна кампания на БСП. На това му се казва да преизпълниш петилетката. На това му се казва Визия за България. Все пак нищо не може да се сравни с мрачното чувство за хумор на Атанас Атанасов, който обяви, че щял да събира дарения, за да може ДСБ да възстанови сравнително скромния си дълг от 47 000 лв. към хазната. Иначе казано, данъкоплатецът е призован вежливо да върне сам на себе си парите, които някой друг е взел от портфейла му, без да го попита. Звучи като виц, но не е - това е официалната реакция от лидера на партия, която някога държеше ниво във финансово-икономическата експертиза на Народното събрание. Е, не е смешен плач като оплакването на \"Глас народен\" от \"предизборна дискриминация\", но е показателно за способността на всички партии да планират собствените си приоритети за повече от 6 месеца напред. Затова - по кризите ще ги познаете. Само в криза ще познаете дали партиите живеят \"за политиката\", или живеят \"от политиката\". Ще разберете отношението им към публичния ресурс, когато излишъкът се превърне в дефицит. Ще оцените отговорността и принципите им, когато се наложи да ги защитят с личен пример.    ", "date": "2019.06.28", "title": "По кризите ще ги познаете"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397255-%D0%B2%D0%BC%D1%80%D0%BE-%D0%B2%D0%BA%D0%B0%D1%80%D0%B0-%D1%83%D1%87%D0%B5%D0%BD%D0%B8%D1%8F-%D0%B4%D0%BE%D0%B3%D0%B0%D0%BD-%D0%B2-%D0%BD%D0%B5%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%89-%D1%83%D1%87%D0%B5%D0%B1%D0%BD%D0%B8%D0%BA-%D0%BF%D0%BE-%D0%B8%D1%81%D1%82%D0%BE%D1%80%D0%B8%D1%8F", "text": "Депутатът от ВМРО Милен Михов (преподавател по история във Великотърновския университет) замеси издателство \"Просвета\" в странен скандал около предполагаемо невярно описание на Ахмед Доган като \"учен със съществен принос\". Михов организира брифинг за журналисти в Народното събрание, където изнесе своя информация за това, че в учебник по \"Човек и общество\" бившият председател на ДПС бил представен като човек със значими научни постижения, и е нареден до имената на писатели като Радой Ралин, Валери Петров и Георги Марков. \"Любопитно е дали това е следствие на неговите дълбоки философски прозрения и занимания с философия или приноса му в хидроинженерното строителство?\", беше коментарът на депутата от ВМРО. Малко по-късно обаче от \"Просвета\" опровергаха твърденията му, като обявиха, че Доган не присъства нито в действащия учебник за 4. клас, нито в изданието по новата учебна програма, която ще влезе в сила от 15 септември 2019 г. \"В учебник, разпространяван до 2014 г., г-н Доган е споменат, но като политик, какъвто - едва ли някой би оспорил - той е. Следователно в нито един вариант, а още по-малко в действащите варианти на учебник по човекът и обществото на Издателска група издателство \"Просвета\" Ахмед Доган не е определян нито като \"учен\", нито като \"учен със съществен принос\". Не отговаря на истината и твърдението, че \"името на г-н Доган стои редом с имената на Радой Ралин, Георги Марков и Валери Петров\". Така както ние в \"Просвета\" се отнасяме сериозно, отговорно и професионално към нашата работа да създаваме учебници и учебни помагала с най-високо качество, така очакваме и българските народни представители да бъдат компетентни, да проверяват фактите и да не разпространяват неистини и манипулации\", пишат от издателството.", "date": "2019.06.28", "title": "ВМРО вкара \"учения Доган\" в несъществуващ учебник по история"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397256-%D0%B2%D1%81%D0%B5%D0%BA%D0%B8-%D0%BF%D0%B5%D1%82%D0%B8-%D0%BC%D0%BB%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BD%D0%B8%D1%82%D0%BE-%D1%83%D1%87%D0%B8,-%D0%BD%D0%B8%D1%82%D0%BE-%D1%80%D0%B0%D0%B1%D0%BE%D1%82%D0%B8", "text": "Близо 21% от българите на възраст между 20 и 34 години нито учат, нито работят. Това показват официалните статистически данни на Евростат за трудовата активност на тази възрастова категория в ЕС през 2018 г. Данните на НСИ за 2018 г. показват, че в тази възрастова група у нас попадат около 1,2 млн. души, което на практика означава, че приблизително 250 хил. души у нас към 2018 г. не са имали явно занимание като работа или учене. Общо в ЕС броят на попадащите в тази група млади хора е близо 15 млн. души - 16,5% от всички младежи между 20 и 34-годишна възраст. Неотдавнашно проучване по темата показва, че 56% от младите хора у нас (в изследваната възрастова група), които нито работят, нито учат, са били българи. Ромите са близо 1/3 от всички анкетирани. В голямата си част тези млади хора живеят по селата и малките градове. Очаквано най-висок е броят им в групата с ниско образование - 60% са с основно или с никакво образование. Около 30 на сто са със средно, а едва 10% с висше. Също така около 70% нямат регистриран личен доход. Близо 13 процента са имали някакви доходи най-вече като са вземали пари от сивата икономика, а други - чрез ренти или доходи от чужбина. Изследването отбелязва, че броят на жените, попадащи в тази категория, значително надвишава този на мъжете, като съотношението е почти 2:1 - на всеки две жени между 20 и 34 години, които нито учат, нито работят, се пада по един мъж в същата възрастова група. По този параграф България е задмината само от Италия и Гърция, където делът на младите хора без занимание е съответно 30% и 27%. На четвърта позиция се нареждат Румъния и Словакия с по 20 на сто. На пета - младежите в Хърватия - 19%. Най-ниски показатели показват Швеция - 8%, Холандия - 8,5%, Люксембург и Малта - 10%, Австрия и Дания - 11% Ситуацията с демотивираните млади хора в съседните ни страни дори е по-лоша отколкото в България - в Северна Македония 36% са били младите хора, които нито учат, нито работят. В Турция - 33% и в Сърбия - 24%.  ", "date": "2019.06.28", "title": "Всеки пети млад българин нито учи, нито работи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397257-%D1%81-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B8%D0%B7%D0%BB%D0%B8%D1%88%D1%8A%D0%BA,-%D0%BD%D0%BE-%D0%B2%D0%B7%D0%B8%D0%BC%D0%B0-%D0%BD%D0%BE%D0%B2%D0%B8-%D0%B7%D0%B0%D0%B5%D0%BC%D0%B8,-%D0%BD%D0%B0-%D0%B4%D1%8A%D0%BD%D0%BE%D1%82%D0%BE-%D0%BF%D0%BE-%D0%B1%D0%B5%D0%B4%D0%BD%D0%BE%D1%81%D1%82-%D0%B8-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE-%E2%80%93-%D0%B0%D0%B1%D1%81%D1%83%D1%80%D0%B4%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Новият държавен дълг от 400 милиона, който изтегли правителството, няма логично обяснение.  Много финансистите се чудят. Това става на фона на свръхизлишък от близо 3 млрд. лв. в бюджета от началото на годината. В рамките на два дни от правителството се чуха противоречиви обяснения. Според зам.-министърката на финансите Росица Велкова правителството ще договори нов държавен дълг до 1 млрд. лева, а част от средствата ще бъдат използвани за плащане на американските изтребители Ф-16. Искането е плащането да стане наведнъж, уточнява г-жа Росица Велкова. На другия ден пред журналисти в Брюксел премиерът Борисов каза, че самолетите Ф16 ще струват 2,2 млрд. лева и ще бъдат платени от „резерва, който имаме“. Тъй като тези пари ги няма в бюджета, той ще бъде актуализиран, след като цената бъде уточнена, каза премиерът. натрупан за половин година? И защо правителството планира така бюджета, че да формира излишък? Най-простото обяснение е, че излишъкът може да се харчи от правителството както намери за добре, без да спазва приетият със закон бюджет. Има примери, че премиерът решава еднолично да даде пари за едно или друго – от излишъка, иначе би нарушил гласувания в парламента бюджет. И все пак новият заем, който ще достигне 1 млрд. лева, е трудно обясним. Може би просто няма излишни пари в бюджета, а всичко е шменти капели? Излишък може да се формира и със счетоводни и финансови хватки. А може би във фискалния резерв няма толкова пари, колкото официално се твърди – над 10 млрд. лв.? Възможно е да има скрити причини. Примерно, някоя банка се нуждае от подкрепа. Или заради чакалнята на еврото? Заради банковия съюз? Много въпроси – няма отговори. Защо правителството не мисли за реформи, за да бъдат преструктурирани дълговете, а ги увеличава с нови? Емитирането на дълг е лош сигнал за пазарите като цяло. Може да възпре и без това отдръпналите се инвеститори – преките чужди инвестиции са на най-ниските нива за последните 10 години, до 10 пъти по-ниски в сравнение с 2008-2009 г. В същото време пропастта между бедни и богати в България е най-високата в Европейския съюз. Авторитетни международни изследвания да предупреждават за рисковете, които крие неравенството, а управляващите в последните години не предприемат никакви мерки за намаляване на разликата между богати и бедни, която непрекъснато се увеличава. Сега съотношението между 20-те процента от населението с най-високи доходи към 20-те процента от населението с най-ниски е 8,2 към 1, като се увеличава непрекъснато в последните години. За 2018 страната е първа по неравенство в ЕС. Средното съотношение в ЕС по този показател е 3,7 към 1. А бюджетните излишъци показват, че съставителите на бюджета преследват скрити цели, които в най-скромния случай са да се обезпечи свобода на действие за изпълнителната власт за предизборни политически подаръци. Държавата има излишък, а над половината общини тънат в дългове. Но освен трупането на нови дългове, риск се крие и в изплащането на стари пасиви. През тази, и през следващата година рисковете за икономиката на България остават. Нужни са мерки за насърчаване на инвестициите, както и за оттласкване от дъното чрез образование, инфраструктура и иновации.       В България коефициентът на Джини за миналата година е 40,2 – най-високият в цяла Европа, не само в ЕС! (бел. ред. – коефициентът „Джини” показва неравенството в доходите в една страна). Големият проблем на България е, че тя е сред първите във всички възможни индикатори за бедност и неравенство. Когато бедността и неравенството са само в едно измерение, може да го считаме за по-малко рисково. В България обаче това е тотално: ние сме с най-високи нива на монетарна бедност, с най-високо ниво на социална депривация, ние сме „първенци” по коефициент на Джини, ние сме първи по съотношение на дохода на горните и долните 20% от населението в ЕС. Основните постъпления идват от данъци, свързани с потреблението, като ДДС и акцизи, което генерира допълнителни неравенства. Неравенството е фундаментален проблем на българското общество. В България механизмите за преразпределение, които се използват обичайно в модерните държави, в голямата си част са блокирани, пример е данъчната ни система. Всички видове важни обществени услуги трябва да намаляват неравенството, а в България го увеличават. Данъчната ни система е една от причините за монетарната бедност в България.", "date": "2019.06.28", "title": "С рекорден излишък, но взима нови заеми, на дъното по бедност и неравенство – абсурдите на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397258-%D0%B7%D0%B0-10-%D0%B3%D0%BE%D0%B4%D0%B8%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BB%D0%B0%D1%82%D0%B8%D0%BB%D0%B0-15,8-%D0%BC%D0%BB%D0%BD-%D0%BB%D0%B2-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D1%8F-%D0%BF%D0%BE-%D0%B4%D0%B5%D0%BB%D0%B0-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3", "text": "Европейският съд по правата на човека (ЕСПЧ) е органът, пред който се завеждат делата, а министерството на правосъдието разполага единствено с информация за броя на комуникираните на българското правителство жалби За последните 10 години България е платила почти 15,8 млн. лв обезщетения по дела, заведени в Европейския съд по правата на човека в Страсбург. От 2009 г. има 457 осъдителни решения в полза на българи, оплакали се от държавата. Това стана ясно от отговор на финансовия министър Владислав Горанов на въпрос от народен представител. Най-голяма сума страната ни е платила през 2009 г. – 3 534 000 лв., а най-малка през 2014 г. – 346 566 лв. За миналата година България е изплатила обезщетения за 1 725 200 лв., съобщава БГНЕС.  Присъдите на съда в Страсбург са за нарушения спрямо хората на органи на държавна власт, национален съд или публична администрация.  „Европейският съд по правата на човека (ЕСПЧ) е органът, пред който се завеждат делата, а министерството на правосъдието разполага единствено с информация за броя на комуникираните на българското правителство жалби. Този брой не съвпада с общия брой на „заведените дела“, тъй като голям брой от тях са обявени за недопустими или явно необосновани без изобщо да бъдат комуникирани на българската страна за становище. Така комуникираните на българската държава жалби от началото на 2009 г. са 901 броя“, отбелязва финансовият министър.  За периода 2009-2019 г. приключилите с решение на съда в Страсбург съдебни производства, касаещи България, са 751, а висящите - 150. От приключилите 751 дела пред съда в Страсбург, с осъдителен характер са 457. „Следва да се има предвид, че броят на решенията, по които има изплащане на обезщетение, е по-голям от 457, колкото са осъдителните решения. Това е така, тъй като обезщетенията са изплащат и по одобрени от ЕСПЧ приятелски споразумение и едностранни декларации за признаване на нарушение“, пояснява Владислав Горанов.    ", "date": "2019.06.28", "title": "За 10 години България е платила 15,8 млн. лв обезщетения по дела в Страсбург"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397259-%D0%BD%D0%B8%D0%BD%D0%BE%D0%B2%D0%B0-%D0%BD%D0%B5-%D0%BC%D0%BE%D0%B6%D0%B5-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%BD%D1%81,-%D0%BE%D0%B4%D0%BE%D0%B1%D1%80%D0%B8%D0%BB%D0%B8-%D0%B2%D1%81%D0%B5%D0%BA%D0%B8-%D1%80%D0%B0%D0%B7%D1%85%D0%BE%D0%B4,-%D0%B4%D0%B0-%D0%BC%D0%B5-%D0%BF%D0%B8%D1%82%D0%B0%D1%82-%D0%BA%D1%8A%D0%B4%D0%B5-%D1%81%D0%B0-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%B1%D1%81%D0%BF", "text": "Разходването на всяка стотинка от бюджета на БСП се определя от Националния съвет, в който участват 185 души. Накрая на годината същият Национален съвет приема отчет за изразходването на средствата. Членове на Националния съвет, които са одобрили всеки разход, днес питат къде са парите\". Това написа във Фейсбук лидерът на БСП Корнелия Нинова в отговор на твърденията на Красимир Янков, който по-рано днес заяви по Нова тв, че не е ясно къде са парите от субсидията на БСП. Янков, който е член на Националния съвет (НС) на БСП каза още, че \"управлението на финансовия ресурс е отговорност на Корнелия Нинова, нищо не се случва без неин подпис\". \"В последните дни се развива поредната лъжа за БСП. Тя се изразява от - “БСП е във фалит\" през \"изчезнали са парите\" до \"Корнелия Нинова да даде обяснение, защото всичко става с неин подпис\". Интересното е, че тези думи се произнасят от членове на Националния съвет на партията. За тези, които не познават механизмите на функциониране на партията, ще кажа следното: Разходването на всяка стотинка от бюджета на БСП се определя от Националния съвет, в който участват 185 души. Накрая на годината същият Национален съвет приема отчет за изразходването на средствата. Така е било всяка година, откакто е избрано новото ръководство - 2016, 2017, 2018, 2019. Всеки изразходен лев след това се проверява от експерт счетоводител и накрая от Сметната палата. Членове на Националния съвет, които са одобрили всеки разход, днес питат къде са парите. Там, където сте решили вие да отидат - да се увеличи субсидията за общинските структури два пъти и половина, да се създаде телевизия, да се прави кампания за евроизборите, да има координатори в цялата страна и т. н. Плащанията се извършват по решения на Националния съвет и Изпълнителното бюро директно от счетоводството. Всеки член на Националния съвет има достъп до информацията и по всяко време може да провери числата. Вместо това някои от тях задават въпросите си и правят манипулативни внушения от екраните на телевизиите. Оценявам случващото се като поредния опит да се атакува БСП, за да се срива доверието в нея и ви призовавам - не вярвайте на лъжи\".", "date": "2019.06.28", "title": "Нинова: Не може членове на НС, одобрили всеки разход, да ме питат къде са парите на БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397260-%D0%B1%D0%B5%D1%80%D0%B1%D0%B5%D1%80%D1%8F%D0%BD-%D0%B4%D0%B0-%D0%B2%D1%8A%D1%80%D0%BD%D0%B5-21-%D0%B4%D0%B5%D0%BA%D0%B0%D1%80%D0%B0-%D0%B2-%D0%B1%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0", "text": "По 750 хиляди евро излиза на Столична община всеки един от 15-те апартамента, с които Юлия Берберян направи заменка, за да получи 21 декара в Борисовата градина, където днес се намира тенис комплексът на известната фамилия. Тези данни изнесе председателят на правната комисия в СОС Орлин Иванов. Берберян е получила 21 декара за 15 панелни апартамента в \"Люлин\", \"Дружба\" и \"Обеля\". Берберян е била тогава депутат от СДС и е злоупотребила с власт. Заедно със съпруга й са били съдени, но с политическа подкрепа е оправдана. Изнесените факти бяха в резултат на атаката на общинския съветник Марта Георгиева, която каза,че Общината раздавала имоти в парк \"Борисовата градина\". Тя обвини Орлин Иванов, че е част от модела \"Софиянски\". Тогава той изнесе подробности около сделката с огромни общински терени по времето на Софиянски.  \"Аз съм член на анкетната комисия и има много заложени цъкащи бомби. Те са поставени в периода 1997 година до 2004 година. След това разпродажбата спира по времето, когато председател на Общинския съвет е бил Владимир Кисьов\", припомни Орлин Иванов. Той директно каза на Марта Георгиева да разговаря с техните хора да върнат 21 декара на Столична община. А Общината ще им върне 15 панелни апартамента.   \"Г-н Иванов, ДСБ е създадена през 2004 година, за да избяга от модела \"Софиянски\", каза Марта Георгиева. По времето, когато е направена заменката на апартаменти срещу общински терен, цената е била около 500 евро на квадратен метър. В момента е около 1000 евро. Сделката през далечната 1998 година беше публично известна. След нея имаше недоволство, но тя беше одобрена от тогавашния състав на столичен общински съвет.", "date": "2019.06.28", "title": "Берберян да върне 21 декара в Борисовата градина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397253-28-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1098 г. - Рицарите от Първия кръстоносен поход разбиват селджукския военачалник Карбука при Антиохия.     1243 г. - Започва понтификата на папа Инокентий IV.     1519 г. - Карл V е избран за император на Свещената Римска империя.     1635 г. - Гваделупа става френска колония.     1838 г. - Състои се коронацията на кралицата на Англия Виктория.     1858 г. - В Болград, Бесарабия е създадена първата българска гимназия от Възраждането - Болградската гимназия     1903 г. - Провежда се Конгресът на ВМОРО (Одрински окръг) на Петрова нива - „Странджанското Оборище\"     1914 г. - Австро-унгарския престолонаследник Франц Фердинанд и неговата жена са убити в Сараево от сръбския националист Гаврило Принцип, което дава повод за началото на Първата световна война.     1919 г. - Подписан е Версайския договор, който официално слага край на Първата световна война.     1921 г. - В кралството на сърби, хървати и словенци е приета Видовденската конституция.     1927 г. - Създадена е авиокомпания Иберия със седалище в Мадрид, Испания.     1940 г. - Румъния отстъпва Бесарабия (днешна Молдова) на Съветския съюз.     1942 г. - Втора световна война: Нацистка Германия започва стратегическа лятна офанзива срещу Съветския съюз, под кодовото име Операция Блау.     1948 г. - Югославската комунистическа партия е изключена от Коминформбюро.     1956 г. - В Познан (Полша) започва антикомунистически бунт, известен като Познанският юни, който продължава 3 дни; потушен е с участие на 10 000 войници и полицаи, и 400 танка, при което загиват над 60 души, стотици са ранени.     1967 г. - Израел анексира източен Йерусалим.     1969 г. - Стоунуолските бунтове в Ню Йорк бележат начало на съвременните гей-права движения; празник на ЛГБТ.     1989 г. - По случай 600-годишнината от Битката при Косово поле сръбският политик Слободан Милошевич изнася речта на Газиместан на мястото на битката.     1991 г. - Съветът за икономическа взаимопомощ е разпуснат.     1992 г. - Влиза в сила новата конституция на Естония.     1996 г. - Влиза в сила новата Конституция на Украйна.     1997 г. - Във втория мач между Майк Тайсън и Ивендър Холифийлд, Тайсън е дисквалифициран в третия рунд, защото отхапва парче от ухото на Холифийлд.     2005 г. - Канада става третата държава в света, която легализира еднополовите бракове.     2006 г. - Черна гора е приета за 192-ри член на ООН, съгласно резолюция 60/264 на Общото събрание на ООН.  ", "date": "2019.06.28", "title": "28 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397252-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B8-%D0%B1%D0%B5%D0%B7%D1%81%D1%80%D0%B5%D0%B1%D1%80%D0%B5%D0%BD%D0%B8%D1%86%D0%B8-%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D1%86%D0%B8-%D0%BA%D0%B8%D1%80-%D0%B8-%D0%B9%D0%BE%D0%B0%D0%BD", "text": "  Св. безсребреник и чудотворец Кир  бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.     Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител:  (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие. Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството. Тази слава достигнала Йерусалим, където бил пристигнал от Едеса  младият воин Йоан . Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател. По това време в неговия роден град Каноп била затворена заради християнската си вяра  една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11.  Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба. Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра. Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди. С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари. Тайни християни взели техните свещени останки и ги погребали в два отделни гроба – двамата мъже в единия, четирите жени в другия. За да ограничи езическия култ на египеската богиня Изида в Каноп, родното място на св. Кир,   пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления. Житието на тия мъченици води началото си от три малки речи на св. Кирил Александрийски. То било разширено от  , който го допълнил със 70 свидетелства за станали чудеса, едно от които станало със сами него. Той бил излекуван от очна болест.", "date": "2019.06.28", "title": "Пренасяне мощите на свети безсребреници и чудотворци Кир и Йоан"}
{"url": "http://www.classa.bg/%D1%81%D0%B2%D1%8F%D1%82/item/397251-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D1%81%D0%B0%D1%80%D0%BC%D0%B0%D1%82", "text": "Концепцията на комплекса е доставянето на бойни глави по траектории, които затрудняват унищожаването им дори от перспективни системи за противоракетна отбрана Създателите на най-новата междуконтинентална балистична ракета „Сармат“ за първи път разкриха нейните тактико-технически характеристики. Това съобщава кореспондент на РИА Новости от изложението „Армия 2019“, предава Агенция \"Фокус\".        Съответната брошура, достъпна за посетителите на форума, гласи, че далекобойността на „Сармат“ е 18 хиляди километра, изходното тегло е 208,1 тона, масата на полезния товар е по-малко от десет тона.  Масата на горивото е 178 тона, дължината на ракетата е 35,5 метра, а диаметърът е три метра. Типът бойна глава е отделима бойна глава с блокове с индивидуално насочване, които могат да носят конвенционални или ядрени заряди.  Форумът публикува и модел на ракетата, която според терминологията на НАТО се нарича \"Сатана-2\".  „Сармат“ (РС-28) ще замени най-тежката в света стратегическа ракета „Воевода“. Работата по разработване на проекта започна през 2011 г.  Концепцията на комплекса „Сармат“ е доставянето на бойни глави по траектории, които затрудняват унищожаването им дори от перспективни системи за противоракетна отбрана.  Миналата година Владимир Путин, в обръщението си към Федералното събрание, обяви началото на активната фаза на тестването на \"Сармат\".  Първите серийни ракети трябва да влязат в експлоатация през 2021 година.      ", "date": "2019.06.28", "title": "Разкриха тайните на балистичната ракета \"Сармат\""}
{"url": "http://www.classa.bg/%D1%81%D0%B2%D1%8F%D1%82/item/397248-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D0%BD%D0%B8%D0%B6%D0%BA%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "В Германия теоретичният изпит за книжка може да се провежда на 12 чужди езика, но не и на български. Ако искате това да се промени, подпишете петицията на адвокат Антон Йозов. Тя би помогнала на много българи в Германия.          Инициативата е от полза за българите, които живеят по-дълго от 6 месеца в Германия, имат постоянно местожителство във Федералната република и все още нямат шофьорска книжка. Въз основа на европейските регламенти те нямат право да изкарват шофьорска книжка в България. Ако все пак изкарат там шофьорския курс и си получат българската книжка, трябва да знаят, че тя не е валидна в Германия. При първата полицейска проверка започва следствие срещу тях за шофиране без шофьорски права. По този начин изрядни граждани изведнъж се превръщат в криминално проявени лица - поради незнание и непознаване на регламента.   В такива случаи се налагат забрани за шофиране в Германия - за най-малко 11 месеца. Освен това следват солени глоби - между 40 и 90 дневни ставки. А в Германия в повечето случаи една дневна ставка варира между 10 и 30 евро. Освен това в много от случаите провинилите се са длъжни да се явят на опреснителен шофьорски изпит в Германия, включващ и т.нар. MPU-преглед (Medizinisch-Psychologische Untersuchung, на бълг: медицинско-психологически преглед) и за който трябва да преминат шофьорски курс в Германия. Опреснителният изпит излиза доста солено - около 1900 евро.  Не. Техните книжки са валидни до момента, в който изтече срокът им. След това се отива в съответната служба (Straßenverkehrsamt), където се попълва формуляр, предава се тест за зрение, проведен в оптика срещу цена от 15 евро, плаща се такса от 80 евро и малко по-късно те си получават германската шофьорска книжка. Процедурата е доста бърза.  Не, ако постоянното местожителство на шофьора е Германия, това също би представлявало нарушение. Защото за да подновиш книжката си в България, трябва да декларираш, че постоянното ти местожителство е именно в България. И ако дадеш неправилна информация по този въпрос, това също е криминално деяние. Тези подновени в България книжки също се оказват невалидни в Германия. Защото, според европейските правила, след 6 месеца престой в дадена страна от ЕС за теб важат правилата на тази държава. Тя се води вече постоянното ти местожителство. До началото на 2018 не съществуваше единна европейска информационна система. На 1 януари 2018 беше въведена единна полицейска система (на немски език съкращението ѝ гласи PAPI), с помощта на която полицейските служители за секунди могат да установят кога даден шофьор е изкарал книжка, къде е издадена, откога е регистриран автомобилът му и т.н. Проверките зачестяват по нареждане на местните вътрешни министерства. А с това зачестяват и случаите на заведени следствия за невалидни шофьорски книжки.  Да, от няколко години насам кандидат-шофьорите могат да държат теоретичния изпит на 12 чужди езика. Сред тях са хърватски, румънски, чешки, арабски, руски. Когато навремето са въвеждали тези промени, германските власти са се допитали до съответните общности, живеещи на територията на страната. Но от българска страна не е имало реакция.  Първата крачка е  . Засега под нея са се подписали едва 2000 души. Това е твърде малко. Според мен би трябвало да я подпишат поне 50 000, за да привлечем вниманието на германските власти. В крайна сметка подобна промяна би била от полза за много българи, които искат да работят в Германия и да изкарат шофьорския курс, но познанията им по немски не са достатъчни, за да издържат теоретичния изпит. Аз се опитвам с помощта на българското посолство в Берлин да популяризирам идеята и се надявам заедно да привлечем вниманието на германските власти към инициативата. Следващата крачка би била да се издаде проект за указ, който да замени сегашния. И така българският език също да бъде включен като изпитен език при полагането на теоретичния изпит за шофьорска книжка в Германия.    ", "date": "2019.06.28", "title": "С българска книжка в Германия"}
{"url": "http://www.classa.bg/%D1%81%D0%B2%D1%8F%D1%82/item/397249-%D0%B0%D1%84%D1%80%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%83%D0%B1%D0%B5%D1%82%D0%BD%D0%BE%D1%81", "text": "Неведнъж съм заявявал и подкрепял идеята, че съществуването на криминално-политическото образувание „Съединени американски щати” застрашава развитието и съществуването на човешката цивилизация. Това е най-пълно разкрито в статията  . Накратко, можем да кажем, че това се случва по две причини: · Америка като цяло консумира световните ресурси много повече, отколкото произвежда; · Америка, като управляваща структура на света, дава на човешката цивилизация неверни глобални целеуказания, вследствие на което човечеството неизбежно преминава към цивилизационен ресурсно-енергиен тупик. Логичният извод може да бъде фразата “Всички американци в ковчези”, но в дискусията имаше няколко контрааргумента, които могат да се считат за напълно или частично разумни, и по-специално следното: · Не всички американци са лоши, в Америка има селско стопанство, минно дело и промишленост, произвеждащи стоки и ресурси, необходими за целия свят (и за самите американци на първо място); · цивилизацията се нуждае от елитни потребители, които създават потребност от нови, модерни вещи и по този начин движат напредъка. Разбира се, можете да изложите няколко контрааргумента, например класическата поправка “добрите американци в добри ковчези”, а също и да поставите под съмнение стойността и необходимостта от модерно разбиране за напредъка, в който на всеки три до пет години хората са принудени да изхвърлят много работещи, но остарели неща. Но, както казах, признавам определена рационалност на тези аргументи и затова считам, че е възможно да се внесе изменение и изясняване на концепцията. Първо, нека изключим от цялото население на Америка онези, които се занимават с относително разумни и продуктивни трудове: тези, които са заети в селското стопанство, в мините и фабриките. В Америка, за тази част от населението има полу-презрителен, полу-подигравателен прякор – селяндури. Въпреки че тази част от населението е обект на геноцид и постепенно намалява, тя все още е многобройна и запазва определено влияние в “дълбоките” щати на ръждивия пояс. Втората категория, която ще изключим, са осигурените (средна и над средна класа) американци WASP. Въпреки че цивилизационната им ценност в повечето случаи е с нула, може да се приеме, че те оправдават съществуването си, като допринасят за управлението на обществото (на доста ниско, да признаем ниво), чрез поддържане на прогрес за сметка на потреблението на елита, и като цяло за тази класа, тяхната работа и продуктивният принос в цивилизацията е равен, по-висок или малко по-нисък от тяхното потребление. И в резултат остават няколко групи население: · наследствени безработни; · криминалитет; · хора, заети с фалшиви дейности – професионални спортисти, певци и други майстори на перформанса, “стилисти на кучета”, “професионални гей активисти”, “професионални зелени” и друга публика, чийто принос към реалната икономика е дълбоко отрицателен; · пенсионери, които са живели сред една от трите изброени по-горе групи; · хора, заети в сектора на услугите и живеещи в райони, където основното население е четирите групи, изброени по-горе. Тоест, ако в някакъв калифорнийски град 30% от населението са заети в сферата на Холивуд, 20% са пенсионери, 10% са служители, 20% са безработни, а останалите работят като касиери, бармани, таксиметрови шофьори и други придружители, приносът на този град към икономиката на планетата е отрицателен. И ако утре цялото население на града умре от болестта, предавана от неконвенционална любов, то икономиката на планетата ще се подобри (не фалшивият показател за БВП, а реалната икономика). Същото може да се каже за предградие на голям американски град, населен главно от наследствени афро-безработни. Според едно скорошно проучване 43% от американските семейства не могат да си позволят да плащат за нормална храна и настаняване. ( ). Те са предимно в категорията “икономически отрицателно население”, въпреки че, разбира се, има и изключения. Това означава, че можем да приемем, че от 20% до 40% от американското население принадлежи към тази категория. И разглеждайки по-нататък тази категория американци, бих посочил афро-американците, като част от тях, които допринесоха изключително много за паразитизма на американската държава. Аргументът за този факт е следният: · сред това население се счита за нормално от поколение на поколение да съществуват от държавни помощи, криминални доходи и случайни дейности на непълно работно време; · наложена е практика, изискваща наемането на определен брой афроамериканци, дори и да не се справят по най-добрия начин с техните задължения; · образователното и професионалното ниво е общо крайно ниско и във връзка с убийството на американската индустрия се губят работни места, на които те биха могли да работят продуктивно. Разбира се, това е вярно само статистически, тъй като сред афро-американците има много професионални работници и специалисти. Трябва да се разбере, че в този контекст „афро-американци” са категориен символ, тъй като не всички негри ще влязат в тази група, затова пък в нея ще влязат много индийци, латиноамериканци, особено от карибските острови, араби и други мюсюлмани, и дори някои бели. Основните критерии за позоваване на “афро-американците” в този случай ще бъдат следните: · хронична неприязън към всякакъв вид творчески труд; · презрение към интелекта и образованието; · агресивност; · усещането, че всички са му длъжни. Поддържането на някои, макар и не твърде високи (по американски стандарти) доходи сред тази група от населението е изключително важно за американската държава по следните причини: · Социални. Необходимостта от поддържане на минимална социална стабилност в обществото изисква определено „подкупване“ на това население. В случаите, когато афроамериканското население е недоволно от стандарта си на живот, те излизат на улицата с протести, за да унищожат, ограбят и разграбят нещо. Спусъка, като правило, е убийството на някой от тях, и без значение колко разумно е, а причината е именно недоволството от техния живот. За държавата е по-евтино, особено с оглед на политическите загуби и загубите в имиджа, „да се наводнят проблемите с пари“ вместо пълен геноцид на афро-американското население и/или поддържането на твърде много репресивен апарат; · Икономически. За много видове предприятия нископлатените сегменти на населението са целеви пазар и поддържането на ефективно търсене сред тях е предпоставка за генериране на приходи и печалби при продажбата на продукти като iPhone ;), евтини продукти, китайски стоки, относително евтини жилища и евтини употребявани автомобили. Това се постига, както поради постоянното намаляване на цените на стоките, поради преместването на производството в чужбина, така и поради по-ниските нива и изисквания за продуктите с кредит. За съжаление, важен механизъм, който осигурява платежоспособността на тези сегменти от населението, е и по-ниската цена на бензина (чрез занижаване цената на петрола); · Политически. Непропорционалната избирателна система в Америка прехвърля „златната акция” в ръцете на някои слоеве от населението. На първо място, това са слоевете от населението, които лесно се манипулират и контролират. Една такава група е афроамериканското население. От една страна, тя е по-скоро обединена, изолирана и „винаги обидена”. От друга страна, тя е много лесно манипулирана с помощта на протестантски черни църкви. В много щати, именно от това дали черните жени ще идват в избирателните секции или не, зависи победата на един или друг кандидат. И тъй като в установилата се равновесна система от победата в един или два щата понякога зависи победата в цялата страна, стойността на „черните гласове“ нараства многократно. Съвкупността от тези фактори кара американските елити да заделят за потреблението на афроамериканското население непропорционално голям дял от общите разходи. И тази политика ще продължи вечно, поне докато съществува действащата политическа и икономическа система на Америка. Да приемем, че утре “белите” ще дадат заповед да вкарат негрите в лагерите и/или напълно да спрат да плащат обезщетения, е абсолютно глупаво и наивно. Те действат в определена матрица и без „революционна” промяна в политическия механизъм на държавата не са възможни промени в тази матрица. При това, не е възможно да се позовем на практиката от ХVІІІ – ХІХ – началото на ХХ век, тъй като тогава негрите не са имали право на глас и ролята им в политически манипулации е била минимална. Не може дори да се очаква, че в случай на недостиг на ресурси в страната, ще бъдат предприети целенасочени мерки, преди всичко, лишаване на африканските американци от обичайното им ниво на доход. Необходимо е да се разбере, че върхът на политическата върхушка изобщо не страда от расизъм ???? и не им пука за това кой от гражданите на страната трябва да бъде лишен от дажбите. На първо място, те ще лишат най-малко насилствените и неспокойните и на последно място онези, от които зависи изборната победа. Може да се предположи, че правителството, дори и в условия на недостиг, ще се опита да отговори на минималните нужди на афро-американското население, дори в ущърб на остатъците от средната класа. Разбира се, това се отнася най-вече за демократите, но дори републиканците, бидейки на власт, ще се страхуват да лишат африканските американци от техните „законни“ привилегии. Това е забележително илюстрирано от ситуацията около Obamacare. За да подкупят афроамериканското население, Обама и демократите подкрепиха тази програма през 2010 г. Този ход се оказа прав и до голяма степен помогна на Обама да получи втори мандат, и само намесата на римската богиня Фортуна и украинският бог на Тъмнината не позволиха на демократите да спасят трона през шестнадесетата година. Но републиканците, след като дойдоха на власт, не можеха и не смееха да унищожат тази програма, защото разбираха, че след това техните призрачни шансове за преизбиране ще отидат в категорията на чисто виртуалните шансове. Друго нещо е, че в условията на дефицит и вероятно на инфлация, първоначално ще бъдат унищожени фиксираните доходи и пособия на афро-американското население, а способността на системата да преразпределя останалите ресурси ще бъде много ограничена. Следователно, в условията на сериозна системна криза, при загуба управлението на обществото и нарастващ дефицит на ресурси, афро-американското население ще излезе от контрол, ще действа като катализатор за разрушаването на обществото и циклично ще отслабва способността на държавата да „оцелее“ от кризата. В един момент ще бъдат необходими масови репресивни мерки, които ще отбележат началото на процеса на разпадане на американската цивилизация. Ако погледнем политиката на американските елити през последните десетилетия, то можем да кажем, че тя е двуединна и съдържа две почти еднакви цели: · поддържане щастието на големия финансов капитал, условно това може да се разглежда като задача за поддържане щастието на еврейската диаспора; · поддържане щастието на нископлатените сегменти от населението, условно това е щастието на афро-американското население. Ясно е, че приоритетът е щастието на големия капитал, но трябва да се разбере, че тези задачи са много силно преплетени. · Първо, трудно е капиталът да бъде щастлив, без да получава свръхпечалби на пазарите на високорискови кредити; · Второ, трудно е капиталът да е щастлив, без да е получил/завладял лостовете на управлението в държавата; · Трето, трудно е да се живее в гражданска война. · Четвърто, … И така нататък и така нататък … без да се купят спокойствието и лоялността на по-ниските слоеве на пирамидата, големият бизнес не е в състояние ефективно да поеме властта над средните слоеве, да получи стабилни доходи и да осигури пълно и неусложнено щастие. Разбира се, концептуално няма разлика – Америка като цяло, като паразитна структура, води света в задънена улица или го прави в интерес на някои от неговите отделни паразитни групи. Но за да се разберат по-добре процесите и динамиката на тези процеси, е важно уточнението разкривано в тази статия. Трябва да се разбере, че всеки път, когато демократите идват на власт, скоростта на пълзенето на света към бездната ще се ускорява. Всеки път, когато републиканците са на власт, те ще се стремят да обърнат процеса. И това съвсем не е защото те са загрижени за съдбата на света, а единствено защото процесът на разрушаване на реалната икономика на Америка, а следователно и пълзящият процес на разрушаване на страната, и процесът на цивилизационни движения в ресурсна и енергийна безизходица, е единен процес. Като от две страни на една и съща монета. Поради факта, че републиканците са технически неспособни нито да елиминират подетноса на афро-американците, нито да премахнат статута на долара като основна резервна валута, техните опити да обърнат отново процеса, т.е. да направят „Америка пак велика“ са толкова безплодни, както прословутите опити на гейовете да заченат дете. В тази връзка е необходимо да се разбере, че Републиканската партия е обективен и неволен съюзник на Русия. „Обективен“ – защото те са „врагове“ на афро-американците (по-скоро не врагове, а „недоброжелатели“) и „Неволни“ – защото субективно степента на русофобия сред републиканците е не по-малко, а може би и повече, отколкото сред демократите , За съжаление предсказвам, че настоящият мандат на републиканския президент ще бъде последен и 2020 г. републиканците няма да могат да получат трона за втори мандат. В бъдеще, с изчезването на селяндурския субетнос и увеличаването дела на афроамериканците, латиноамериканците и ЛГБТ сред американското население, шансовете на класическите републиканци да се върнат към властта все повече ще клонят към нула. В световен мащаб страната ни, съществуваща в статута на полуколония, не е в състояние да повлияе значително на процесите в метрополията. Все пак мисля, че назначаването на „най-мрачния“ от американските президенти спада към шегите и провокациите, отколкото към реални постижения на нашите специални служби. При това би било полезно да оказваме влияние върху американското общество с цел запазване влиянието на републиканците и намаляване влиянието на демократите, в разумни, разбира се, граници и без фанатизъм. Нееднократно съм писал какво трябва да правим в местен мащаб и не виждам смисъл да повтарям тази статия. За съжаление, не изглежда, че новият (стар) състав на правителството може значително да промени външноикономическата политика на страната. Е, и може би има смисъл да се разкрият няколко разяснителни въпроса: Защо афро-американските безработни заплашват цивилизацията, а афро-африканските безработни или индийските наследствени просяци не заплашват ? На първо място, въпросът е в съотношението на приноса на тези групи хора към реалната икономика на света (полза) и изземването на ресурси от икономиката на света (вреда). Ако приемем, че световните ползи на глава от населението от трите групи са приблизително еднакви, тогава вредата, т.е. разходите на ресурси на една афроамериканска душа от населението е десетки или дори стотици пъти по-високи от разходите за африкански, индийски или други безработни по света. Второ, значение има източника на ресурси.Например десетки хиляди саудитски принцове, които не правят нищо за света, са приблизително равни на ползите от индийските наследствени просяци, но тези копелета се угояват от своите, дадени от Алаха петролни запаси. Освен това, за да им бъде позволено да се угояват с част от тези запаси, те са принудени да дават по-голямата част от тях в Америка безплатно, за да получат „богатство в опаковки за бонбони“. Съществува съвпадение между интересите на саудитските князе, които се нуждаят от висока цена на петрола, и интересите на цивилизацията, която се нуждае от сравнително висока цена на петрола. Докато принцовете не се огъват под демократите, тяхната дейност е обективно полезна. От известните страни, само Америка и Великобритания, имат хроничен огромен външнотърговски дефицит, и следователно, само в тези две страни има значителни групи от населението, които живеят за сметка на други. И на трето място, съдбата, животът и смъртта на африканското население не интересуват никого и не влияят по никакъв начин на световната политика. Дори хуманитарните доставки на храни за тези страни се извършват изключително с цел: · подкрепа на продажбите на доставчици на продукти; · да участват в процеса на намаляване на отпуснатите средства и разпределението на храните; · убиват останките от местното африканско селско стопанство. Само в Америка политическото значение на афро-американското население ги прави важен фактор във вътрешната и външната политика. Какви други паразитни групи в Америка могат да бъдат идентифицирани? Разбира се, първо, трябва да говорим за пенсионерите. По отношение на настоящия момент те са паразити, тъй като не правят нищо друго, освен да консумират. В същото време е необходимо да се разбере, че някои, а може би и повечето от тях, не са паразити, тъй като сравнително справедливо са спечелили правото си да се пенсионират в „тази Велика Америка“, работейки като почти достойни хора в реални индустрии, мини и ферми. Политически тази група също е много активна, но сред тях е трудно да се посочи ангажимент към определена политическа партия, по-трудно е да се манипулира с тях и има много малко шансове те да се съберат в една тълпа, за да разбият най-близкия мол. Ето защо сегашната добра воля в Америка, включително сегашното „благоденствие“ на афроамериканците, е частично платена чрез унищожаване на пенсионната система и изяждане на пенсионните спестявания. В бъдеще, избирайки между интересите на афро-американците и пенсионерите, балансът на обществената политика винаги ще се измества леко на страната на афро-американците. Други големи групи от потребителски паразити са финансови мениджъри, банкери, анализатори, консултанти и друга пост-индустриална пяна, които осигуряват механизъм за изпомпване на реалното богатство в Америка в замяна на възможността да участват във финансово казино. От една страна, техните интереси несъмнено се вземат предвид, тъй като те съвпадат с интересите на големия финансов капитал, от друга страна, те не са толкова политически интересни, тъй като не са толкова многобройни като афро-американците, не са толкова сплотени и не се нуждаят от допълнително подкупване. При тях като правило, и така всичко е наред. Останалата част от населението или „живее на самоиздръжка“, а по-скоро служи като допълнителен източник на доходи, преразпределени в полза на афро-американците, или не представляват интерес поради малкия брой. Би ли била възможна появата на такава паразитна структура във всяка друга страна на света? По-скоро не, отколкото да. Само в Америка съвпадна наличието на голям, но не преобладаващ брой афро-американци и наличието на възможността да бъдат осигурявани за сметка на другите. Само афроамериканците са дегенерирали в определена група, с чувството, че “белите” им дължат до края на вековете, и в същото време с презрително отношение към образованието и работата. Нещо подобно съществува и/или заражда в Западна Европа на основата на внасяните там бежанци, но засега тези групи са по-малко, по-малко необходими за манипулиране на изборния процес, и като цяло Европа получава по-малко безвъзмезден ресурс и способността да храни (за сметка на други) тези групи са ограничени. Може да се каже, че в конкуренцията между афроамериканците и евробежанците, афроамериканците ще спечелят със смазващ резултат. В други страни, образуването на такива химерични структури е почти невъзможно. Например Китай, дори ако е получил статута на основна резервна валута за юана, няма да повдигне такива паразитни субетноси, просто защото тяхната култура и манталитет няма да го позволят. Да обобщим някои резултати. След отделянето на долара от златното покритие и прехвърлянето му към статута на необезпечена световна резервна валута, Америка успява да повиши жизнения стандарт на своето население като цяло и по-специално на отделните й групи. Периодичността на политическото и икономическото развитие на Америка доведе до факта, че в момента има огромен слой от населението в страната, който има възможност или да не работи изобщо, или да не се ангажира с полезна работа, но все още има стандарт на живот, който в повечето други страни на света ще се счита за среден. Отчасти Америка е в позицията на заложник, който е принуден да подкупи гангстер, за да осигури спокойствие. За щастие на Америка, тя има възможност и използва тази възможност да упражнява този подкуп за сметка на другите. Процесът на този подкуп е разрушителен както за самата реална икономика на Америка, така и за продуктивните сектори на цялата цивилизация. Този процес не може да бъде обърнат, а може само периодично да се забавя процеса на циклично разрушаване на световната икономика. Поради липсата на реални данни и хаотичността на процеса е невъзможно да се предвиди кога възможностите на света за предоставяне на различни паразитни групи в Америка със свободни ресурси няма да задоволят минималните нужди на тези групи, но този момент ще се окаже момент на „колапс на доларовата система“, хиперинфлация унищожаването на американската цивилизация и очевидно, унищожението или фундаменталната промяна на цялата цивилизация на света.      Разбира се, първо, трябва да говорим за пенсионерите. По отношение на настоящия момент те са паразити, тъй като не правят нищо друго, освен да консумират. В същото време е необходимо да се разбере, че някои, а може би и повечето от тях, не са паразити, тъй като сравнително справедливо са спечелили правото си да се пенсионират в „тази Велика Америка“, работейки като почти достойни хора в реални индустрии, мини и ферми. Политически тази група също е много активна, но сред тях е трудно да се посочи ангажимент към определена политическа партия, по-трудно е да се манипулира с тях и има много малко шансове те да се съберат в една тълпа, за да разбият най-близкия мол. Ето защо сегашната добра воля в Америка, включително сегашното „благоденствие“ на афроамериканците, е частично платена чрез унищожаване на пенсионната система и изяждане на пенсионните спестявания. В бъдеще, избирайки между интересите на афро-американците и пенсионерите, балансът на обществената политика винаги ще се измества леко на страната на афро-американците. ", "date": "2019.06.28", "title": "Афро-американски субетнос"}
{"url": "http://www.classa.bg/%D1%81%D0%B2%D1%8F%D1%82/item/397250-%D0%BA%D0%BE%D0%BB%D0%B5%D0%BB%D0%B0%D1%82%D0%B0-%D0%BD%D0%B0-%D0%B1%D1%8A%D0%B4%D0%B5%D1%89%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Модулната платформа „Бумеранг“ на форума „Армия“ отново ще се превърне в един от основните модели на модерното въоръжение на сухопътните сили. Въпреки това, много неща са се променили от миналата година - оборудването вече се произвежда серийно и скоро ще отиде във войските. Машините на базата на колесната платформа „Бумеранг“ за първи път бяха демонстрирани на Парада на победата през 2015 г., а тази година те трябва да започнат да влизат във войските. Извършени са изпитания, във връзка с които пресата избухна с ентусиазъм относно огневата мощ на разработката. Въпреки че тази функция е дълбоко второстепенна, когато говорим за „Бумеранг” като платформа: върху нея могат да се монтират различни бойни модули - дори „Бережок”, дори „Бумеранг-БМ”, дори „Байкал”, дори дистанционно управлявана картечница.. За да разберем какво представлява „Бумерангът“, по-добре е напълно да игнорираме възможностите на отделните машини, които ще създадат върху него и да погледнем към базата. За бронята Чудеса не се случват - колесният бронетранспортьор няма защитата на танк. Но корпусът от многослойната броня и монтираните керамични блокове трябва да осигуряват достатъчна степен на защита човек да се чувства по-безопасно вътре, отколкото отвън. „С независимо торсионно окачване се получава по-евтино, с хидро-пневматично ще излезе по-скъпо, но затова може да се сменя клирънса“. Модулността позволява да се създават машини в три версии, а най-защитената версия ще тежи 34 тона, което е много сериозно. Засега е известно, че се осигурява защита срещу стрелково оръдие до 14,5 милиметра и дори от малокалибрени снаряди. Възможно е „Бумерангът“ да издържи дори снаряд от 25-мм M242 „Бушмастър“, който стои на американските бойни машини на пехотата „Брадли“, но 40-мм оръдие вече ще проникне през бронята. Защитата на челната проекция е още по-висока - има двигател, разделен от бронирана преграда и ще е по-трудно да се пробие. Но дори и в случай на пробив, разположените зад отделенията механик и мерач, ще пострадат най-малко. Изстрели от гранатомет като РПГ-7 ще пробият Бумеранга, но синергичният ефект от поражението няма да бъде постигнат и екипажът най-вероятно ще оцелее. Основният фактор на щетите при пробив на бронята от кумулативните боеприпаси изобщо не е травмата от повишаването на налягането, а осколките и капките разтопен метал. Обшивката на вътрешния отсек от армидна тъкан трябва да издържи или най-малкото да забави голяма част от осколките. Общо взето не е трудно „Бумеранг“ да се порази и обездвижи. Но е значително по-трудно да се унищожат екипажа и пътниците. За мините и клирънса „Бумеранг“ е необичайно висок в сравнение със съветската технология. Първо са го направили по-висок, така че да има колкото се може повече място между V-образно дъно и положената мина, а взривната вълна да отиде настрани. На второ място, вътрешното отделение е доста просторно, така че бойците да не си изпочупят вратовете по тавана, когато машината подскочи от експлозията. Има също столове със сигурни колани, закрепени към стените на корпуса, а не на пода, както и дъно с бронирана защита, която да предпазва от осколки. Най-общо казано „Бумерангът“ може да бъде изваден от строй с мина, но ще е нужно да не се щади тротил, ако се иска пътниците да получат нещо повече от контузии. Защитата от мини е нещо хубаво, но да бъдеш отлична мишена за гранатомет е лошо. Търсенето на компромис тук е загубено дело, а да се даде възможност на механиците да променят клирънса е решение, което не е евтино, но в същото време опростява проблема. „Бумерангът“ може да „клекне“ с 35 сантиметра, а това за врага е разликата между „мога да видя и стрелям“ и „все още мога да го видя, но не мога да го взема на мушка“, което усложнява поражението. Да преброим конете Оценявайки мощността на двигателя, експертите обикновено говорят за скорост. Не знам какви постижения искат да демонстрират тук: по магистралата „Бумеранг” достига 100 километра в час спрямо 90 на БТР-80. Не е впечатляващо. По неасфалтиран път съветският бронетранспортьор може да пътува с 40 километра в час, докато „Бумерангът“ бележи рекорд от 92 километра в час. Въпросът е, че тук не става дума за възможностите на двигателя, а в ергономията на вътрешното пространство и работата на окачването. По-разумно е да се разгледа специфичната мощност. БТР-80 има 19 конски сили за всеки тон тегло, а „Бумеранг“ има 22 коня на тон при максималното натоварване. „Бумерангът“ е в състояние бързо да промени позицията си, лесно и при високи скорости маневрира по неравен терен, а водачът нататък може да издържи както маршов преход, така и горещата битка. Да поплуваме? „Бумеранг“ е плаваща машина, която е фундаментално важна за европейските и източните театри. Тук не е Алабама, не е и сирийската пустиня - малките реки и ручейчета са безброй. За да бъда честен, се съмнявам, че 34-тонният „Бумеранг” ще е способен да плува. Най-вероятно само неговата лека 24-тонна версия ще плува. Но и това си е добре. Военните игри в Кубинка Цялата преса бръмчеше за това - нашето оборудване сега се сглобява като от кубчета, като западното. Всичко е така – ако искате, ще поставим независимо торсионно окачване и ще се окаже по-евтино, но ако искате - ще се придържаме в хидропневматика, ще бъде по-скъпо, но ще можете да промените клирънса. Вече говорихме за сменяемите модули. Съответно, цената на различни машини, базирани на платформата „Бумеранг“, може да варира наполовина или дори повече. И дори повредени елементи на бронята могат да се сменят директно в полевите работилници. Изглежда, дори след пробиване на РПГ „Бумеранг“, бързо ще може да се върне в строй. И всичко това е важно, но най-важното е друго – „Бумерангът“ се модернизира лесно и с появата на нови материали, технологии и решения той може непрекъснато да се подобрява, което означава, че ще служи дълги години.  ", "date": "2019.06.28", "title": "Колелата на бъдещата война"}
{"url": "http://www.classa.bg/%D1%81%D0%B2%D1%8F%D1%82/item/397242-%D0%BD%D0%B5%D1%83%D1%81%D0%BF%D0%B5%D1%85%D1%8A%D1%82-%D0%BD%D0%B0-%D0%B5%D1%81-%D0%B4%D0%B0-%D1%81%D0%B5-%D1%80%D0%B0%D0%B7%D0%B3%D1%8A%D1%80%D0%BD%D0%B5-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D0%BE%D0%B1%D0%B5%D0%B7%D0%BA%D1%83%D1%80%D0%B0%D0%B6%D0%B0%D0%B2%D0%B0-%D1%80%D0%B5%D0%B3%D0%B8%D0%BE%D0%BD%D0%B0", "text": "Приповдигнатото настроение в Северна Македония започва да напуска страната заради бавното изпълнение на поетите от Европейския съюз обещания за членство. Отлагането на блока рискува да доведе до сериозни последствия на нестабилните Западни Балкани. Страните в региона, които бяха обгърнати от кървав военен конфликт след разпада на Югославия, искат отчаяно да се присъединят към ЕС, посочва Bloomberg в свой материал.  Но на фона на продължаващите битки за власт между служителите на блока в Брюксел повечето държави членки не бързат да приветстват нови членове. В същото време балканските политици се опитват да обяснят това на 18-те милиона жители на региона, които се надяват на по-високи заплати и по-малко корупция, като мнозина вече мислят за емиграция. „Ако не започнем присъединителните преговори тази година, за мен това ще означава, че нямаме европейска перспектива“, заяви външният министър на Северна Македония Никола Димитров, след като ЕС за пореден път забави взимането на решение за започване на преговорите. Северна Македония вече направи повече от по-голяма част от страните кандидатки , за да улесни присъединяването си. Тази година страната сложи край на продължилия с години спор за името си със съседна Гърция, който спираше евроатлантическия ѝ път. Ако Северна Македония не бъде „адекватно“ възнаградена за постигнатия напредък, то тогава „посланието до другите страни в региона ще е ясно – няма на какво да се надявате“, посочва Марко Кмежич, старши изследовател в Центъра за югоизточни европейски проучвания към Университета в Грац, Австрия. И на този фон напрежението в и между отделните държави в региона ври и кипи. Антиправителствени протести разтърсиха Сърбия, Албания, Черна гора и Босна и Херцеговина, където все още няма правителство осем месеца след изборите. Отношенията между Сърбия и Черна гора достигнаха до една от най-ниските си точки, откакто двете се разделиха в отделни държави през 2006 г. Взаимоотношенията между Сърбия и Косово също остават обтегнати. Преговорите за решаване на този конфликт под егидата на Брюксел попаднаха в задънена улица миналата година. Плановете за среща през юли между лидерите на двете страни и френския президент Еманюел Макрон и германския канцлер Ангела Меркел пропаднаха и не бе насрочена нова дата. Някои страни заявиха, че разбират причините за забавянето на ЕС. Блокът има „лични проблеми, които трябва първо да бъдат решени“, заяви сръбският вицепремиер и външен министър Ивица Дачич пред репортери в понеделник. „Може да отнеме месеци, за да разберем посоката, в която ЕС иска да тръгне“, допълни той. Но  без твърд ангажимент и надзор върху региона анализаторите прогнозират процъфтяването на една нестабилна атмосфера в Западните Балкани . Това от своя страна рискува да задълбочи битките за власт на Балканите между големите световни играчи Русия, Китай, Запада или Близкия изток. „Регионалната политика е в безпорядък“, посочва Тимъти Лес, проджект лидер на Форума за геополитика към Университета в Кеймбридж. „Виждам още повече политическа несигурност през следващите няколко години и потъване в авторитаризъм, тъй като нервните хора – особено тези в селските райони и работническата класа – изпращат призив за поддържане на реда и сигурността към своите лидери“.    ", "date": "2019.06.28", "title": "Неуспехът на ЕС да се разгърне на Балканите започва да обезкуражава региона"}
{"url": "http://www.classa.bg/%D1%81%D0%B2%D1%8F%D1%82/item/397243-%D1%81%D0%B0%D1%89-%D0%BD%D0%B5-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82%D0%B8-%D0%BE%D1%82-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D0%B2-%D0%BD%D0%B0%D1%82%D0%BE-%D0%B7%D0%B0-%D0%B8%D1%80%D0%B0%D0%BD", "text": "Изпълняващият длъжността министър на отбраната на САЩ Марк Еспър каза, че не е получил твърд ангажимент от съюзниците в НАТО за участие в глобални усилия за гарантиране на сигурността на международните водни пътища срещу Иран, предаде АР. Еспър заяви, че САЩ ще предоставят повече подробности на съюзниците следващия месец за това как се увеличава иранската заплаха и как могат да работят заедно за възпиране на по-нататъшна агресия. Според висш американски служител съюзниците са проявили интерес към призива на Еспър по време на тяхната среща в Брюксел. САЩ обвиняват Иран за нападения напоследък срещу петролни танкери близо до Персийския залив.  Съюзниците от НАТО не показват желание да се включват във военни усилия, които да съдействат за сигурността в региона. Европейските страни искат по-силно да се наблегне на намаляване до минимум на възможността за война. Еспър призова съюзниците от НАТО открито да порицаят враждебните действия на Иран и да обмислят участие във все още развиващ се план за повишаване на сигурността на стратегическите морски пътища в региона, посочва Ройтерс.  Той поиска помощ, така че напрежението с Иран да не доведе до военни действия, а да се търси решение с дипломатически средства.  Ние не се стремим към въоръжен конфликт с Иран, но сме готови да защитаваме американските сили и интереси в региона. Никой не бива да бърка сдържаността със слабост\", каза Еспър пред репортери по повод разговорите със своите колеги в централата на НАТО. По думите на дипломати на държави от НАТО, присъствали на срещата при закрити врата, Еспър е казал на съюзниците, че САЩ не искат война с Иран, но също така няма да търпят никакви нови инциденти.  Според Еспър САЩ смятат Иран за отговорен за нападенията срещу танкери в Оманския залив, но не искат ситуацията да се изостря. \"Първите му думи бяха: не искаме да започваме война с Иран\", каза един дипломат. \"Еспър даде да се разбере, че става дума за границата (докъде САЩ ще проявяват търпимост към Иран), че нищо повече не би трябвало да се случи сега\", заяви друг. Дипломатите казаха, че министрите на отбраната на европейските държави начело с Франция са се опитали да използват първата си официална среща с Еспър в НАТО, за да успокоят конфронтацията между САЩ и Иран.    ", "date": "2019.06.28", "title": "САЩ не получиха ангажименти от съюзниците в НАТО за Иран"}
{"url": "http://www.classa.bg/%D1%81%D0%B2%D1%8F%D1%82/item/397244-%D0%B2-%D0%B8%D1%80%D0%B0%D0%BD-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%B7%D0%BB%D0%B5-%D0%BC%D0%BB%D0%B0%D0%B4%D0%B8%D1%82%D0%B5-%D1%81%D1%82%D1%80%D0%B0%D0%B4%D0%B0%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE", "text": "Ситуацията в Иран се влошава с всеки изминал ден. Все повече млади и добре образовани иранци искат да напуснат родината си. Там те не виждат бъдеще. И не вярват, че Иран скоро ще излезе от нищетата.         Джавад изучава усилено немски език. Той иска да напусне родината си Иран. \"Следвал съм маркетинг и съм работил в сферата няколко години. Но нашата икономика е срината, много фирми фалираха, ситуацията се влошава с всеки изминал ден\", казва пред Дойче веле 28-годишният иранец. Той не преувеличава - страната е обхваната от страх и безнадеждност. През последните месеци напрежението между САЩ и Иран непрестанно нараства. Особено през последните дни то опасно се изостри. На 13 юни 2019 в Оманския залив бяха атакувани два петролни танкера, а Съединените щати обвиниха Иран за нападенията. Вашингтон представи като доказателства за твърденията си видеозаписи, чиято автентичност обаче не може да се провери. Германската канцлерка Ангела Меркел коментира поведението на американското правителство по следния начин: \"Ние взимаме тези изявления много насериозно\". Но въпреки това, според нея, преговорите остават най-верният път за търсене на решение. Когато САЩ напуснаха Споразумението САЩ отдавна обвиняват Иран, че насърчава тероризма в региона и предизвиква нестабилност. А преди една година под ръководството на президента Доналд Тръмп те едностранно се оттеглиха от договаряното в продължение на години Международно атомно споразумение. То предвиждаше, наред с другото, че Иран ще ограничи дейността си по обогатяването на уран, както и че ще допуска провеждането на периодични проверки от страна на Международната агенция по атомна енергия (МААЕ). В отговор на изпълнението на изискванията Иран получи обещания за отмяна на произтичащите от атомната програма санкции, както и гаранции за подкрепа в икономическото развитие. Макар Иран да изпълни своята част от ангажиментите, което многократно бе потвърдено от МААЕ, американците се оттеглиха от договора и заложиха на \"кампания на максимален натиск\", част от която са мащабните икономически санкции. Европейският съюз се опита да смекчи натиска на САЩ, но не успя. Все повече хора заминават \"Страната ни е в задънена улица и аз не вярвам, че ние ще успеем да излезем от нищетата\", казва Джавад. Родителите му са земеделци - отглеждат ориз, но той мечтае за друг живот и затова е заминал за столицата. \"Трябваше да работя много, за да се установя в Техеран. Само там има някакви шансове за развитие. Но сега, подобно на мнозина други, и аз мисля да замина\", споделя той. Според проучванията една трета от иранците биха предпочели да живеят в друга държава - факти, които потвърждава пълномощникът по културните въпроси на иранската столица Мохамадреза Джавади Йегане. Той написа по този повод в Туитър следното: \"Проучванията гласят, че 29,8% от иранците искат да заживеят в друга страна - заради обществената, културната и моралната ситуация. Това е тъжно, но още по-тъжното е, че данните са от 2016, когато бяхме по-добре\". От Ислямската революция през 1979 насам Иран е сред държавите с голям процент емигранти - висшисти, интелектуалци и учени напускат страната. Официалната статистика по въпроса няма, но през май 2012 иранският ежедневник \"Sharq\" разпространи резултатите от допитване, обхващащо склонността към емиграция на най-способните ученици и студенти. От него излиза, че 70 процента от носителите на медали по физика, 77 процента от отличниците по математика и половината от най-добрите по химия и в областта на информационните технологии искат след завършването си да заминат за чужбина. Проучване на американското правителство от март 2019 пък сочи, че всеки четвърти добре образован иранец напуска родината си, ако получи тази възможност. Причините (според американското проучване): надеждата за повече социални и религиозни свободи и по-добрите перспективи за професионална реализация. Иранците са на ръба на силите си \"Лошите новини нямат край. Постоянно биваме конфронтирани със събития, които преобръщат живота ни, а ние не можем да им повлияем\", обяснява журналистката Фарзане Ебрахимзаде. Тя има над 30 000 последователи в социалните мрежи. Там тя засяга теми като неуморната борба на жените за равноправие и по-добър живот. Самата тя е вече уморена и разочарована, признава пред Дойче Веле, че мнозина в страната ѝ също се чувстват така. \"Надеждата ми за подобряване на живота в Иран е почти нулева. Миналата година можех да планирам поне за седмица напред, а сега в най-добрия случай мога да планирам живота си само за следващия час.\" Няма никакви индикации, че ситуацията в Иран скоро може да се подобри - точно обратното. Иранското правителство постави ултиматум на останалите си партньори в Атомното  споразумение. Той предвижда окончателното изтегляне на Иран от споразумението на 7 юли, ако страната не получи най-после обещаните икономически изгоди.    ", "date": "2019.06.28", "title": "В Иран става все по-зле. Младите страдат най-много"}
{"url": "http://www.classa.bg/%D1%81%D0%B2%D1%8F%D1%82/item/397245-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BE%D1%86%D0%B5%D0%BD%D0%B8%D1%85%D0%B0-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B8%D1%81%D1%82%D0%B8%D0%BA%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%E2%80%9E%D1%81%D1%82%D1%80%D0%B0%D0%BD%D0%B5%D0%BD%E2%80%9D-%D1%83%D0%B4%D0%B0%D1%80%D0%B5%D0%BD-%D0%B1%D0%B5%D0%B7%D0%BF%D0%B8%D0%BB%D0%BE%D1%82%D0%B5%D0%BD-%D0%B0%D0%BF%D0%B0%D1%80%D0%B0%D1%82-%D0%BD%D0%B0-%D1%80%D1%83%D1%81%D0%B8%D1%8F", "text": "Експертите от американското военно-политическо издание The National Interest, оцениха характеристиките на „странния” руска ударен безпилотен летателен апарат C-70 „Охотник-Б” (английски Hunter-B), който „може да проникне в защитата на врага и да достави боеприпаси”. Списанието отбелязва, че прототипът на новия стелт-дрон на руската авиация ще направи първия си полет през юли или август 2019 г., в рамките на който напълно автономният дрон ще следва предварително програмирана траектория на полета. „В момента това е най-тежкият и най-бърз дрон, но за да може тази безпилотна система да бъде напълно функционална, ще са необходими допълнителни изпитания и оценки“, пише The National Interest. Независим експерт по военна авиация, Том Купър, в интервю за The National Interest заяви, че „Охотник-Б” трябва да бъде оборудван с малки прецизни насочени боеприпаси, за да повиши ефективността, което може да изисква още няколко години развитие. В същото време, Купър отбелязва, че руските екипажи вече са обучени, подготвяйки се за това, че скоро С-70 ще влезе в експлоатация в руската армия. „Първият випуск пилоти и наземни екипи за безпилотни летателни апарати току-що са завършили четири години обучение. Освен това те имат богат опит в експлоатацията на малките безпилотни летателни апарати в Сирия”, заяви независимият експерт. В тази връзка специалистът е убеден, че има голяма вероятност „Охотник-Б” да влезе в експлоатация в ескадрилата на руските авиокосмически сили в близко бъдеще. Според него, характеристиките на новия „странен” ударен безпилотен летателен апарат руско производство могат да се превърнат в проблем за Съединените щати, въпреки факта, че „Охотник-Б”, благодарение на своето 20-тонно тегло и много широко крило, не притежава най-забележителните стелт характеристики. „Руските военни изпълняват няколко проекта, свързани с безпилотните летателни апарати, така че тяхната непосредствена поява не трябва да ни изненадва”, заключи Купър. В същото време американското списание подчертава, че Пентагонът не знае колко много прототипи на „Охотник-Б” съществуват в Русия днес. По-рано The National Interest изчисляваше шансовете на САЩ да унищожат руската крилата ракета „Авангард” и разказа за развитието на Пентагона, което трябва да помогне да се защити страната от хиперзвуковото оръжие.      ", "date": "2019.06.28", "title": "Американските медии оцениха характеристиките на новия „странен” ударен безпилотен апарат на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397246-%D0%B0%D0%BA%D0%BE-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D0%B5%D1%88%D0%B5-%D0%BD%D0%B0-%D0%B8%D0%B7%D0%BF%D0%B8%D1%82-%D0%BF%D0%BE-%D0%B8%D1%81%D1%82%D0%BE%D1%80%D0%B8%D1%8F", "text": "На откриването на икономическия форум в Пловдив Бойко Борисов сравни Гоце Делчев с Че Гевара. Странно.  В биографията на Гоце Делчев не откриваме нито една от чертите на висшия кубински партиен функционер.       Ако Бойко Борисов беше кандидат-студент и развиваше тема по история за националноосвободителните борби на българите в Македония и Одринска Тракия, щеше да получи двойка заради сравнението на Гоце Делчев с Че Гевара. А то щеше да се превърне в поредния \"кандидат-студентски бисер\". Чий е Гоце Делчев? Българи и македонци са се хванали за гушите и се карат ли, карат… Този спор ще се реши само когато си отиде и последното поколение, закърмено с комунистически етнонационализъм, пише Ивайло Дичев. (21.06.2019) За какво точно става дума? На откриването на икономическия форум в Пловдив (26 юни) Бойко Борисов се изказа по конспект от теми, които не беше коментирал няколко дни. След като обясни как ГЕРБ е върнал растежа на българската икономика, а България е съживила темата за Западните Балкани, премиерът засегна и спора за народността на Гоце Делчев. Въпросът отново стана актуален, след като от македонския екип в съвместната комисия, създадена по силата на Договора за добросъседство, заявиха, че Гоце Делчев не е българин, а македонец и поискаха съвместно честване на паметта му на 7 октомври. България отхвърли предложението, тъй като  Сякаш премиерът е изрекъл това изречение по заръка на Коминтерна, който близо петдесет години се опитваше да помакедончи една група българи. Борисов звучи като подгласник на президента на Република Северна Македония Стево Пендаровски, който заяви, че било \"безспорна историческа истина\", че Гоце Делчев се самоопределя като българин, но историческа истина било и това, че той се е борил за македонска държава. Не за свободата на македонските българи. Ако Бойко Борисов беше сравнил Гоце Делчев с висшия кубински партиен функционер Че Гевара при соцрежима, вероятно щеше да бъде партийно порицан от Българската комунистическа партия (БКП). Не заради Гоце, чието дело онзи режим ни най-малко не величаеше, а заради другаря Гевара. Образът на Ернесто (Че) Гевара, някогашна дясна ръка на лидера на кубинската революция и несменяем управник на Куба Фидел Кастро, днес е бранд, обрасъл с митологеми за борбата срещу капитализма и американския империализъм. Пропагандната машина пропуска фактите, които биха затъмнили този лик - за множеството убийства, извършени по негова заповед, за изпратените в трудови лагери дисиденти и хомосексуални, за търговията с дрога, страстта му към лукса, жестокостта и арогантността му, манията му за величие… Нищо от чертите на този висш партиен функционер не откриваме в биографията на Гоце Делчев, написана от Яворов, който е бил четник и негов съратник. А в тази документалистика, писана от първа ръка, поетът цитира Гоце Делчев, който предупреждава да не се излага на \"турски преследвания и жестокости българското население в Македония\": Внимавал ли е Борисов в \"университета на Живков\"? Преди време Борисов каза, че Тодор Живков и Царят са му като два университета. Само че вероятно не е внимавал много в единия, иначе щеше да знае, че през 1963 година Живков обявява за грешна линията на БКП и Георги Димитров, сиреч на Коминтерна, за Пиринска Македония. Ясно е, че на Договора за добросъседство между София и Скопие ще се пречи. Едва са наченали инициативите за съвместните чествания, а костите на мъртвите герои пак са ползвани като пропагандни бухалки. Ако Северна Македония и България стигнат до общи учебници, за историците сигурно ще са необходими емисари от ООН. Иначе е странно как Бойко Борисов се е сетил за Че Гевара. Да не би да има от онези тениски с лика му?  ", "date": "2019.06.28", "title": "Ако Бойко Борисов беше на изпит по история"}
{"url": "http://www.classa.bg/%D1%81%D0%B2%D1%8F%D1%82/item/397247-%D0%BD%D0%B0%D0%B7%D1%80%D1%8F%D0%B2%D0%B0-%D0%BB%D0%B8-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%B5%D1%80%D0%B4%D0%BE%D0%B3%D0%B0%D0%BD", "text": "Срещу свикналия да побеждава Ердоган изглежда назрява бунт в собствената му партия. Твърди се, че негови бивши съпартийци ще обявят създаването на нова партия най-късно през октомври.         Властта на Ердоган се клати. На последните комунални избори в края на май управляващата Партия на справедливостта и развитието (ПСР) все още беше първа политическа сила в страната, но избирателите в големите градове масово започнаха да ѝ обръщат гръб. Освен Истанбул,  . Това показва, че подкрепата на турските избиратели за властта на Ердоган се топи. Не се вижда краят на кризата Решаващият фактор за поражението на ПСР в многобройни градове бе икономическата и валутна криза, която поставя на изпитание турските граждани още от лятото на 2018. Високата безработица върви ръка за ръка с   сред които и тези на лука и останалите зеленчуци, което силно разгневи турците. А във времена на икономическа криза дори и поддръжниците на правителството не са склонни да толерират разхищения и злоупотреби с парите на данъкоплатците.  Тъкмо този факт умело бе използван от  . На всеки предизборен митинг кандидатът на опозицията не пропускаше да спомене и за разхищенията на градските власти в Истанбул. И не случайно. По думите на германския политолог Кристиан Бракел от фондация „Хайнрих Бьол\", съмнителните преплитания между политика и икономика в Турция са достигнали невиждани досега размери. Ще се разцепи ли ПСР? Турците дълго време търпяха това, защото се смяташе, че просто няма алтернатива на Ердоган и неговата ПСР. Но ето, че сега се появи алтернатива. А и в самите редици на ПСР подкрепата за Ердоган очевидно се топи. Напоследък много се говори за бунт срещу Ердоган и за създаването на нова дясна партия от „разколници\". Факт е, че досегашни сподвижници на турския президент, като бившия президент Абдуллах Гюл и бившия министър на икономиката Али Бабаджан, изразяват необикновено остри критики срещу Ердоган. Твърди се, че бившият вътрешен министър Бешир Аталай също спада към тази група от потенциални отцепници.     Вестник „Ди Велт\" например съобщава, че създаването на новата партия се готви на бързи обороти. От средите около Гюл се дочувало, че Али Бабаджан ще поеме ръководството на тази нова партия, а самият Гюл бил зает с цялата организационна работа около създаването ѝ. Турският журналист Емин Чапа дори твърди, че Бабаджан вече посещава курсове по реторика, за да се подготви за новата си задача. Според германския ежедневник, новата партия ще излезе на политическата сцена най-късно през октомври. Ореолът на Ердоган губи блясък? Моментът за създаване на нова партия от отцепници на ПСР никога не е бил толкова благоприятен, както сега. Защото  . Свикналият да побеждава президент никога досега не е преживявал повече неуспехи и провали. Все още обаче е трудно да се предскаже дали властта на Ердоган наистина залязва. Защото най-важните институции на страната – сред които са армията, правосъдието и медиите – са под негов контрол. Властта на Ердоган може и да се пропуква, но през последните 17 години, откакто управлява Турция, той направи всичко, за да я бетонира.        ", "date": "2019.06.28", "title": "Назрява ли бунт срещу Ердоган?"}
{"url": "http://www.classa.bg/%D1%81%D0%B2%D1%8F%D1%82/item/397241-%D0%B8%D0%BC%D0%B0%D0%BC%D0%BE%D0%B3%D0%BB%D1%83-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5,-%D0%BD%D0%BE-%D1%89%D0%B5-%D1%81%D0%BF%D0%B0%D1%81%D0%B8-%D0%BB%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "По време на телевизионен дебат от седмицата преди да изгуби изборите за кмет на Истанбул за втори път тази година, Бинали Йълдъръм от управляващата Партия на справедливостта и развитието (АКР) каза, че миналата година населението на мегаполиса са първи път е намаляло. Йълдъръм отстоява тезата, че тъй като партията му подобрява инфраструктурата в Анадола, хората започват да се завръщат в родните си градове и села. Официалните данни обаче противоречат на твърденията на Йълдъръм. Притеснително много хора напускат града миналата година - 595 хил. души - но населението на Истанбул леко се е увеличило за периода 2017-2018 г. Това вероятно се дължи на вътрешната миграция и естествения прираст на населението. Йълдъръм все пак е прав, че повече хора отвсякога изоставят града и го заменят със зелени поля, но аргументите му защо се получава така са далеч от истината. Не атрактивната инфраструктура ги привлича другаде, а хаосът, задушаващото презастрояване на града и мащабната икономическа криза ги принуждават да бягат. Основната причина за продължаващата миграция на хора от столицата вероятно е дълбоката рецесия в Турция, коментира Тимур Куран, професор по икономика и политология в университета \"Дюк\". Безработните с корени в Анадола се връщат обратно там, където имат семейство и приятели, които са готови да им помогнат. В трудни времена е относително лесно да се намери помощ в средата, в която си израснал. Не е случайно, че Екрем Имамоглу, кандидатът за кмет от опозиционната Републиканска народна партия (CHP), спечели убедителна победа във време на силна изходяща миграция. Той ще е първият кмет на Истанбул от четвърт век, който да се казва Реджеп Таийп Ердоган и да не е от АКР. В последните години управлението на града от партията на Ердоган се характеризираше с безконтролно харчене и субсидии от 100 млн. долара за религиозни организации, близки до АКР. Нещо повече, с отслабването на турската лира Истанбул стана изключително скъп град.  Наемите са много по-високи там, отколкото в други графски региони на страната, и инфлацията прави базови продукти недостъпни за милиони жители на мегаполиса. Трудностите бяха видими в последните седмици преди първия тур на кметските избори през март, когато из града бяха поставени десетки сергии за продажба на зеленчуци. Те бяха субсидирани от председателстваната от АКР общинска администрация и са популярни сред жителите с ограничен бюджет, но веднага бяха премахнати след победата на Имамоглу с малка разлика в тези избори, в които резултатите впоследствие бяха анулирани. Но статистиката е недвусмислена - Имамоглу печели в 28 от 39-те района на Истанбул, включително и в шепа консервативни части, които обикновено гласуват за АКР. Докато през март той печели с преднина от само 13 хил. гласа, този път авансът на Имамоглу пред конкурента му е 800 хил. гласа. Докато стотици хиляди хора напускат Истанбул, тези, които остават, очевидно са решили, че градът има нужда от \"свежа кръв\". Професор Куран е съгласен тази теза. Истанбул е икономическият двигател на Турция и съдържа непропорционално голям дял от най-богатите и най-образованите хора в държавата. Подобни хора ценят политическата стабилност и политическите свободи. Те също така имат умения, които могат да развиват и другаде. Добре подготвен учен или лекар ще си намери работа и в друг град. По подобен начин креативен предприемач може да реализира идеите си и на друго място. И наистина тълпи от квалифицирани служители, фрийлансъри и рано пенсионирали се хора напускат града и го заменят с крайбрежните райони, особено град Измир и околностите му. След мащабно преследване на опозиционери след провалилия се преврат през 2016 г. все по-голям брой студенти, професори, уволнени служители в администрацията и други дисиденти напуснаха града и държавата, някои от тях със самолет с еднопосочен билет. С отлива на пари и таланти от Истанбул съсипващият ефект от \"изтичането на мозъци\" тепърва ще се усеща. Съвременният Истанбул е град на мигранти, откакто вълни от хора от Анадола започват да идват там през 50-те години на XX век. Преди това градът има под 1 млн. души население, но впоследствие броят им се увеличава до 10 млн. през 2000 г. Към 2018 г. там вече живеят близо 15 млн. души. Градът се превръща в блестяща комбинация от култури, диалекти и кухня от цяла Турция. Мигрантите изграждат мащабни неформални селища, много от които се развиват в квартали, в момента пълни с големи жилищни блокове. Други са съборени, за да освободят място за мега-проекти, небостъргачи и луксозни жилищни сгради, които се множат из града, особено по време на управлението на Ердоган и АКР. Свързани с партията изпълнители печелят много от строителния бум, но \"бетонизирането\" отнема част от чара на Истанбул. Според професор Куран Истанбул все още е красив и вълнуващ град и остава едно от чудесата на света. Но за турците, които знаят какъв е бил той преди 20, 30 или 40 години, бетонизирането е отвратително. То предизвиква много страдание и гняв и стимулира хората да се местят в относително зелени градове с повече отворени пространства. Фактът, че истанбулците настояха на избора си на нов градоначалник за втори път тази година, отразява желанието за по-обитаем град, където ресурсите се използват за благото на хората, а не на лица и институции, близки до властта. Имамоглу спечели сърцата на гласоподавателите с топлото си отношение и ориентирана към проблемите стратегия на кампанията, като се зарече да бъде кмет на всички истанбулци. Въпреки че Куран коментира, че е твърде рано да се каже дали победата на Имамоглу ще промени тенденцията за изходяща миграция от най-големия турски град към други части на страната. Но тя е оптимистично развитие за града, изцеден до краен предел от досегашното управление.    ", "date": "2019.06.28", "title": "Имамоглу спечели изборите, но ще спаси ли Истанбул"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397233-%D0%BB%D1%8A%D1%81%D0%BD%D0%B0-%D1%88%D0%B0%D1%88%D0%BC%D0%B0-%D0%BD%D0%B0-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD", "text": "Нищо чудно, че Ким Кардашиян има специален гримьор за тялото си В крайна сметка без козметика краката и седалището на риалити звездата не изглеждат чак толкова привлекателни, колкото на снимките й в Инстаграм. Фенове се увериха в това благодарение на папараци, които заснеха Ким отзад, по време на нейна разходка из Ню Йорк в тясна и къса рокля. „Портокалова кора’, точно така изглежда кожата на Кардашиян според по-критичните фенове.     Естествено според други целулитът на звездата е едва забележим а в днешно време така или иначе на почит са пищните форми, като тези на Ашли Греъм например.   Преди няколко години Кардашиян призна, че се бри с целулита с всички сили, но сега губи битката. „Когато съм в Лос Анджелис всеки ден се занимавам със спорт. Тренирам редовно бедрата си, но все още имам целулит. Не мога да направя нищо по въпроса”к, прозна преди време самата тя.     Явно звездата е решила, че като не може да го премахне, няма смисъл да го крие. Важното е да е автентична и все повече хора да се припознават в нея В социалните мрежи обаче Кардашин се поддържа и няма да може да забележите нещо такова върху краката й.", "date": "2019.06.28", "title": "Лъсна шашма на Ким Кардашиян"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397234-%D1%80%D0%BE%D1%81%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%B8%D0%B7%D0%BF%D0%BE%D1%82%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "„Мис България” 2005 Роси Иванова не спира да привлича погледите. Това й се отдава с такава безумна лекота, с каквато навярно грабна преди години и титлата за най-красива българка.    След като мина през Малдивите, откъдето също съблазняваше с перфектната си фигура, една от най-ефектните носителки на титлата \"Мис България\" повтаря упражнението и от съседна Турция, където в момента трупа тен.     От снимките на моделката става кристално ясно колко добре си прекарва времето тя, но също така и на какво активно внимание се наслаждава, докато се разхожда по плажната ивица.     Припомняме, че Росица Иванова дълго време беше извън обсега на медийното внимание. Според тиражирани информации тя се е борила с тежка депресия. Разбира се, бе намесена и темата за наркотиците, с които според писанията, Роси е злоупотребявала.    ", "date": "2019.06.28", "title": "Роси Иванова изпоти мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397235-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%8E%D0%BD%D0%B8", "text": "ОВЕН ( 21 март - 20 април ) Днес всичко ще зависи от самите вас, както в работата, така и във финансите. Нека във всичко да има яснота, тогава денят ще премине страхотно. Решително се отнесете към онези въпроси, които преди сте избягвали по всякакъв начин. В любовта заемете позицията на наблюдател и слушател. Особено, ако на любимият от дълго време му е „дошло до гуша“. ТЕЛЕЦ ( 21 април - 21 май )  Трябва да имате конкретни планове и желания. Стъпка встрани, ще ви вкара в неприятности, така че избягвайте изкушенията. Колкото по-умно се държите във финансовата сфера, толкова по-бързо ще получите парите си. Логичният подход към битовите проблеми, ще ви позволи да ги разрешите по-бързо от обикновено. С близките са възможни търкания и несъгласия. БЛИЗНАЦИ ( 22 май - 21 Юни ) Умствената работа днес, ще ви се отдава много по-лесно, отколкото физическият труд. Така че, не се разкъсвайте между многобройните предложения. Активността е с добро качество, но не винаги. В любовта е необходимо да анализирате случващото се. Но резултатът от това, ще бъде много ефективен. Връзката с избраника ще се подобри.   РАК ( 22 юни - 23 юли ) Очаква ви изключително успешен и печеливш ден. Не сте мислили, че ще ви върнат с лихвите стар дълг, както и че ще получите предложение за нова работа. Но мечтите се сбъдват, ако вярвате в себе си и в талантите си. В общуването с роднините ще трябва да се контролирате, за да не се взривите по време на разгорещен спор. От пътувания е по-добре да да откажете, ще са празни и опасни. ЛЪВ ( 24 юли - 23 август ) Днес трябва да следвате пословицата: „Седем пъти мери и веднъж режи“, за да не се окажете в неприятна ситуация. За никъде не бързайте, контролирайте действията и емоциите си, особено в процеса на разговори с началниците. Фалшива информация, може да получите по пощата, но няма да й придадете голямо значение. Проверявайте всичко по два пъти. ДЕВА ( 24-ти август - 23 септември ) Днес може да си отдъхнете, да се разходите из града и да си купите нещо приятно, специално за себе си. Най накрая ще почувствате, че навън е лято и ще се радвате на слънцето и топлината. Извлечете полза от всичко, което правите. Дори и да не харесвате наистина работата си, вършете я качествено. Пътуванията ще бъдат успешни. ВЕЗНИ( 24 септември - 23 октомври) Ще получите много ценни съвети, но няма да може да ги приложите на практика. Възможно е да тълкувате всичко по свой собствен начин, затова е време да забравите за обичайния модел. Чудесен ден за изследвания, ремонт на автомобила и решаване на битови проблеми. Не довеждайте ситуацията в любовта до крайност, в противен случай ще трябва да бягате. СКОРПИОН ( 24 октомври - 22 Ноември ) Без съмнение може да се захванете с набелязаната работа. Ще има много смисъл от нея и в края на деня, ще получите пари по сметката си. Премахнете думата \"не искам\" от лексикона си, тя ще намали вашата активност и ще ви задуши. В личния живот всичко е наред! Вашият нов роман е придобил нов смисъл, което е положително. От амбициозните си планове по-добре се откажете .   СТРЕЛЕЦ ( 23 Ноември - 21 Декември ) Никой няма да ви принуди да се отклоните от пътя, докато сами не поискате. Непрекъснатият стремеж към новости ще се окаже ефективен. Особено, ако планирате само честни начинания. Няма причина за безпокойство и преживявания в любовна афера. Важното е сами да приемете модела на поведение, избран от любимия. КОЗИРОГ (22 Декември - 20 януари ) Ще трябва да вземете спешно решение по средата на деня. То може да бъде свързано с работа, която сте планирали преди месец. В личната сфера не бъдете настойчиви, това няма да промени ситуацията. Аналитичният подход към много битови въпроси, ще позволи да се справите по-бързо и по-добре. Отложете пътуванията.  ВОДОЛЕЙ ( 21 януари -  19  февруари ) Никой не е имунизиран от грешки, но днес ще потънете в тях от главата до петите. Не са изключени моменти, водещи до спад на самочувствието и статуса. Упоритостта в отношенията с колеги и приятели, може да доведе до сериозен конфликт. Не се опитвайте категорично да изяснявате отношенията си с роднини. Вечерта се очаква значителна печалба.   РИБИ ( 20 февруари - 20 март ) Очаква ви светъл и плодотворен ден. Ако преодолеете мързела и апатията, ще може да решите много проблеми. Внимавайте с получаването на пари, бройте всеки лев и не давайте заеми. Някои ситуации ще възприемате грешно и такова поведение от ваша страна, ще е неправилно. Потърсете корена на злото в себе си, а не в поведението на близките.", "date": "2019.06.28", "title": "Дневен хороскоп 28 юни"}
{"url": "http://www.classa.bg/%D1%81%D0%B2%D1%8F%D1%82/item/397236-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%81%D1%82%D0%B0%D0%B2%D0%B0-%D0%BF%D0%BB%D0%B5%D0%BD%D0%BD%D0%B8%D0%BA-%D0%B2-%D0%B1%D0%B5%D1%80%D0%BC%D1%83%D0%B4%D1%81%D0%BA%D0%B8%D1%8F-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA", "text": "След анализа и прогнозите ни от 04 юни 2019 г. под заглавие „Бермудският триъгълник за Ердоган”, втората победа на опозиционната НРП в Истанбул потвърди очакванията ни, но изненада с голямата разлика между водещите кандидати. Въпреки разбираемото задоволство сред демократичните и проевропейски среди и еуфорията, проникнала естествено в някои коментари, остават в сила изводите ни от горния анализ, в който трите страни на Бермудския триъгълник за Ердоган – Загубата на Истанбул, негативните процеси в икономиката и недобрите перспективи на международната арена, предопределят съдбата на кораба на турския президент– „той едва ли ще потъне точно след вълната на изборите в Истанбул, но докато е програмиран със сегашните си параметри, ще остане неизбежен негов пленник, застрашен от изчезване. Може би след години бихме могли да говорим за попътен европейски вятър”. Без да подценяваме успеха на опозицията, ролята на кюрдите, подкрепили решително НРП,  има два парадокса : заслугата за резултатите от повторните избори в Истанбул е на президента Ердоган, а хората гласуваха в болшенството си против него, защото му повярваха, че който спечели Истанбул, ще спечели може би и цяла Турция. Кои бяха основните грешки на Ердоган? 1. Политиката му на масов терор срещу всички инакомислещи, абсурдните обвинения срещу всеки, че е терорист, т.е. един пълен набор от прилагане на принципа «Който не е съгласен с мен, е враг и терорист.». 2. Възприетото от народа сваляне на новоизбрания кмет на Истанбул на 13–ия ден след официалното връчване на упълномощаващия го документ като несправедливо. 3. Допуснатите фрапантни злоупотреби в общината и финанссирането на приближени на Ердоган лица и бизнес. 4. Разбира се към всичко това трябва да прибавим и влошеното икономическо положение по вина на Ердоган заради намеса в банковата политика и неадекватните програми и прогнози на зетя на президента и финансов министър. На следващото ниво– избирателите– защо гласовете не само на опозицията доведоха до изненада в резултатите? 1. Защото хората  повярваха на Ердоган , парадоксално, но той пръв твърдеше, че битката за Истанбул е битка за Турция. Е, повярваха му и болшенството каза «не» на такъв режим, на злоупотребите, скока на цените и безработиата, несигурността. 2. Защото бяха  подценени кюрдите . Ердоган реши да ги измами с манипулацията, че Йоджалан от затвора ги приканвал към неутралитет, т.е. да не гласуват. 3. Защото кандидатът на НРП  Екрем Имамоглу избра откритостта , преодоля дистанцията с хората, заложи на истината, но без да преминава в агресивност. Рано е за извода, че това е краят на Ердоган Резултатите от повторните избори в Истанбул безспорно са мощен морален импулс за опозицията в цялата страна. Въпреки терора, преследванията, заплахите, очевидно в повечето хора е преодолян страха и това заслужава огромен респект. Мандатът на президента обаче, е до 2025–та година. Широките президентски правомощия му дават реална възможност да запази властта до края мандата си. Изключение може да имат извънредни обстоятелства, но в зависимост от това, от какъв характер са те, президентът може да насрочи извънредни президентски избори и изпревари евентуалния си следващ провал. Всякакви прогнози за успех на сегашния нов кмет на Истанбул Екрем Имамоглу на следващи президентски избори, само защото и Ердоган е тръгнал от това кметско място и икономическата и политическа тежест на Истанбул наистина са големи, все пак са неоснователно прибързани. Първо , в надпреварата ще има и други кандидати, включително на зараждащата се сега нова политическа сила около бившия президент Гюл и министър–председателя Давутоглу. Второ , обновлението, което неминуемо Ердоган ще направи в ПСР, ще е от значение за това, в каква посока ще се развият възможностите й; Трето , самият Екрем Имамоглу може да бъде повторно свален от кметския стол. Публична тайна е вече, че за много кметове от опозицията се подготвят компрометиращи материали за привличане под съдебнва отговорност. И в близкото минало кметове, особено в кюрдските райнои бяха просто уволнявани. Четвърто , нека не подценяваме и Екрем Имамоглу, млад и интелигентен мъж, той вече загатна, че ще търси безконфликни отношения с Ердоган. Кметският мандат ще бъде труден, администрацията му все пак е в ръцете на ПСР. Екипът на партията му обаче, ще трябва да разработи дългосрочна стратегия, ако иска да влезе с летящ страт в следващата президентска надпревара. За да изгради образа си да приемлив кандидат за президент, трябва ще действа обединително, а не разделящ нацията. Политиката на Ердоган Президентът ще се опита да представи резлтатите от изборите в Истанбул като доказателство за демократичността в страната, което е абсолютно невярно. Опитът от медийните изяви на президента преди изборите, че бил обновил Диарбакър и други градове в Източна Турция в полза на кюрдите е истински цинизъм. Народът помни , как цели квартали бяха изравнявани със земята, а стотици хилияди кюрди бяха изселвани, бяха избити, извършваше се истинска подмяна на населението. Непосредствено преди повторните избори в Истанбул излязоха на светло подробности около масовите арести и жестоки изтезания на 249 уволнени дипломати, завършили в Турция и в най–добрите университети в САЩ и Европа и уважавани партньори в столиците на европейските държави. За някои от тях се предполага, че са отстранени само защото са постъпили на работа по времето, когато министър на външните работи беше Ахмет Давутоглу – 2009– 2014 г., а сега ги определят като «гюленисти», т.е. превратаджии и терористи. А поводът изглежда е критиката, която Ахмет Давутоглу отправи срещу Ердоган след първата загуба на изборите в Истанбул. След публикация за чистката, адвокати установиха ужасяващи подробности. Над 100 дипломати са били подложени на системни изтезания, сексуални насилия, включително изнасилване с палка, пребивани са. Лекар е отказал да издаде констативен протокло за изгубил съзнание затворник–дипломат след жестоко пребиване. Съдия е отказал да запише признанията на подсъдимите дипломати за извършено жестоко насилие. Видно е, че системата на силовия апарат на Ердоган няма да се промени. А това ще е следващият воденичен камък на врата на днешния президент. Ердоган ще търси компенсация в международен план, но и там успехите му са под въпрос. Европейската общност  Европейците тябва да се засрамят след това, което стана в Турция, защото тези същите демократични и проевропейски сили, извоювали успеха днес, преди 2 години ни упрекнаха, че ние, европейците, сме ги предали. И наистина, Европа не ги защити, когато хиляди бяха хвърляни в затворите, неоснователно уволнявани, съдени по абсурдни обвинения, а в Източна Турция буквално избивани и прогонвани. Браншовите организации в Европа с малки изключения не излязоха с протестни декларации. В масовата гладна стачка на журналисти и политици тази година се включиха само отделни лица от турскси произход в Европа. Да видим сега, дали някой в Европа ще протестира срещу зверствата, упражнени над турски дипломати. Нали именно те защитаваха проевропейската линия в турската политика?    ", "date": "2019.06.28", "title": "Ердоган остава пленник в Бермудския триъгълник"}
{"url": "http://www.classa.bg/%D1%81%D0%B2%D1%8F%D1%82/item/397237-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BF%D1%80%D0%B5%D0%B4-%D0%BD%D0%BE%D0%B2%D0%BE%D1%82%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D0%B5%D1%81%E2%80%93-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Трудностите и сътресенията, през които преминава Европа я  правят по–слаба като фактор на международната сцена.  Все повече се затвърждава усещането, че  истински важните решения в света зависят и се вземат от Вашингтон, Москва и Пекин . Причината за това усешане е  липсата на необходимите реформи в ЕС  и вината за това на правителствата на европейските страни. Разбира се, има го и обективният факт, че  геополитическите интереси на САЩ все повече се различават от тези на Европа , според западноевропейски. Растат  противоречията и между отделни западноевропейски страни по важни стратегически за Европа въпроси , включително и за необходимите реформи. От една страна в държавите–членки и особено сред младото поколение имаме определена подкрепа за ЕС и тя е 71%, а в същото време само една трета от младите имат доверие в ЕК например. Следователно въпросът се свежда до нуждата от  прагматичен обрат , който да върне доверието. Но той  очевидно изключва запазването на статуквото . Защото наблюденията в отделните страни–членки показват поне няколко  общи тенденции : 1. Претенциите на хората са  към политическата система  в тези страни и недоволството от бавните и безрезултатни реформи. Различните подходи, изтъкваните специфични особености на съответната страна изглежда не могат да се преодолеят само с общи ценностни разбирания. 2. Стремежът към все по–голяма централизация, а не до задълбочаване на интеграцията, от Лисабонския договор 2009 г. насам предизвикваше всъщност  отслабване, а не укрепване . Затова не само запазване на статукво, но и козметични промени не ни вършат работа. Не ни е нужна перестройка а ла ГорбачоворбачовГ. 3. Логично е, че ако не можем да излезем от тази ситуация причината е в липсващата воля за компромиси, които да направят възможна общоевропейската промяна, това е свързано и с липсата на елити, които да се справят със задачата. 4. Другата причина е в  неспособността на днешните елити в ЕС да отстояват приети принципи и международни закони . Системното нарушаване на международното право се премълчава, ако нарушението е от наш съюзник. Взети решения не се изпълняват. Приети правила не се спазват. Недостига воля и морал да се надскочи тесния интерес в името на общия европейски интерес. Податливостта на определени влияния позволява да се подкрепят модели и инициативи, които са пагубни за бъдещето на Съюза. Понякога разминаването между думи и действия продължават да озадачават съюзници и редови граждани. 5. В политическото говорене надделява  популизмът . Вменяват се антиевропейски виждания на партньора, но всъщност никой не иска разпадането на ЕС, а промяната му. Кризисните сценарий не бива да се представят като сценарий на унищожаването на Съюза. Критиките срещу слабостите и грешките в ЕС не бива да се дамгосват като „антиевропейски”. Трябва да се отчита, че  популизмът от една или друга страна допринася за задълбочаване на разочарованието  от отношенията в ЕС, въпреки че 75% от европейците вярват, че страните им могат да печелят от това членство. В сферата на политиката за сигурност и отбрана на Балканите Липсва стратегическия дебат в Еропа , а от там и дебатът за сигурността, която включва не само военни, но и много невоенни фактори. Опростеният отговор, че общите предизвикателства изискват общи решения въобще не е достатъчен. ЕС не беше последователен в политиката си за ускорена интеграция на страните от Западните Балкани. Европа имаше двойнствена ретокрика. Зад оптимистичните внушения винаги има неуважителни, донякъде заслужени оценки за корупция, фасадна демокрация, привидна стаблинсот, опасения от мигранти. Липсва достатъчно доверие и разбиране в дълбочина. По отношение на  сигурността и отбраната в стратегическите документи  може да се направи извода, че залегналите формулировки в тях не са достатъчни сами по себе си да променят кардинално факторите определящи несигурността в региона. Една от причините е, че  зад общите постановки няма конкретни виждания, как да се постигне съответната цел на място.  Формулираните  в Стратегията на ЕС за Западните Балкани  акценти за убедителни реформи и « помирение»  не кореспондират например със ситуацията на задънена улица в Босна Херцеговина, що се касае за действително помирение, напротив босняшките мюсюлмани говорят за възможно връщане към гореща война, а всяка инициатива на Милорад Додич се бойкотира, обявява се създаване на милиции от двете страни и надпревара в активиране производството на военните заводи и въоръжаване. Не е достатъчно да оправдаем ситуацията с това, че Дейтънското споразумение затвърди етническото разделение. Стратегия за Западните Балкани на Франция  от 29 април 2019 г. в разделите „Сигурност” и „Отбрана” няма почти нищо стратегическо, а съдържанието покрива само съществуващи вече дейности. Относно ефективността може би единствено намерението за по–голям  прием на офицери от Западните Балкани  във френски учебни заведения и на цивилни граждани в Института за служители в сферата на отбраната е по–очаквана. Това би било  реално противодействие срещу тенденцията  Анкара да предоставя не само големи финансови помощи, като например 1 милиард евро за армията на Босна, а в Македония да отделя внимание на изграждане на армията й, обучение на офицерския състав в Турция , оборудването и снабдяването й. А като се има предвид, че подобни усилия в Азербайджан доведоха до интегриране на турски офицери в структурите на армията при перспективаната на ускорено ислямизиране на турската армия, това поражда много въпроси. Няма съмнение, че  сигурността на Балканите днес е доста по–добра  в резултат на последователната политика на ЕС и НАТО, въпреки всички забавяния и грешки, но през последните години тъй като НАТО взе превес над ЕС, а САЩ като основна сила във военния съюз навлезе значително на Балканите, се създаде впечатление за отстъпление на Брюксел, за изземване на инициативата и опити за превръщането й в посредник. Албания търси подкрепата на САЩ, Сърбия – това на Русия. А Европейският съюз? Да приемем, че НАТО ни е необходим, защото сме част от западната цивилизация, но и той се нуждае от промени. При положение, че всички страни–членки трябва да изпълним изискването за 2% от БВП за военни нужди, то и част от ръководните постове в Съюза би трябвало да се заемат от европейски генерали и офицери, а не преобладаващо от американски, доколкото експертната им оценка имат значение за властовите политически фактори в САЩ и сменящата се администрация. Европа проявява  неспособност да се възпротиви не само срещу някои политики на САЩ , които са в нейна вреда, но позволява вече да я третират като партньор, на който могат да му поставят ултиматуми. Във връзка с решаване противоречията между Косово и Сърбия, САЩ оказват натиск не само върху Прищина и Белград, но и  върху ЕС , поставяйки го в крайно неудобна ситуация, като дават да се разбере, че ще искат от Брюксел  фактическо оттегляне на влиянието си от Балканите  Брюксел ще трябва да избира начин да запази авторитета си, особено след подсказаното намерение за искане да съкрати помощите за Белград, ако сръбската страна не приеме американския план, по същество капитулация, и заплахата за санкции, което е нов момент. Европейският подход със сигурност би бил по–дипломатичен, докато конкретните неофициални предложения към Белград свидетелстват, че Вашингтон не си дава сметка за реакцията на населението в Сърбия и  нереалистичността на плановете в този момент да предлага привилигеровано военно партньорство на Сърбия . Или ненавременни планове за общи военни структури между Сърбия и Косово и изграждане на  военна база в сръбския град Поникве . Вместо икономическа интеграция на балканските страни в ЕС и мост между Европа и Изтока акцентът сега се поствая върху  усилване на милитаризацията на Балканите , което поражда аргументираните твърдения за  превръщането на региона в плацдарм или поне придатък на буфера от фронтови държави от Балтика до Турция  по формулировката на госпожа Нюланд. При това не съвсем основателно, защото Балканите не могат да се сравнят със Североизточния фланг– балтийските страни и Полша, които са далеч по–важни от военна гледна точка при евентуален конфликт. Тук не става дума само за нови военни бази – в Косово и Македония. Като например намерението та САЩ да използват армейски тренировъчен полигон Криволак в  Македония,  който е най–големия на Балканите /22,546 ха/, за разполагане на този  полигон за БЛС /дронове /, които, в зависимост от техния обсег, скорост и предназначение –бойни или разузнавателни,  използвайки и българското въздушно пространство, ще могат да заменят ракети с малък и среден обсег и ще обхванат района на Черно море и на Източното Средиземноморие. Определено трябва да ни интересува искането на Конгреса на САЩ Пентагонът да изготви  Стратегия за противодействие на Русия в Черно море  до 15 октомври 2019 г. съдържащо аргумента за необходимост от съвместна работа със съюзници и партньори за това противодействие и приписване на Москва на опити да «насърчава злонамерени действия на Балканите и в други части на Европа», което означава, че  на практика Вашингтон ще изиска от цитираните в документа съюзници и партньори, а сред тях със сигурност Румъния и България, нови ангажименти и няма съмнение, че те ще са от военен характер . ЕС пропусна да предотврати предстояща загубата за европейската оръжейна индустрия  чрез реализацията на Европейска програма за стимулиране на рекапитализацията /ERIP/на МВнР на САЩ от лятото на 2018 г. предвиждаща  да замени старото руско въоръжение в Югоизточна Европа с американско въоръжение използвайки и финансови инжекции,  визирайки Албания, Гърция, Хърватия, Северна Македония, Словакия и Босна и Херцеговина. Стратегията се състои от финансова подкрепа и политически натиск. Програмата допълва Европейската инициатива за възпиране, стартирала при президента Обама /EDI/, а Тръмп увеличи финансовата подкрепа за нея.  За 2019 г. бяха заложени 6 млрд долара. На за България няма предвиден нито цент за стимулиране подмяната на руското оръжие със западно. Едва ли преговарящите за Ф–16 са го поставили. Ако прибавим към слабата си военна мощ на балканските страни и липсата на  капацитет да развият армиите си на ново качествено равнище, и  невъзможността да могат да участват пълноценно във формирането на Общата европейска отбрана /бъдеща армия/, в Постоянното структурирано сътрудничество и европейския Фонд на военната индустрия, то се очертава  рискът да бъде нарушен принципът за осигуряване на равна сигурност в Европа.  Увлечени в усилията си за постигане на съвместимост на ВС в НАТО, някои балкански страни  не отчитат препоръките на ЕС да се ориентират към европейска бойна техника , включително изтребители и не осъзнават колко голяма е зависимостта за десетилетия напред от подръжката и използването на отвъдокеанска техника, нейното надгражданте и осигуряване на боеприпаси, но се надяват да получат средства по проекти от Европейския фонд на военната индустрия. Е, това ще става все по–трудно! Взаимодействието между ЕС и НАТО  е особено важно за Балканите. В посочените в общата декларация на ЕС и НАТO от 08 юли 2016 г. 7 области на сътрудничество има  съвпадение на интересите  между двете организации и всички страни от региона. Но истината е, че  съвместните усилия на ЕС и НАТО трябва да се поставят на по–динамично ниво с всички страни.  Изграждането на  капацитет  е само една от възможните области: следват  хибридни заплахи, оперативно сътрудничество, киберсигурност, отбранителни способности, военна индустрия и научни изледвания, военни учения.  Моментът на формирането на нови ръководства на органите на ЕС е подходящ да се инициира  преглед на досегашната политика на ЕС и НАТО към Балканите и се предприемат нови подходи за подпомагане процесите на присъединяване , като особен акцент се постави на икономическото и военното сътрудничество, защото те носят доверие и устойчивост. Балканските страни трябва да бъдат въвлечени в Постоянното структурирано сътрудничество на ЕС и в програмите на Фонда за военна индустрия. ЕС категорично не бива да влиза в ролята на посредник в изграждането на нова архитектура на сигурност на Балканите, докато отделни страни привличат една или друга извънрегионална сила.  Не посредник, а главен актьор трябва да бъде ЕС и да парира негативните влияния на външни фактори , като стимулира страните към повече доверие и единство за реализация на европейското им бъдеще.    ", "date": "2019.06.28", "title": "Предизвикателствата пред новото ръководство на ЕС– сигурността на Балканите"}
{"url": "http://www.classa.bg/%D1%81%D0%B2%D1%8F%D1%82/item/397238-%D0%BF%D0%B5%D1%82%D1%82%D0%B5-%D0%B3%D0%BE%D1%80%D0%B5%D1%89%D0%B8-%D1%82%D0%B5%D0%BC%D0%B8-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B3-20-%D0%B2-%D0%BE%D1%81%D0%B0%D0%BA%D0%B0", "text": "Срещата на върха на Г-20, която се открива утре в Осака, ще се разиграе главно в кулоарите с няколко щекотливи теми: търговският конфликт между Вашингтон и Пекин, геополитическите напрежения около Иран, Северна Корея и Турция. Без да забравяме пазарлъците в Брюксел за лидерските постове в ЕС.   Среща Тръмп – Си Срещата между президента на САЩ Доналд Тръмп и китайския му колега Си Цзинпин ще бъде най-важният момент от срещата на върха на лидерите на 20-те най-големи сили на планетата. Последната им среща беше в началото на декември в рамките на срещата на върха на Г-20 в Буенос Айрес. Тогава те обявиха примирие, но след това преговорите минаваха през пикове и множество спадове, а през май бяха прекъснати. Макар че според експертите е малко вероятно да се стигне до окончателно споразумение, двамата лидери може да решат да спрат ескалацията на взаимни наказателни мита и да възобновят преговорите. В по-общ план търговските разногласия между САЩ и партньорите им ще са тема в дебатите на Г-20 и се очертават спорове по формулировките в заключителната декларация, ако изобщо има такава. Още на срещата на финансовите министри на Г-20 по-рано този месец на участниците бяха нужни тридесетина часа, за да постигнат компромис и в крайна сметка изразиха безпокойство от засилването на напреженията.     Севернокорейският ядрен въпрос Си Цзинпин неотдавна направи триумфално посещение в Северна Корея, като моментът не бе избран случайно. По този начин той доказа на Доналд Тръмп, че Китай е незаобиколим партньор на Пхенян в момент на буксуване в отношенията между американския държавен глава и севернокорейския лидер Ким Чен-ун. В разискванията в Осака китайският президент може да използва това влияние, за да убеди обитателя на Белия дом да намали търговския натиск върху Китай, смятат анализатори. След форума на Г-20 Тръмп ще отиде в Сеул, където ще обсъди севернокорейската ядрена програма с южнокорейския си колега Мун Дже-ин.     Иранското буре с барут Очертават се остри дискусии между, от една страна, САЩ и големия регионален съперник на Техеран Саудитска Арабия, а от друга, европейците, Китай и Русия, които се опитват да успокоят положението. Домакинът на Г-20, японският премиер Шиндзо Абе, се опита да посредничи, но историческото му посещение в Иран се провали от нападения над танкери, които Вашингтон приписа на Техеран. Оттогава напрежението между двете страни постоянно се изостря. След новите американски санкции Иран във вторник обвини САЩ, че „са затворили за постоянно пътя на дипломацията“ и обяви, че намалява ангажиментите си по ядреното споразумение от 2015 г. Президентът Тръмп, който миналата седмица анулира военни удари по Иран в последния момент, предупреди, че на всяко иранско нападение ще бъде отговорено със „смазващи“ ответни мерки.     Турция и Русия също В Осака Доналд Тръмп ще се срещне и с турския президент Реджеп Тайип Ердоган. Ердоган възнамерява да използва добрите си според него отношения със своя американски колега, за да тушира кризата между двете страни по повод купуването на руски ракетни системи от Анкара. Турският президент същевременно увери, че „няма да отстъпи“. САЩ отправиха ултиматум към членуващата в НАТО Турция, като й дадоха срок до края на юли да се откаже от руските ПВО системи С-400, като в противен случай може да й наложат санкции. Тръмп освен това ще разговаря и с руския президент Владимир Путин. В САЩ над техните отношения се вихри съдебна буря, породена от подозренията за руска намеса в президентските избори от 2016 г. Последният им разговор на четири очи беше в Хелзинки през юли 2018 г. Тогава тонът на Доналд Тръмп беше сметнат за твърде сговорчив от шокираната американска политическа класа.     Шефските постове в Брюксел Кой ще замени Жан-Клод Юнкер от Люксембург начело на Европейската комисия? Засега няма никаква договореност между основните лидери. Според редица източници те се надяват на компромис в рамките на Г-20 преди кризисната среща на върха на ЕС в Брюксел на 30 юни. Тези преговори са част от много по-голям „пакет“ номинации. В играта са председателството на Европейския съвет, шефското място на дипломацията на ЕС и председателството на Европейския парламент.  ", "date": "2019.06.28", "title": "Петте горещи теми на срещата на върха на Г-20 в Осака"}
{"url": "http://www.classa.bg/%D1%81%D0%B2%D1%8F%D1%82/item/397239-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D0%B8%D1%8F-%D0%BB%D0%B5%D0%B2%D0%B8%D1%82%D0%B5-%D0%B2%D1%8A%D0%B7%D0%BF%D1%80%D0%B8%D0%B5%D0%BC%D0%B0%D1%82-%D0%BF%D0%BE-%D1%82%D0%B2%D1%8A%D1%80%D0%B4%D0%B0-%D0%BB%D0%B8%D0%BD%D0%B8%D1%8F-%D0%BA%D1%8A%D0%BC-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5,-%D0%B7%D0%B0-%D0%B4%D0%B0-%D0%BF%D0%B5%D1%87%D0%B5%D0%BB%D1%8F%D1%82-%D0%B3%D0%BB%D0%B0%D1%81%D0%BE%D0%B2%D0%B5", "text": "В Скандинавия е налице нов тип осъзнаващи обществените настроения либерали, които искат по-строги ограничения върху имиграцията. Левите партии в Дания и Швеция, които исторически защитаваха хуманитарните ценности и щедрите социални системи, променят позициите си след мигрантската вълна в Европа, достигнала своя пик през 2015 г. Тази трансформация им служи добре. Датската социалдемократическа партия спечели изборите на 5 юни, след като възприе рестриктивна имиграционна политика. Такава прагматична тактика върна партията към антимигрантските й корени след две десетилетия на по-либерална политика. „Социалдемократите по същество се позиционираха там, където виждат, че са мнозинството от гласоподавателите“, каза политоложката Карина Косиара-Педерсен, преподавателка в Копенхагенския университет. Сега политическите стратези далеч отвъд границите на Дания се питат дали това е „лекарството, към което трябва да се обърнат и другите социалдемократически партии“, отбеляза тя. 41-годишната лидерка, която поведе партийната трансформация, Мете Фредериксен, се очаква да стане следващият премиер на Дания. Докато бяха в опозиция през последните 4 години, депутатите социалдемократи почти винаги гласуваха заедно с управляващото дясно мнозинство за рестриктивни имиграционни мерки. За да състави обаче правителство на малцинството, което да може да прокара плановете си през парламента, Фредериксен трябваше да отстъпи от някои от твърдите си предложения за имиграцията, за да получи подкрепата на други три леви партии. Напливът от над 1 млн. бежанци и икономически мигранти през 2015 г. предизвика в цяла Европа популистка контравълна, която даде огромен стимул на антимигрантските партии и отмъкна много гласове от традиционните, особено от левите партии, благосклонни към миграцията. Много емигранти от Африка, Азия и Близкия изток се насочиха към богатите страни в Северна Европа с щедри, поддържани от данъкоплатците социални системи. Датските социалдемократи стигнаха до извода, че е невъзможно едновременно да се запазят елементите на системата за социално подпомагане с помощи за голям брой бежанци. „Ние трябва да намалим броя на пристигащите, за да защитим нашата социална държава, щедрите придобивки, които сме извоювали през поколенията“, каза 39-годишната Марина Кристенсен, държавен служител от Копенхаген, която гласувала за социалдемократите. Друг привърженик на партията, Каспер Приен, заяви, че е за контрол върху миграцията, но е против антимюсюлманската реторика на антимигрантската Датска народна партия. „Социалдемократите са за твърда линия по въпроса за имиграцията, но с човешко лице“, каза 67-годишният пенсионер. Други обаче виждат подкопаване на хуманитарните ценности. Социалдемократите подкрепиха т. нар. „закон за бижутата“ от 2016 г., който позволи на датските власти да конфискуват накити и други ценности на бежанците, за да помогнат за финансирането на тяхното жилищно устройване и други социални услуги. Законът бе заклеймен от правозащитни групи, макар че бе приложен на практика само в няколко случая. Социалдемократите също така гласуваха миналата година за настаняване на кандидатите за убежище, чиито молби са били отхвърлени, и на чужденци, обвинени в престъпления, на малко островче, където по-рано е имало лаборатории, изследващи заразни животински болести. Постигнатото тази седмица четирипартийно споразумение, което откри пътя Фредериксен да стане най-младият премиер в историята на Дания, обаче включва отказ от тези планове за остров Линдхолм. Някои коментатори са слисани от антимигрантския завой на прогресивните партии, защото смятат, че те „нормализират“ безсърдечното отношение към хората, бягащи от война. Германският вестник „Велт“ писа, че германските социалдемократи само могат да мечтаят за резултата, постигнат от датските им събратя на изборите през юни, но нарече възприемането на десни възгледи за имиграцията „опасен завой“. Според Стефан Лене, политически експерт в мозъчния тръст „Карнеги Юръп“, обстоятелствата във всяка от 28-те страни членки на ЕС са толкова различни, че не може да се направи извод, че левоцентристките датски социалдемократи са открили универсален ключ към оцеляване. Лене отбеляза, че някои партии в Европа със сравнително либерални позиции за миграцията печелят избори, въпреки че всъщност напливът на мигранти е намалял значително през последните няколко години и ключовият проблем на деня сега са климатичните промени. Сред тях са социалистите на испанския премиер Педро Санчес. В същото време някои десни партии се представят слабо в последно време въпреки строгите си антиимигрантски програми, като например Християнсоциалният съюз (ХСС) в германската провинция Бавария. А датските социалдемократи, въпреки по-твърдата си позиция към мигрантите, спечелиха фактически само едно място повече в 179-членния парламент в сравнение с изборите през 2015 г. В съседна Швеция социалдемократите също дойдоха на власт м. г., след като направиха завой надясно на фона на ръста в подкрепата за една популистка антиимигрантска партия. Според Дейвид Крауч, автор на излизащата скоро книга „Почти перфектно: Как работи Швеция и какво можем да научим от това“, както десният център, така и левият център в Швеция прибягват до по-твърд език по въпросите на престъпността, докато миграцията в страната намалява. Шведският премиер социалдемократ Стефан Льовен заплашва да използва армията, за да сложи край на насилието на уличните банди, а партийните лидери сега казват, че е било грешка Швеция да приеме десетки хиляди мигранти през 2015 г. Нашумяха много случаи на деца, заплашвани да бъдат разделени от своите родители мигранти, или на бизнесмени, заплашвани с депортиране. „Социалдемократите искат да изпратят послание, че Швеция не е място, където лесно се получава убежище“, каза Крауч и добави, че и в Швеция, и в Дания антимигрантските партии може и да не печелят избори, „но социалдемократите възприемат техните политики“. Въпреки това последните политически решения в Скандинавия може да не бъдат посрещнати добре отвъд Атлантика. В САЩ, където партиите се готвят за изборите през 2020 г., се чуват предложения демократите да възприемат по-твърд курс за имиграцията, за да откраднат гласове от Републиканската партия и от президента Доналд Тръмп, чиято твърда реторика за спиране на имиграцията и изграждане на стена по границата с Мексико мобилизира неговата популистка дясна база. Лене обаче каза, че латиноамериканците и другите малцинства, които традиционно подкрепят кандидатите на демократите в САЩ, биха възприели такъв подход като ксенофобски. „За тях би било самоубийствено да бъдат настроени антимигрантски, – изтъкна той. – За това не може да става и дума.“  ", "date": "2019.06.28", "title": "Скандинавия: Левите възприемат по-твърда линия към мигрантите, за да печелят гласове"}
{"url": "http://www.classa.bg/%D1%81%D0%B2%D1%8F%D1%82/item/397240-%D0%B4%D0%B0-%D0%BF%D1%80%D0%B5%D0%BD%D0%B5%D1%81%D0%B5%D1%88-39-%D0%BA%D0%B3-%D0%BA%D0%BE%D0%BA%D0%B0%D0%B8%D0%BD-%D1%81-%D0%B2%D0%BE%D0%B5%D0%BD%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BF%D1%8A%D1%82-%D0%B7%D0%B0-%D0%B3-20", "text": "У дома бразилският президент Жаир Болсонаро е известен с твърдата си политика и ангажименти за налагане на полицейски ред. Визитата му в Япония за срещата на Г-20 обаче започна с неочаквано позорен скандал. Член на бразилската делегация беше арестуван в Испания и обвинен в пренасянето на 39 килограма кокаин. Според испанската медия ABC, дрогата е била разделена на 37 пакета, които заподозреният е опитал да представи за \"сирене\" пред местната полиция. Бразилските и испанските медии идентифицират арестувания като сержант Маноел Силва Родригеш, член на екипажа на военен самолет, който е спрял за междинно кацане в Испания на път към Япония. Болсонаро е пътувал с друг полет, който е променил маршрута си след ареста на Родригеш, и за да не се налага да кацне в Севиля, е поискал разрешение да спре в Лисабон. От бразилските ВВС обявиха, че на връщане президентът ще премине през Сиатъл в САЩ вместо през испанското летище. Арестуваният сержант е обслужвал десетки международни полети за бразилското дъжравно ръководство, според изданието Folha. Той е летял в чужбина с делегациите на трима различни бразилски президенти. Жаир Болсонаро реагира на новината за ареста, като обяви, че скандалът не засяга неговия личен политически екип. Той все пак признава, че случилото се е \"недопустимо\", и изисква разследване, последвано от тежко наказание. \"Няма да се примирим с такова неуважение към нашата държава!\", пише Болсонаро в Twitter. Кокаиновият полет на бразилските Военновъздушни сили нанася сериозен удар по репутацията на президента, който дойде на власт с обещание да смаже организираната престъпност и най-вече - разрастващата се наркомафия в страната. Самият Болсонаро е бивш военен капитан, който често дава армията като пример за професионализъм. Укриването на 39 килограма нелегални вещества на борда на военния самолет обаче повдига и въпрос за компрометираната сигурност на президентската делегация. Засега остава неясно дали задържаният сержант е имал съучастници сред останалите членове на екипажа. \"Като се има предвид количеството на наркотиците, които е носил, е очевидно, че не ги е купил от улицата, нали? Явно е работил като муле. Висококвалифицирано муле, така да се каже\", беше коментарът на вицепрезидентът на Бразилия Хамилтон Мурао.", "date": "2019.06.28", "title": "Да пренесеш 39 кг кокаин с военен самолет на път за Г-20"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397232-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8-%D0%BF%D1%80%D0%B8%D0%BF%D0%B0%D0%B4%D0%BD%D0%B0", "text": "Анджелина Джоли получи неочакван припадък. 44-годишната актриса бе в Колумбия по хуманитарна мисия, но там изгуби съзнание от изтощение. Състоянието на холивудската звезда било притеснително. След като загубила съзнание, Джоли с трудности била приведена в съзнание. Цялото й обкръжение настоявало тя да посети болница. След завръщането си от Колумбия, Анджелина неохотно отишла в болница, но си тръгнала, без да изчака резултатите от теста, като казала, че не се интересува. А когато резултатите й били изпратени, актрисата отказала да каже на никого какво казват.      Някаква информация в медиите все пак изтече. Лекарите предупредили Джоли: ако тя не промени отношението към организма си, може да умре. Жизнените органи могат да спрат да работят. И има причини за безпокойство: актрисата яде много малко и неравномерно.      Така в антуража й разказаха, че Джоли не може да яде няколко дни подред, задоволявайки се само с малки парченца, които „хване\" в движение. Актрисата е достигнала критична степен на загуба на тегло. В същото време Джоли, вместо да се заеме със здравето, просто скрива измореното си тяло под обширно облекло. В Колумбия имаше един инцидент - ръкавът й се отметна и хората наоколо видяха голата ръка на актрисата. Било просто страшно.", "date": "2019.06.28", "title": "Анджелина Джоли припадна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397231-%D0%B2%D0%B0%D0%BB%D0%B5%D0%BD%D1%82%D0%B8%D0%BD%D0%B0-%D1%81%D0%B5-%D0%BF%D0%BE%D0%BA%D0%B0%D0%B7%D0%B0-%D0%BF%D0%BE", "text": "Валентина Аддали ,която в Туитър се подвизава под името vаl_addall, успя да взриви социалната мрежа с публикация. Реакцията на потребителите и феновете й бе мълниеносна и отчасти гневна. Валентина има свой собствен канал в Ютуб, където споделя видеата си с 45 000 абонати. Профилът й в Инстаграм също е много добре развит, а в него тя качва много свои снимки, перчейки се със завидна фигура. Наскоро в профила си в Туитър тя се обяви в подкрепа на това да приемаме телата си такива, каквито са и публикува своя снимка по бански. Над нея тя призова всичките си фенове, последователи и приятели да стоят същото и да приемат начина, по който изглеждат. „Нека говорим позитивно за телата ни. Качете снимките си, за да всички си кажем по нещо добро”, каза тя.     Мнозина откликнаха на призива й, а публикацията бе харесана от 42 000 души. Потребители на социалната мрежа споделяха свои снимки по бански и благодариха на момичето за страхотната идея и вдъхновението. Въпреки това Валентина си навлече и много критики. Възмутени потребители обвиниха момичето, че отново иска просто да привлече вниманието към себе си, а тялото й реално съответства на всички канони на красотата. В допълнение моделът в Инстаграм дори е споменал името на марката бански, с който е позирала, а това допълнително вбеси последователите й, които решиха, че всичко е с рекламна цел, а добрата кауза е просто параван.     „Нека спрем да толерираме хора, които се хвалят с хубавите си тела всеки ден. Просто си признай Валентина, че искаш повече комплименти”, заяви потребител. Друг го подкрепи „Просто искаш да привлечеш внимание”, казва той.   А вие какво мислите?", "date": "2019.06.28", "title": "Валентина се показа по..."}
