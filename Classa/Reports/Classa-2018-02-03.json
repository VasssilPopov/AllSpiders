{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378185-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B7%D0%B0-%D1%81%D0%BF%D0%BE%D1%80%D0%BE%D0%B2%D0%B5%D1%82%D0%B5-%D0%BE%D0%BA%D0%BE%D0%BB%D0%BE-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BF%D0%BE%D0%BA%D0%B0%D0%B7%D0%B2%D0%B0%D0%BC%D0%B5-%D0%BD%D0%B0-%D0%B6%D0%B5%D1%80%D1%82%D0%B2%D0%B8-%D0%B8-%D0%BD%D0%B0%D1%81%D0%B8%D0%BB%D0%BD%D0%B8%D1%86%D0%B8,-%D1%87%D0%B5-%D0%BA%D0%B0%D1%82%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE-%D1%82%D0%BE%D0%BB%D0%B5%D1%80%D0%B8%D1%80%D0%B0%D0%BC%D0%B5-%D1%82%D0%BE%D0%B2%D0%B0", "text": "Сергей Станишев е категоричен, че у нас Конвенцията на Съвета на Европа за борба с насилието над жени и домашното насилие е станала обект на „безумни интерпретации” и в него нямало нито „третия пол”, нито „еднополовите бракове”, които разгневиха консервативни кръгове в политиката и обществото.   „Едно от следствията на ужасно изкривения начин, по който се води дискусията, е, че ние показваме на жертви и насилници абсолютно погрешен сигнал – че като общество толерираме това. Никой няма да го каже открито, но изкривената дискусия, акцентирането върху неща, които изобщо не съществуват в тази конвенция, фиксирането върху страхове хипотетични загърбва реалния проблем”, подчерта Станишев в ефира на bTV.         Лидерът на Партията на европейските социалисти (ПЕС) допълни, че заради разделението, започнало още вътре в правителството, е блокирана националната програма, от която зависи функционирането на кризисните центрове за жертви на насилие. Според него с парите, които БСП и ВМРО искат държавата да изхарчи за референдум \"за\" и \"против\" Истанбулската конвенция, могат да се построят 20 кризисни центъра за жени, жертва на домашно насилие. Сметката идвала от неправителствения сектор.   По думите на Станишев Истанбулската конвенция „не е някаква конвенция на османския султан”, а най-мащабният международен договор за превенция и борба с насилието, в който са заложени ангажименти на държавите и инструменти за защита на жените. Такива, които в момента в нашето законодателство просто отсъстват.   Лидерът на ПЕС даде своя превод и на така спорния термин „джендър”. „Означава социалните роли, които са били различни в различните общества и се променят в хилядолетията. Преди 100 г. жените не са имали право да гласуват, социалната роля на жените е била да си стоят вкъщи”, каза Станишев.   Съветът на Европа реагира на медийната и политическа истерия в България със специална декларация, в която се подчертава, че конвенцията не въвеждат сексуално образование в училище, еднополови бракове и подобни. Тази декларация е била раздадена на участниците в пленума на БСП, но, по думите на Станишев, „не беше чута”.   На практика Станишев потвърди, че социалистическата партия е подкрепяла на по-ранен етап конвенцията на международни форуми и затова сегашната й позиция се възприема като 180-градусов завой. „В политиката често има конюнктурни съображения, има страхове. Отговорността на политиците е да мислят с главите си дългосрочно”, заяви Сергей Станишев.   Станишев каза, че се притеснява и от позицията на президента Румен Радев, който в Брюксел се обяви срещу Истанбулската конвенция. „Аргументите, които той сподели, са стряскащи. Правата на човека в България или в Полша, или във Франция, или в друга страна от Съвета на Европа не са вътрешна работа и аргументът, че се отнемат права от държавата и се дават на НПО не е състоятелен – освен че държавата не си върши работата в тази сфера”, коментира лидерът на ПЕС.   „Това (борбата с насилието над жени) е комплексен обществен проблем, който започва от създаването на културни нагласи за ролята на жената. Това означава „джендър” – какво може да прави жената, какво не може, каква е ролята в семейството – дали е равноправна, дали е подчинена”, обясни Станишев.", "date": "2018.02.03", "title": "СерГей Станишев за споровете около Истанбулската конвенция: Показваме на жертви и насилници, че като общество толерираме това"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378186-%D0%BA%D0%B5%D0%B2%D0%BE%D1%80%D0%BA-%D0%BA%D0%B5%D0%B2%D0%BE%D1%80%D0%BA%D1%8F%D0%BD-%D1%80%D0%B0%D0%B7%D0%BF%D0%B8%D0%BB%D1%8F%D0%B2%D0%B0-%D0%B1%D0%B5%D0%B7%D1%80%D0%BE%D0%B4%D0%BD%D0%B8%D1%8F-%D0%BF%D0%BE%D0%BB%D0%B8%D1%82%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D1%81%D0%BB%D1%83%D0%B3%D0%B8%D0%BD%D0%B0%D0%B6-%D0%BD%D0%B0-%D1%87%D1%83%D0%B6%D0%B4%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B2%D0%B8%D0%B4%D0%B5%D0%BE", "text": "\r\n     Направиха Народа на нищо. Позволиха и позволяват на мрачни типове да се отнасят към него като към парцал, да ругаят светците му, да го предизвикват всякак. Представяте ли си, как злословят насаме по адрес на Народа – щом не се свенят и публично да го ругаят. Държат се с него като със смъртен враг. \r\n   В предишната дописка стана дума за небезизвестният Райчев, който изхрачи поредното си ругателство – нарече Народа „нагъл и хленчещ“.  И това мина и замина.  Телевизиите ще продължават да го канят, може би още по-охотно.  Но никое от Сутрешните Кукуригута няма да го пита, защо си позволява подобни дързости. \r\n   Няма да го питат, защото и те мислят същото за Народа.  Колкото по-нахално се държи някой с него, толкова им е по-мил.  Калните дързости по адрес на Народа направо ги въодушевяват. \r\n   От едно предаване на БНТ тия дни изврякаха, че ги цензурирали.  А трябваше направо да ги натирят, само защото продължават да реанимират един подлец,  .  Но той продължава да тика сурата си в различни предавания.  Нищожества ругаят Българския Светец, а други нищожества им се радват.  Какво го викате, каква друга мръсотия искате да чуете от него? \r\n   Райчев сякаш прави „социологията“ си от някакъв еврейски кибуц, обуначен завинаги от прелестите на въпросната комуна; сякаш е сляп и глух за онова, което се случва тук, в Българското Блато.  Всъщност, да си сляп и глух за Истината е задължително за повечето от нашенските „социолози“.  Обаче специално в случая се прави „социология“ с омраза, неприкрита омраза към българите. \r\n   Някой ще каже, че е излишно да се занимаваме с тия типове.  Тъй ли – и това ли трябва да се изтърпи?  Изтърпяхме дивите цигани, които обругаха със сексуални жестове портрети на български първенци и опикаха паметника на Апостола, изтърпяхме евреина, който го обруга с думи.  Сега и този ли? И защо? \r\n     \r\n   Змийският език на   се усеща в неговото говорене.  Спомняте си мръснишката му фраза, казана на Жан Виденов: „ “  Отровата на тези думи прокапва отново и отново.  Тя е маята/есенцията на Прехода, тя е натъпкана в мътните мозъци на всички Властници от трийсет години насам, и ще си остане там, докато окончателно не затрият всичко. \r\n   Всички се упражняват за сметка на Народа, провалят се един след друг – и все той им е виновен, понеже не ги харесва.  Свирепи овце. \r\n Ето го Симеон Брокера.  Той пък нахално посъветва Народа да си смени чипа – той, който трябва да си смени направо главата. \r\n     \r\n   Безподобен Лъжец: направи се – като некадърна провинциална артистка – на възмутен, когато го питах през февруари 1990-а дали има имуществени претенции към България.  „Как тъй, откъде-накъде, какви ги плещиш!“ – направо щеше да се тръшне на протрития си мадридски килим.  А сетне като отвори една уста – ха да лапне цяла България, още я държи отворена и съди страната си в Страсбург. \r\n   Ами изхвърлянето му за 800-те дни – чуха го милиони хора, има го на десетки записи, каза го, а сега твърди, че няма такова нещо.  Този ли човек ще обича „наглите/капризните“ българи. \r\n   Представям си, как си шушукат за „българите“ по кьошетата с Райчев/Кибуца – за „чип“ говори и той, и това изобщо не е случайно. \r\n     \r\n   Една антология от мерзости, изречени от подобни типове за Народа, ще бъде убийствена. \r\n   Ами Костов?  Идващ от самите низини/мътни подмоли на живота, обаче надменно се разсърди на Народа.  Всъщност, го обруга – след като преди това го обедни.  Кибуците никога няма да се сетят, че Криминалната Приватизация, всъщност, е ограбване на самия Народ, погром над Народа. \r\n     \r\n   Трябва да се изследва тази налудност /на Костов/ по отношение на Народа.  Подобно големеене издава непреодолими комплекси.  Хайде, иноверецът Луканов е ясен – няма как да не презира българските селяци.  Ами ти какво се напъваш? \r\n   Изначално ялови хора, обаче никак не се стесняват да говорят за Народа.  Основна отлика на яловостта им е непознаването на собствения им Народ – безкнижието е причина за това, но също и антипатията, която изпитват към обикновения човек. \r\n   Бойко, и той изтърва веднъж нещо за „материала“.  Ако „материалът“ край него е боклучав, какво общо има това с Народа?  Отгоре на всичко, казаното се отнасяше за хората край него, които се очаква сам да ги подбира.  Не ги ли подушва навреме? \r\n     \r\n     Направиха всичко за посмешище.  Лукарски, който се прави, че има нещо общо със СДС/истинското, щял да се обединява с „Патриотите“.  Сигурно Бойко го е уредил с този подарък.  Той смаза фалшивите „десни“, направи ги на парцали и ги изхвърли на бунището.  Защо пък сега да не отпрати натам и „СДС“. \r\n   Бойко се оплака, че му досаждат с лъвчетата.  Лудост е един премиер да урежда изпращането им в Холандия.  Но, според телевизиите, те са първа точка в дневния ред на държавата.  Добре, че още не са сетили да го врънкат да изпрати Народа нанякъде.  Като нищо. \r\n     \r\n     Показаха Бойка на някаква среща с бизнеса.  Беше нелепо да стои зад трибуна, на която имаше надпис „Капитал“ – кръгът на подсъдимия Прокопиев.  Това е, все едно, американският президент да държи реч на среща, организирана от измамника Мадоф. \r\n   На срещата се кипреше и Иван Кръстев, който направи мръсната интрига срещу Бокова и срути кандидатурата ни за шеф на ООН – и него ли е амнистирал Бойко?  Този Кръстев, който си вре гагата навсякъде, би било хубаво да го свият в някой ъгъл – за да си каже, какво мисли за българския Народ.  Няма да е по-различно от мръсотията на Кибуца. \r\n     \r\n   Въртят и сучат, накрая искат и Народа да направят на посмешище.  Оскотяват го усърдно от 30 години – а сетне твърдят, че за нищо не ставал.   \r\n   Оправдават се с него и доволно хихикат. \r\n        ", "date": "2018.02.03", "title": "Кеворк Кеворкян разпилява безродния политпроститутслугинаж на чужди интереси! (ВИДЕО)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378178-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%B0%D0%BA-47-%D0%BC%D0%B0", "text": "За втора поредна година България продължава да заема 47-о място според индекса за икономическа свобода на фондация \"Херитидж\" за 2018- година, определян за близо 180 държави от цял свят. Общият индекс за икономическата свобода в нашата страна е на ниво от 68,3 пункта, като бележи слабо повишение с 0,4 пункта спрямо предходната година благодарение на известно подобрение във финансовото здраве и на ефективността на съдебната система, се посочва в новият доклад на фондацията \"Херитидж\", поместен в сайта на организацията (https://www.heritage.org). Тези подобрения компенсират влошаване на индексите, оценяващи правителствената почтеност, бизнес свободата и свободата на пазара на труда. Трябва да се има предвид, че за изготвянето на общата оценка се използват 12 критерия, сред които свобода в бизнеса, търговията, инвестициите и труда, както и правителствени разходи, данъчно бреме, съдебна ефективност и други. Само в рамките на Европа, по този показател за икономическа свобода България заема 23-то място от общо 44 държави, като цялостната оценка за нашата страна е малко под ниска от средната за региона, но в същото време доста над средната за света. Фондация \"Херитидж\" отбелязва, че за да се постигне прехода от централизирана, планирана икономика към по-либерална и пазарно ориентирана икономика, правителствата на България предприеха значителни реформи, които включват приватизация на държавните предприятия, либерализация на търговията и укрепване на данъчната система. Държавният дълг продължава да бъде добре управляван. Въпреки благоприятният инвестиционен режим обаче, включително ниският плосък корпоративен данък, продължава да има значителни предизвикателства, се посочва в последния доклад на фондацията. Корупцията в публичната администрация, слабата съдебна система, ниската производителност и организираната престъпност продължават да спъват инвестиционния климат и икономическите перспективи на България, смятат от фондация \"Херитидж\". В рамките на Европа, България попада в групата на страните с умерена икономическа свобода, като непосредствено пред нашата страна са Малта, Полша, Армения и Румъния, докато точно зад нас са Кипър, Белгия и Унгария. Индексът за икономическа свобода на фондация \"Херитидж\" се изготвя съвместно с агенция \"Уолстрийт Джърнъл\" и обхваща 180 икономики по целия свят. В последната класация няма съществени промени сред лидерите и аутсайдерите, като най-висок е индексът за икономическа свобода на Хонконг, следван от Сингапур и Нова Зеландия. Най-назад в класацията по икономическата свобода са Куба, Венецуела и Северна Корея. От по-значимите европейски икономики на най-предно място в световната класация са Швейцария (с четвърта позиция) и Великобритания (с осма позиция). Според индексът за икономическа свобода Германия заема едва 25-та позиция в света и едва 14-та", "date": "2018.02.03", "title": "България пак 47-ма"}
{"url": "http://www.classa.bg/%D1%81%D0%BF%D0%BE%D1%80%D1%82/item/378179-2925-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8-%D0%BE%D1%82-92-%D0%B4%D1%8A%D1%80%D0%B6%D0%B0%D0%B2%D0%B8", "text": "Олимпийските игри в Пьонгчан от 9 до 25 февруари би трябвало да поставят рекорд по брой на спортистите, които ще вземат участие в дисциплините. Както съобщи организационният комитет на игрите към днешна дата и при изтичането на срока за заявки участието си са потвърдили 2925 спортисти от 92 държави. В предишните игри в Сочи преди 4 години са участвали 2858 спортисти от 88 държави. Засега най-голямата делегация е на САЩ - 242 спортисти, следвана от Канада (226 спортисти), отбелязват организаторите. Домакините ще излязат на трасетата, пързалките и пистите със 144 спортисти в 15 дисциплини. Отборът на КНДР, който получи специален статут от Международния олимпийски комитет (МОК), е заявил 22-ма спортисти, в това число 12 момичета от обединения корейски отбор по хокей на лед. За първи път участие на зимна олимпиада ще вземат състезатели от Малайзия, Сингапур, Еквадор, Еритрея, Нигерия и Косово. В Пьонгчанг ще бъдат разиграни 102 комплекта медали, а сега са добавени шест дисциплини - бигеър в сноуборда при мъжете и при жените, масов старт в кънки бягането, отново в двата пола, дубъл-викс в кърлинга и отборно състезание на ски северни дисциплини. Отпаднаха в сравнение със Сочи 2014 две дисциплини - паралелният слалом в сноуборда при двата пола.", "date": "2018.02.03", "title": "2925 спортисти от 92 държави"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378180-%D0%BD%D0%B8%D0%BD%D0%BE%D0%B2%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D1%83%D1%87%D0%B0%D0%B2%D0%B0-%D0%BE%D0%B1%D0%B5%D0%BA%D1%82%D0%B8%D0%B2%D0%BD%D0%BE", "text": "В интервю за NOVA лидерът на БСП Корнелия Нинова коментира как трябва да се представи времето на комунизма в учебниците по история, защо партията й не иска да подкрепи ратификацията на Истанбулската конвенция, защо от левицата искат Сметната палата да направи одит на правителството и редица други теми.     „Не сме против да се изучава този период, но бихме искали да се изучава обективно\", заяви Корнелия Нинова.       „В новите учебници 11 века от историята на България са засегнати в 15 теми, а 45 години социализъм - в 12 теми. С понятията в новите учебници се прави подмяна на историята. Има изселване по време на социалистическия период, но няма депортиране на евреи\", коментира Корнелия Нинова.   „Според нас чрез миналото по посяга на бъдещето, защото това ще се учи от деца, които нямат спомени за тези периоди и ще го попият такова каквото им се представя в учебниците\", добави тя.     „Истинската същност на текстовете от Истанбулската конвенция си проличава не толкова в конвенцията, където се използва „социален пол\", а от обяснителния доклад на Съвета на Европа към нея. В този доклад се обяснява всеки член от конвенцията\", заяви Корнелия Нинова.   „В член 311 от доклада е записано, че страните по конвенцията трябва да признаят, че насилието, свързано с пола, може да придобие размери на преследване и до доведе до предоставяне на статут на бежанец\", обясни Нинова.     \"Миналата година правителството разпредели 1,5 милиарда лева извън бюджета, само от началото на тази година са разпределени извън бюджета може би 200 милиона лева. В тази правова и парламентарна държава има ред.   Законът за бюджета се приема единствено от парламента. Бойко Борисов нарушава Закона за бюджета и правилата на парламентарната република като след това разпределя средства извън Закона за бюдета. Нормално и редно е той да влезе в парламента и да каже, че иска актуализация на бюджета\", коментира Корнелия Нинова.", "date": "2018.02.03", "title": "Нинова: Комунизмът трябва да се изучава обективно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378181-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%B4%D0%BE%D0%BA%D1%82%D1%80%D0%B8%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B2%D1%8A%D0%B7%D0%BF%D1%80%D0%B8%D0%B5%D0%BC%D0%B0-%D0%BF%D0%BE-%D1%82%D0%B2%D1%8A%D1%80%D0%B4%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%BA%D1%8A%D0%BC-%D1%80%D1%83%D1%81%D0%B8%D1%8F", "text": "Правителството на американския президент Доналд Тръмп обяви, че ще продължи до голяма степен ядрената политиката на неговия предшественик Барак Обама, но ще заеме по-агресивна позиция към Русия. То каза, че Русия трябва да бъде убедена, че ще понесе \"неприемливо тежка цена\", ако заплаши дори с ограничена ядрена атака в Европа.         Доклад, обобщаващ заключенията от прегледа на ядрената доктрина на САЩ, определя Северна Корея като \"явна и сериозна заплаха\" за Америка и нейните съюзници. Според предлега евентуална севернокорейска ядрена атака срещу САЩ или техните съюзници ще доведе до \"край на този режим\". \"Няма сценарий, при който режимът на Ким Чен-ун да използва ядрени оръжия и да оцелее\", се казва в доклада.   Ръководеният от Пентагона преглед на американския ядрен арсенал и на политиките, които го управляват, е бил разпореден от Тръмп миналата година. Подобен преглед обикновено се прави в началото на управлението на ново правителство.   Правителството на Тръмп е стигнало до заключението, че САЩ би трябвало до голяма степен да следва плана на Обама за модернизиране на ядрения арсенал. То също така е одобрило придържането към съществуващите споразумения за контрол върху въоръженията, включително новия договор СТАРТ, ограничаващ ядрените арсенали на САЩ и Русия. САЩ искат да се оборудват с нови ядрени оръжия със слаба мощност в отговор на превъоръжаването на Русия, според новата американска ядрена доктрина, предаде Франс прес, като се позовава на документа.   Тези нови оръжия, които карат експертите да се страхуват от по-висок риск от ядрен конфликт и от подем във ядреното разпространение, представляват отговор на експанзията на ядрения капацитет на Русия, каза пред пресата Грег Уивър, отговарящ за въпросите за стратегическите способности към генералния щаб на американските въоръжени сили. В документа се казва и, че Иран е способен да разработи ядрено оръжие в течение на година след като ръководството на страната приеме съответното решение, предаде ТАСС.", "date": "2018.02.03", "title": "Ядрената доктрина на Тръмп възприема по-твърда позиция към Русия"}
{"url": "http://www.classa.bg/%D1%81%D0%B2%D1%8F%D1%82/item/378182-%D0%BD%D0%B0%D1%87%D0%B0%D0%BB%D0%BE-%D1%80%D1%83%D1%81%D0%B8%D1%8F-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D1%81%D0%B0%D1%89-%D0%BE%D0%BF%D1%80%D0%B0%D0%B2%D0%B4%D0%B0%D0%B2%D0%B0%D1%82-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%81%D0%B8-%D1%80%D0%B0%D0%B7%D1%85%D0%BE%D0%B4%D0%B8-%D1%81-%D0%BF%D0%BB%D0%B0%D1%88%D0%B8%D0%BB%D0%BE%D1%82%D0%BE-%D1%80%D1%83%D1%81%D0%B8%D1%8F", "text": "Съединените щати си намериха \"плашило\" в лицето на Русия, за да оправдаят нарастването на своите военни разходи и увеличаването на ядрения си потенциал. Това заяви снощи руският посланик във Вашингтон Анатолий Антонов по повод огласената нова американска ядрена доктрина, предаде ТАСС.         По думите му документът, излагащ доктрината, трябва да бъде внимателно проучен и анализиран. Антонов изрази надежда, че в близко бъдеще ще има среща между руски и американски експерти, на която да бъдат разяснени \"многото не съвсем ясни пасажи от този документ\".   \"Един друг проблем се заключава в това, че за оправдаването на ръста на военните разходи, за оправдаване на нарастването на ядрения потенциал американците отново намериха \"плашило\" в лицето на Руската федерация. Ние разбираме, че зад това стои желание за вливане на огромно количество средства във военнопромишления комплекс, ние разбираме какви трилиони долари стоят зад това\", каза руският дипломат.", "date": "2018.02.03", "title": "Русия Руски дипломат: САЩ оправдават военните си разходи с \"плашилото\" Русия"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/378183-%D0%BD%D0%BE%D0%B2%D0%BE-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D0%B2%D1%8A%D1%80%D0%B7%D0%B2%D0%B0-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE-%D1%81%D1%8A%D0%B7%D0%BD%D0%B0%D0%BD%D0%B8%D0%B5-%D1%81%D1%8A%D1%81-%D0%B7%D0%B0%D0%BA%D0%BE%D0%BD,-%D0%BA%D0%BE%D0%B9%D1%82%D0%BE-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0", "text": "  Човечеството отдавна агонизира върху концепцията за човешкото съзнание. Какво точно го предизвиква, защо се развиваме до степен да имаме съзнание?   Сега ново изследване дава улики за преследване на отговори. То твърди, че човешкият мозък има повече общо с вселената, отколкото някога сме си представяли.         Според екип учени от Франция и Канада, нашите мозъци може да произвеждат съзнание като страничен ефект на увеличаващата се ентропия, процес който се развива във вселената от времето на Големия взрив насам.   Тяхното изследване е прието за публикация във  .   Концепцията за ентропията е объркваща и нейната дефиниция се развива във времето. В най-общи линии, ентропията е свойство е от термодинамиката, което се отнася до степента на безредие в дадена система.   Може да се възприема като описание на движението на дадена система от ред към хаос.    гласи, че ентропията може само да остане константна или да се увеличава в затворена система – системата не може да се промени от висока към ниска ентропия без външна намеса. Често срещан пример за описание на ентропията е топящо се кубче лед – кубчето е в състояние на ниска ентропия, но докато се топи безредието расте и съответно ентропията се увеличава.   Много физици мислят, че самата вселена е в постоянно състояние на увеличаваща се ентропия. Когато се е случил Големият взрив, вселената е била в състояние на ниска ентропия, но сега, когато тя непрестанно се разширява, тя се превръща в система с висока ентропия.   Според новото изследване, нашият мозък може да преминава през подобен процес.   За да проверят как концепцията за ентропията може да се приложи по отношение на нашия мозък, изследователите анализирали „количеството“ ред в мозъка, докато сме в съзнание и го сравнявали с „количеството“ ред, докато не сме. Учените моделирали невронните мрежи в мозъците на девет участници, седем от които страдат от епилепсия.   Те проверявали дали невроните се колебаят във фаза един с друг, защото това е сигнал, че мозъчните клетки са свързани. Те сравнявали наблюденията при будни пациенти с резултатите по време на сън, а също и с периодите на пристъпи при пациентите с епилепсия. Учените установили, че мозъците на участниците имали по-висока ентропия, когато били в пълно съзнание.   „Резултатът е изненадващо прост: нормалното будно състояние се характеризира с най-висок брой възможни конфигурации на взаимодействие между мозъчните мрежи, което съответства на най-високи стойности на ентропия,“ пише екипът.   Откритието довело учените до заключението, че съзнанието може да е страничен ефект в система, която се стреми да максимизира обмена на информация. С други думи, човешкото съзнание възниква, заради увеличаващата се ентропия.   Откритието е вълнуващо и ще доведе до нови изследвания в търсене на връзката между съзнанието и ентропията, но не трябва да се бърза със заключенията.  ", "date": "2018.02.03", "title": "Ново изследване свързва човешкото съзнание със закон, който управлява вселената"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/378184-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%BC%D0%BE%D0%B6%D0%B5-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D0%B4%D0%B0-%D1%80%D0%B0%D0%B7%D0%BA%D0%BE%D0%B4%D0%B8%D1%80%D0%B0-%D1%80%D1%8A%D0%BA%D0%BE%D0%BF%D0%B8%D1%81%D0%B0-%D0%BD%D0%B0-%D0%B2%D0%BE%D0%B9%D0%BD%D0%B8%D1%87", "text": "  От векове Ръкописа на Войнич е книгата, която хората не разбират. Сега обаче най-после може да имаме шанса да я прочетем – благодарение на машина, изобретена повече от половин хилядолетие по-късно.   Ръкописа на Войнич често е наричан най-мистериозната книга на света. Тя се състои от 240 страници криптиран текст, изписан на странен, неизвестен език, придружен със странни диаграми и илюстрации.   Дори има сгъваеми страници, което се смята за крайно необичайно за средновековен том, датиран от ранния 15 век.     (Beinecke Rare Book & Manuscript Library)   Проблемът е, че никой няма представа за какво се отнася всичко това, което е в книгата. Значението на текста представлява предизвикателство за въображението на човека от векове.   Книгата е била притежавана от алхимици и императори, преди да се появи в по-ново време в началото на 20 век като собственост на полския антиквар Вилфрид Войнич, откъдето идва и имета но ръкописа.   Оттогава досега многобройни криптографи, разбивачи на код и лингвисти са се опитвали да разкрият тайната на Ръкописа на Войнич, но кодът в странците, заедно със странните рисунки на растения, символи и къпещи се жени оставаха без обяснение.   Сега, благодарение на канадски учени, изглежда имаме нова следа по случая. Изследователи от Университета в Албърта са използвали изкуствен интелект, за да декодират части от древния ръкопис, използвайки техника наречена алгоритмично дешифриране. Това не е било лесно, обяснява екипът в своята статия, като се има предвид броят на неизвестните в „уравнението“.   „Ръкописа на Войнич е написан на непознат код, който кодира непознат език“, пишат авторите, „което представлява най-предизвикателната задача в проблем по дешифриране.“ Тествайки своя алгоритъм върху 380 различни превода на Декларацията за универсални човешки права, учените са установили, че тяхната система успява безпогрешно да посочи оригиналния език в 97% от случаите.   (Beinecke Rare Book & Manuscript Library)  ", "date": "2018.02.03", "title": "Изкуствен интелект може най-накрая да разкодира Ръкописа на Войнич"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378177-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D0%B3%D1%80%D0%B0%D0%BD%D0%B8%D1%87%D0%B8-%D1%81%D1%8A%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D0%B6%D0%B0%D0%BD%D1%81%D0%BA%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0", "text": "Германските депутати приеха днес закон, ограничаващ събирането на семействата за бежанците - условие за формирането на коалиционно правителство от консерватори и социалдемократи след месеци следизборна неяснота, предаде Франс прес. Приет с 376 срещу 298 гласа, текстът продължава до 31 юли мораториум от 2016 г. върху събиранията на семейства на мигранти, получили \"субсидиарна закрила\". Такъв временен статут на убежище имат стотици хиляди хора, които не са официално признати за бежанци, по-специално сирийци, бягащи от войната. От 1 август всеки месец 1000 души ще получават разрешение да имигрират в Германия с цел събиране на семействата. Тази квота няма да включва \"спешните случаи\". Консерваторите на канцлерката Ангела Меркел настояваха първоначално да бъде замразено изцяло събирането на мигрантски семейства, а социалдемократите - за повече благосклонност към тях, напомня АФП.", "date": "2018.02.03", "title": "Германия ограничи събирането на бежански семейства"}
{"url": "http://www.classa.bg/%D1%81%D0%B2%D1%8F%D1%82/item/378168-%D1%80%D1%83%D1%81%D0%B8%D1%8F-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B0%D1%89-%D0%B2-%D0%B3%D0%B5%D0%BD%D0%B5%D1%80%D0%B8%D1%80%D0%B0%D0%BD%D0%B5-%D0%BD%D0%B0-%D1%80%D1%83%D1%81%D0%BE%D1%84%D0%BE%D0%B1%D0%B8%D1%8F", "text": "Вашингтон се опитва \"непрекъснато да предизвика разбъркване около обикновено рутинните случаи на взаимно въздушно прихващане\". Това се посочва от Министерството на отбраната на Русия в изявление, публикувано от Външното министерство на страната.   \"Виждаме зад това скрито намерение за събуждане на русофобски чувства в медиите и обвиняване на Русия в агресивни действия\", твърди руската армия, като отбелязва, че подобна практика е \"трудно съвместима с желанието за решаване на проблемите по цивилизован начин\".   Изявлението припомня, че САЩ и Русия са подписали преди повече от 30 години споразумение, което решава и регламентира инциденти като този в миналия понеделник, когато американски шпионски самолет ЕП-3Е е бил прихванат от Су-27. Този инцидент, описан като \"нормален и абсолютно легален\" от Москва, е наречен \"опасен\" от Вашингтон, който съобщава за опасни подходи от руския изтребител.   От своя страна, руското министерство на отбраната заяви, че Москва \"многократно предлага на своите американски партньори да се прецизира споразумението, като се посочат минималните отстояния на допустим подход на военни самолети, но от страна на САЩ винаги се избягва професионален диалог по въпроса\".", "date": "2018.02.03", "title": "Русия обвинява САЩ в генериране на  \"русофобия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378170-%D0%B0%D0%B7-%D1%81%D1%8A%D0%BC-%D0%BF%D1%80%D0%BE%D1%82%D0%B8%D0%B2-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Аз съм против приемането на Истанбулската конвенция:  – Защото съм я чел.  – Защото съм чел достатъчно анализи „за” и „против”.  – Защото поради естеството на работата ми с лекота разпознавам внушенията и виждам изкусно втъкани деструктивни идеи помежду уж безопасните и благовидни текстове на документа.  – Защото знам, че за да поникне една нова идеология трябва само семената й да се разпръснат на достатъчно голяма територия, гарантираща оцеляването й – след това избуява като         ", "date": "2018.02.03", "title": "Аз съм против приемането на Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378171-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B4%D0%B0-%D0%BD%D0%B0%D0%BF%D0%B0%D0%B4%D0%BD%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%8A%D1%80%D0%B2%D0%BE-%D0%B4%D0%B0-%D1%81%D0%B5-%D0%BF%D0%BE%D1%83%D1%87%D0%B8-%D0%BE%D1%82-%D0%B8%D0%B7%D1%80%D0%B0%D0%B5%D0%BB", "text": "Ако правителството на Тръмп наистина мисли да нанесе превантивен удар по Северна Корея под формата на ограничено военно нападение, трябва внимателно да проучи опита на Израел - който показва възможните положителни страни на светкавичния удар, но също колко е сложно след това да се задържи конфликтът под контрол.     В Тел Авив се състоя конференция, на която беше откроена важността на възпирането, но бяха представени и някои основни поуки от миналото: ако смяташ да нанесеш бърз удар, не говори публично за това; не предприемай удар, ако нямаш много добри разузнавателни сведения за мишените; и не разчитай, че противникът няма да те въвлече в продължителна и кървава война.   Всички тези три негативни фактори усложняват всякакви планове за удар по Северна Корея. Тръмп продължава да рекламира своята решимост да нападне “Малкия човек ракета”, както нарича Ким Чен-ун. Ако трябва да се изразим меко, американските разузнавателни сведения за Северна Корея са непълни. И е напълно възможно (а според някои вероятно) КНДР да даде твърд отговор, а не просто да поеме американския удар.   Има и още един съществен момент: за разлика от всички противници, които Израел е атакувал, Северна Корея има ядрени оръжия. В сряда в коментарна статия за “Вашингтон пост” Виктор Ча - чиято номинация за посланик на САЩ в Южна Корея беше оттеглена заради изказани от него в частни разговори съмнения в успеха на “стратегията на разкървавения нос” - нанасяне на силен и прецизен ограничен удар, без разпалване на война на Корейския полуостров. Ча описа разсъжденията на правителството за подобна ограничена операция. Статията му беше доста дискутирана в Тел Авив на годишния форум на Института за изследвания на националната сигурност.  ", "date": "2018.02.03", "title": "Тръмп иска да нападне Северна Корея? Първо да се поучи от Израел"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378172-%D1%89%D0%B5-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D1%83%D1%87%D0%B5%D1%82%D0%BE-%D1%85%D0%B5%D0%BA%D1%82%D0%BE%D1%80", "text": "Б.р. - Писателят Михаил Вешим се завръща с нов (не)типичен роман. Освен разпознаваемият фин хумор, с който авторът е пословичен, в „Оксиморон. Нечовешки роман” (Сиела) Вешим разкрива и една по-различна страна на писането си – страна, която отвъд хумора, провокира повече размисли за компромисите – малките и големите, които всеки от нас прави в ежедневието си.     Главните герои на романа са немският брак Хектор фон Кройценберг – породисто и особено скъпо куче, и езиковедът Духомир Пенев, който има нелеката задача да научи Хектор да говори български език. Как един университетски преподавател се е озовал в такава нелепа ситуация ли? Много просто. Когато си изтеглил мастит кредит, чакаш бебе, съпругата ти е домакиня, която не може да приготви нищо друго, освен чай, но пък за сметка на това я бива в градинарството и гледането на телевизионни предавания от типа „Стани милионер”, а на всичкото отгоре на вратата ти почука съдия-изпълнител и без да четеш подпишеш документ, с който приемаш да напуснеш неизплатената си къща до 24 часа, някак идеята за говорещо куче не ти се струва чак толкова абсурдна… Ще проговори ли (български) Хектор? Ще спасят ли дома си семейство Пеневи? Докъде стигат абсурдите в ежедневието на обикновения човек и (не)обикновеното му куче? Отговорите са на страниците на „Оксиморон. Нечовешки роман” от Михаил Вешим, илюстриран от Иван Газдов. Следва откъс от романа. –  екторе! Нека да поработим върху гласните! – езиковедът Духомир Пенев придаде на гласа си заповеден тон. Твърд тон, но не прекалено строг – със строгостта в обучението не биваше да се прекалява.  Германският брак лежеше до дивана и дишаше тежко с оплезен език. Без и най-малкото старание да изучава българския език.  – Повтаряй след мен: А… Е… И… О…  Хектор не повтори след него, но все пак го гледаше в устата – като студент първокурсник. Тъпо или умно, езиковедът не можеше да прецени – студентите си ги преценяваше още на първото упражнение, но тук случаят бе по-особен.  – Хайде да опитаме на срички… Ма-ма! Ма-ма!  – Мамо, добре сме! – в другия ъгъл на хола Мариана разговаряше с майка си по телефона. Разговорът им разсейваше Духомир – тъща му все намираше да се обади в най-неподходящ момент.  – Ма-ма! Ма-ма! – бавно повтори езиковедът на своя ученик.  – Кой бърбори у вас? Чувам„ма-ма“? – макар и на триста километра, тъщата имаше безпогрешен слух. – Анче, ти да не си… Предсрочно? Да нямам вече внуче?  – Не внуче, а ку… – за малко да се издаде пред Мариана, но навреме се усети. – Мамо, в третия месец съм още. Духомир има ученик.  – Сигурно е идиот – предположи майката от другия край на България.  – Мамо, не го обиждай! Все пак ми е съпруг!  – За ученика му говорех, Анче… Това „ма-ма“ – май не е много наред! Ти пък какво си помисли? Аз Духомир си го уважавам – все пак той е учен. То не, че учените са добре… Сега са добре бизнесмените. Как пък твоят мъж не стана бизнесмен!… Ама бизнесът не е за всеки! Нищо, Анче, важното е вие да сте здрави!  – Здрави сме, мамо, но лошо те чувам… Връзката прекъсва… Ало-ало! – каза нарочно Мариана, въпреки че връзката бе много добра. – Утре аз ще ти се обадя… Добре, ще го поздравя!  Поизнервен от бъбривостта на дуета дъщеря и майка, в другия ъгъл на хола Духомир се скара на ученика си:  – Прибери го тоя език, де! И наблегни на българския! Език свещен на моите деди!… Не, извинявай – езикът е на моите деди, не на твоите. Твоите са говорили на немски само с конете си… Не, това все едно не си го чул!  Мариана се приближи до тях и седна на дивана. Хектор се надигна и се отърка в краката й – сигурно ги харесваше. Те си бяха хубави крака, особено в късата пола, с която бе сега – и мъжете по улицата ги заглеждаха.  – Как върви?  – Никак – мрачно каза Духомир.  – Мама те поздравява! – тя погледна към кучето. – Хектор, кажи „ма-ма“!  – Чакай! – спря я езиковедът. – Като се обръщаш към него, използвай звателна форма: ХекторЕ, а не само Хектор! В българския език има звателен падеж!  – Души, не ставай досаден!  – Не съм досаден, а точен! Нещата в нашата наука трябва да са точни! С езика не бива да се допускат компромиси…  И тук езиковедът Духомир Пенев, иначе човек кротък и търпелив, изпусна пара. Точно като тенджера под налягане, забравена на силен котлон:  – Българино, знай своя език – обърна се не към съпругата си, а към въображаема аудитория – обичай го и не го цапай с чуждици! Какво стана: преди говорехте с русизми – да се харесате на Съветския брат, сега минахте на „инглиш“… Вече никой не казва „изключително“, а „ексклузивно“. Никой не „започва“ и не „свършва“, всеки „стартира“ и „финализира“. Някакви чиновници нарекоха българската болница ЕМБАЛ… ЕМБАЛ – натърти така, че прозвуча почти ругателно – означава Многопрофилна Болница за Активно Лечение… Активно лечение? Все едно, че някой иска да го лекуват пасивно… Не, докторе, не искам активно лечение, аз съм дошъл при вас за пасивно! Многопрофилна болница… Ами ако е Еднопрофилна Болница за Активно Лечение, как ще ви прозвучи съкращението, а?  Погледна към Мариана.  – Ау! – каза тя, след кратък размисъл. И сложи ръка на устата си.  – Ау! – изджавка Хектор, сякаш и той се възмути.  – Възмутително е! – продължи езиковедът. – Ами това не е ли възмутително!  Взе вестник от масичката в хола. Отвори го на посоки и прочете: „Крадец залавя полицията!“. Що за словоред, братя журналисти? Кое ви дава право да обръщате местата на подлога и сказуемото в простото изречение! Ако ми паднете на изпит, ще ви скъсам като…  Той скъса вестника. Не просто го скъса, наситни го на дребни парченца и ги хвърли във въздуха – листенца като конфети се посипаха из целия хол.  Пенев се срина на фотьойла, останал без дъх. В косата му белееха вестникарски конфети. Мариана седна до него и го прегърна. В нейната коса също шумоляха хартийки.  – Души, преуморен си!  – Преуморен съм! – кимна той. – Вече почти месец работим от сутрин до вечер, а нямаме и ей толкова напредък – показа кутрето си.  Двамата погледнаха към Хектор – той също ги гледаше.  Ако можеше да говори, сигурно би казал едно „извинявай!“. Или пак „сори“!  – Извинявай! – каза Духомир на жена си. – Ще изляза да го разходя!  – Излезте, мъже мои! – кимна Мариана. – Аз пък ще изчистя хола…", "date": "2018.02.03", "title": "Ще проговори ли (български) кучето Хектор?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378173-%D1%80%D0%B5%D0%B3%D1%83%D0%BB%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B5%D1%81,-%D0%BA%D0%BE%D1%8F%D1%82%D0%BE-%D1%89%D0%B5-%D0%B8%D0%BC%D0%B0-%D0%BD%D0%B0%D0%B9-%D0%BF%D1%80%D1%8F%D0%BA-%D0%B5%D1%84%D0%B5%D0%BA%D1%82-%D0%B2%D1%8A%D1%80%D1%85%D1%83-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "Европа отново иска да завладее света - този път обаче не чрез стомана или барут, а чрез закон с неумолима сила, способна да подчини правителствата и международните компании от Сан Франциско до Сеул. На 25 май 2018 г. ще влезе в сила т.нар. Регулация за обща защита на данни (General Data Protection Regulation, GDPR) - най-мащабната промяна в правилата за работа и съхранение на лични данни от над 20 години насам.       Новата регулация дава на гражданите на ЕС много повече правомощия за избор как данните им да бъдат събирани, използвани и съхранявани. Всички правителства на страни извън ЕС са изправени пред сравнително безалтернативен избор: дали да приведат законодателството си в синхрон с новите европейски правила, или да бъдат изключени от пазар с 500 милиона платежоспособни потребители. \"  коментира Кристофър Кунер от Свободния университет в белгийската столица. Много държави нямат друг избор, освен да се съобразят с регулацията. Прекъсването на икономическите връзки с най-големия търговски блок в света е немислимо. А несъобразяването с правилата му води до риск от много сериозни глоби - до 20 милиона евро или 4% от общия оборот на съответната компания. Най-общо: регулацията ще позволи на гражданите на ЕС да могат да изтеглят събраните лични данни от дадена компания по всяко време; ще принуди всички бизнеси да информират потребителите си в рамките на 3 дни, ако е извършена хакерска атака срещу личните им данни; ще даде възможност на хората да преместват данните си към конкурентни услуги без никакви усилия. - правото да бъдат информирани,  - правото на достъп,  - правото на поправка,  - правото на изтриване,  - правото на ограничаване на възможността за обработка на данните,  - правото на мобилност на данните,  - правото на възражение и правото на всеки гражданин да не бъде третиран като обект от автоматични системи, включително - да бъде \"профилиран\" на база на обработени лични данни. За първи път GDPR въвежда специални правила за защита на личните данни на децата - особено в контекста на комерсиални интернет-услуги като социалните мрежи. В определени случаи онлайн-търговците ще бъдат задължени да изискват разрешение от родителите на непълнолетни потребители, преди да работят с личните им данни. Правилата ще засегнат както онлайн медиите, така и рекламодателите, за които събирането и купуването на данни за потребителите ще бъде много по-трудно. Създаването на система за получаване на изрично съгласие от хората - и то по ненатрапчив начин - ще бъде много сериозно предизвикателство пред бизнесите по цял свят. Всеки пренос на лични данни ще трябва да гарантира, че предоставящият услугата, потребителите и рекламодателите не са изложени на риск. . Още през 2017 г. в Токио беше създадена независима агенция за разглеждане на всички жалби срещу несъответствие със стандартите за защита на личните данни на ЕС. Институцията се създаде по време на преговорите за ново търговско споразумение между Япония и ЕС. За много от развиващите се страни обаче разходите и административната тежест от прилагането на стандартите е непосилен ангажимент. За държава като Южна Африка, например, въвеждането на регулацията може да се възприеме като поредния диктат, спуснат от бившите колониални сили под формата на  Още от средата на 90-те години Европа се опитва да играе ролята на глобален пазител на личните данни. Първите регулации на ЕС доста бързо се превърнаха в световен стандарт за много страни, с изключение на Русия, Китай или САЩ. С развитието на технологичните корпорации като Google, Facebook и Amazon, които \"изсмукват\" огромна част от личните данни на потребителите си, европейските власти търсят начин да увеличат пречките пред евентуалните злоупотреби. По-голямата част от мултинационалните компании като Google или Apple ще бъдат принудени да се съобразят с промените, тъй като част от търговската им дейност е базирана на територията на ЕС. Дори по-малките фирми, включително онези, които нямат офиси в Европа, ще се сблъскат с тежкото решение дали да въведат новите по-строги стандарти или да рискуват тежки глоби, в случай че европейски потребител се абонира за услугите им. Израел и Нова Зеландия са сред малкото международни партньори, които са подписали споразумения за изравняване на защитата на личните данни с тази в ЕС. Това е условие, без което нямат право да обменят данни или да търгуват в преференциален режим със страните-членки. От Колумбия до Южна Корея - всички правят опити да нагодят вътрешното законодателство, дори ако това означава буквален превод, дума по дума, на текстовете от регулацията. Законодателите в САЩ например твърдят, че американските стандарти за защита на личните данни са много по-ефективни срещу злоупотреби в сравнение с европейските. Това обаче не попречи на Съда на ЕС да прекрати споразумението за трансфер на лични данни между съюза и САЩ през 2015 г., след като съдиите решиха, че американските власти не защитават достатъчно адекватно правата на европейските граждани. Едва една година по-късно беше сключена нова договорка между партньорите. GDPR е просто част от износа на мека сила от страна на Европа, казва Кристиан Кунер. От гледна точка на влиянието - Европа определено е суперсила.", "date": "2018.02.03", "title": "Регулацията на ЕС, която ще има най-пряк ефект върху потребителите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378174-%D0%BA%D0%BC%D0%B5%D1%82%D1%8A%D1%82,-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4%D0%B8%D1%82%D0%B5,-%D0%BF%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5-%D0%B8-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8", "text": "През последната година Община Септември придобива все по-печална слава. Абсурдно е, но община с малко над 25 хиляди души население, 2 малки града и 13 села, постоянно намира място в по-лошата част от новинарските емисии. Наско Тонкев, собственик на ресторант в селото, почина, след като беше прострелян по време на детски рожден ден. Оръжието беше на Лазар Влайков, който по това време беше председател на Общински съвет – Септември. Една от версиите след инцидента – че с пистолета е стрелял невръстният племенник на Влайков.     Превъртаме напред към началото на 2018-а. Мащабна и изненадваща проверка на прокуратурата беше проведена в сградата на Община Септември. Как? Сключвайки неизгодни договори за обществени поръчки с фирми, собственост на негови роднини, близки и познати. Въпреки че обвиненията се отнасят за злоупотреба с общински пари, т.е. такива, дошли от джобовете на данъкоплатците, привърженици на кмета Рачев се събраха на протест в негова подкрепа. Сред тях бяха и няколко от кметовете на населени места в общината. Малко по-късно Рачев беше пуснат под гаранция от 250 хиляди лева. А около местната власт в Септември се завихри разследване за милиони, което по един или друг начин оставя поредното петно върху тамошните управници. Тъй като е много възможно никога да не сте посещавали град Септември, нека ви разкажа какво видях там миналата седмица. Характерното за града е, че той почти постоянно е в ремонт, но от това не става по-красив. По-скоро прилича на току-що преживял бомбардировка. При последната ми визита от двете страни на една от основните пътни артерии, която преминава през почти целия град, бяха натрупани големи купчини с пръст. Така шофирането по и без това тясната улица се превръща в предизвикателство – всички колите са в една лента - \"средната\", независимо, че карат в различни посоки. Става дума за вътрешна улица, която наскоро е била преасфалтирана. Когато минаваш с автомобил по нея усещаш отчетливо явните неравности, а гафовете при поставянето на канализационните шахти се редуват – едната е вдлъбната, следващата е издадена, и обратно. Хора в района разказват, че работа по асфалтирането се е извършвала дори в дъжда, което със сигурност не е допринесло за качеството. Разказвам всичко това, защото едното от обвиненията срещу кмета е свързано именно с обществени поръчки за строителни дейности. Дали ремонтите са ощетили хазната и стоят ли зад това лични и семейни интереси ще се произнесе финално съдът. Но една разходка с автомобил из улиците на общинския център може да покаже на всеки какво е реалното състояние на пътната мрежа на град Септември. Преди да седне на кметския стол, Марин Рачев дълги години беше просто бизнесмен, добре познат на хората в региона. На един от входовете на град Септември ги посрещаше бензиностанция с надпис „Рачев“, а не беше рядкост и да се сблъскаш с някои от камионите, брандирани с неговото име, изпълняващи задачи от строителния му бизнес. След кандидатурата Бошев подаде сигнали към прокуратурата и медиите, че близката до Рачев фирма „Стройкомерс“ е извличала природни богатства от коритото на река Чепинска, макар да има само договор за почистване на речните наноси. Вместо това машините извличали камъни и строителни материали от коритото на реката. Това обаче не спря устрема на бизнесмена към политиката. След силна кампания, включваща и „частно асфалтиране“ на улици в някои села в общината, Марин Рачев успя да си осигури подкрепата на избирателите. Кметският стол в община Септември обаче не носи много късмет на притежателите си. Не стига, че финансовото състояние на общината от години е плачевно, но и администрацията е обект на чести проверки – такива бяха правени както по времето на Петър Бошев, така и при предшественика му Томи Стойчев. Рачев, вече трансформирал се официално от бизнесмен в политик, се сдоби с обвинение от прокуратура още на втората година от мандата си. То обаче не беше за работата му като кмет, а за предходната му дейност като управител на фирма. През август 2017 г. прокуратурата му повдигна обвинение за укриване на данъци в размер на 115 106 лева, извършено в периода от 1 май 2005 г. до 30 септември 2006-а.  Според държавното обвинение данъците са дължими върху приходи от продажба на гориво. Делото все още тече като през януари т.г. Окръжният съд в Пазарджик назначи 4 експертизи по него. Но в същото време други проверки ровеха в дейността на Рачев и на кметския стол. На 1 февруари маскирани полицаи и служители на прокуратурата влязоха изненадващо в сградата на община Септември. Малко по-късно излязоха от там със самия Марин Рачев, който беше задържан за 24 часа, а на следващия ден освободен под гаранция от, както вече казахме, 250 хиляди лева. Първото обвинение срещу Рачев е за това, че от името на общината се е подписал под закупуването на имот, придобит на много по-голяма от реалната му стойност. От това престъпление е възникнала вреда за бюджета на Септември на стойност над 100 хиляди лева. Според фондация „Фридрих Науман“, която ежегодно публикува Черна книга на разхищенията в България, става дума за нива в местност край септемврийското село Варвара, наречена Бунара. Нивата е с площ от 10 дка и е била част от друг поземлен имот с обща площ 100 декара. В края на месец май 2015 г. целият голям имот е бил закупен от пазарджишката фирма \"Лео Газ 80\" ЕООД със собственик Екатерина Коларова. Цената на имота е 12 250 лева. Ако бъде разделена тази сума, излиза, че всеки декар струва 128 лева. Година по-късно фирмата обособява 10 декара от този голям имот. Статутът е променен от \"друг селскостопански терен\" на \"друг промишлен терен\". Стойността на земята за няколко години някак се е повишила от 128 лева за декар на 14 700 лв. Така вместо закупените от община Септември 10 декара да струват общо 1280 лева, те изведнъж струват над стократно повече. Струва си да се отбележи и това, че година преди продажбата фирмата е прехвърлена от Екатерина Коларова на Владимира Бояджийска - братовчедка на съпругата на кмета. Другото обвинение е за умишлена безстопанственост. Става дума за това, че в качеството си на кмет на общината Рачев е сключвал договори за обществени поръчки с фирми, които по някакъв начин са собственост на негови роднини, приятели или бивши сътрудници. Тези фирми е трябвало да извършват различни строително-монтажни дейности, тоест ремонти, които обаче се оказват некачествени. Изглежда, че фирмите са получавали обществените поръчки без да имат необходимата техника и работна сила за целта. По време на извършването на строително-монтажните дейности не е бил осъществяван контрол. Заради това на други служител на общината също е повдигнато обвинение. При акцията на прокуратурата, проведена в началото на февруари, в един и същ офис са открити договорите и съпътстващата документация, печатите, електронните подписи на всички 14 фирми, които прокуратурата разследва. Оказва се, че те се обслужват от една и съща счетоводна кантора. Предстои НАП да направи ревизии на всичките 14 дружества. \"Има конкретни суми, обороти на фирми, печалби и т.н. Може да му е служебен - да се е интересувал от обществените поръчки в общината\", каза ръководителят на специализираната прокуратурата Иван Гешев. Работният вариант на обвинението до момента е за злоупотребите между 300 и 400 хиляди лева. Става дума за случаи, които от прокуратурата са приели за \"сравнително изяснени\" в този етап на разследването. В същото време се разследват и обществени поръчки в общината за периода 2016-2017 година за около 13 милиона лева. Гешев посочи, че вероятно ще се събират доказателства и за \"организирана престъпна група, престъпления по служба, безстопанственост, неизгодни сделки\". Какви обвинения ще бъдат повдигнати ще зависи от наблюдаващите прокурори. Освен тефтер с данни за фирмите, които се проверяват, в нощното шкафче на кмета са открити и справки на ДАНС, касаещи проведени действия по направление \"купуване на гласове\" по време на местните избори през 2015 г. \"Няма законово обяснение защо се намират там\", посочи Гешев. Ако съдът прецени, че постът на кметът на Септември може да попречи на разследването, Рачев може да бъде отстранен от длъжност. Както става ясно, възможно е прокуратура да повдигне и още обвинения срещу него. Този конкретен случай може и да е само началото на нещо по-голямо. От прокуратурата твърдят, че са залети със сигнали за подобни нарушения в цялата страна. А от ноември 2017-а компетентността за подобни случаи е в ръцете на Специализираната прокуратура, а не на съответните окръжни прокуратури. Покрай което ние се сещаме, че през 2019 година има местни избори и потенциалните мини е добре да гръмнат предварително, а не в разгара на предизборната кампания или през ефира на на някоя национална телевизия, както беше по време на предишната предизборна кампания. Защото бизнес ориентираните политици, като кмета на Септември, не са добре-дошли в актива на никоя партия или коалиция.", "date": "2018.02.03", "title": "Кметът, братовчедите, приятелите и обществени поръчки за милиони"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378175-%D1%81%D0%B2-%D0%BF%D1%80%D0%B0%D0%B2%D0%B5%D0%B4%D0%BD%D0%B8-%D1%81%D0%B8%D0%BC%D0%B5%D0%BE%D0%BD-%D0%B1%D0%BE%D0%B3%D0%BE%D0%BF%D1%80%D0%B8%D0%B5%D0%BC%D0%B5%D1%86-%D0%B8-%D0%BF%D1%80%D0%BE%D1%80%D0%BE%D1%87%D0%B8%D1%86%D0%B0-%D0%B0%D0%BD%D0%BD%D0%B0", "text": "  Четиридесет дни след     донесла своя Младенец в Йерусалимския храм според Мойсеевия закон, който заповядвал, всяко първородно от мъжки пол да бъде посвещавано или представяно на Бога (Изх. 34:19-20, Чсл. 18:15-16). Това било установено за спомен на избавянето на израилските първородни от смъртта, която поразила всички египетски първородни от човек до добитък (Изх 12:29). Затова всеки първородин като собственост на Господа бил длъжен с определена от закона цена да бъде откупен. А след навършване на 40 дни от рождението майката на първородния принасяла в жертва на Бога агне. Ако майката е бедна, принасяла гургулица или два гълъба. На този закон смирено се подчинила и света Богородица.       По това време в Йерусалим живеел един благочестив старец на име Симеон. Той с вяра очеквал идването на Месия – Христос, защото му било обещано от Светия Дух, че няма да умре, докато не види Христа Господен... Преданието разказва, че Симеон бил един от седемдесетте преводачи на старозаветния текст на Библията от еврейски на гръцки, които египетския цар Птоломей ІІ Филаделф (285-246 г. пр.Хр.) назначил с тази преводаческа задача. На Симеона се паднало да преведе книгата на пророк Исаия. И когато стигнал до глава 7 стих 14, помислил, че в еврейския текст има грешка, като е казано:   Посегнал да поправи думата Девица, но ангел Господен го спрял: \"Писаното е точно, затова нищо не поправяй! Ти няма да умреш, докато не видиш с очите си изпълнението на тия думи\". Сега по внушение на Светия Дух Симеон влязъл в храма, когато донясли Иисуса. Той Го взел на ръце и в пророческо вдъхновение извикал: \"Сега отпускаш Твоя раб, Владико, според думите си с миром, защото очите ми видяха Твоето спасение, което си приготвил пред лицето на всички народи, - светлина за просвета на езичниците и слава на Твоя народ Израиля!\" Йосиф и св. Дева се чудели на тия негови думи. А той, като ги благословил, обърнал се към Мария и казал:  (Лука. 2:25-35). Тия думи, тогава не напълно ясни за ония, които ги чули, са ни обяснени чрез земния живот на Спасителя. Той дал на народите нов закон – закона на любовта и благодатта, но Самия Той и Неговото учение станали за мнозина предмет на спорове и противоречия. А пресвета Богородица по време на страданията и кръстната смърт на своя Син преживяла такава скръб, че действително меч пронизал душата й. Освен св. Симеон, още и пророчица Анна познала в Младенеца Иисус обещания Месия – Христос. Анна, дъщеря Фануилова овдовяла млада, но не се омъжила втори път, а се посветила на служение на Бога, намирала се постоянно в храма и очаквала с твърда вяра идването на Спасителя. Като видяла Иисуса, тя започнала да слави Бога и да говори за Младенеца на всички, които очаквали избавление чрез Месия – Христос. Христовата църква причислила Сретение Господни към дванадесетте велики празници в годината, а на другия ден след този празник чества паметта на свети Симеон Богоприемец и на пророчица Анна. Този празник, установен още в ранните векове на християнството, започнал да се празнува особено тържествено от времето на византийския император Юстиниан Велики (527-565 г.).", "date": "2018.02.03", "title": "Св. праведни Симеон Богоприемец и пророчица Анна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378176-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D0%BE-%D0%B4%D0%B2%D0%B0-%D0%BC%D0%B5%D1%81%D0%B5%D1%86%D0%B0", "text": "Британската министър-председателка Тереза Мей каза днес, че споразумение с ЕС за преходен период след Брекзита ще бъде договорено до седем седмици, предаде Ройтерс. Така тя се опита да разсее опасенията, че такова споразумение ще отнеме повече време и ще провали графика на целия преговорен процес с Брюксел. ЕС предложи на Лондон запазване на съществуващото положение в преходния период след Брекзита (фиксиран за края на март 2019 г.), който да продължи до края на 2020 г. Двете преговарящи страни са си поставили за цел да постигнат такова споразумение до края на март и то да стане част от окончателното споразумение за развода, което се очаква да бъде постигнато по-късно тази година. В управляващата Консервативна партия на Мей обаче има разногласия по някои детайли, като например статута на гражданите на ЕС през прехода и обхвата на юрисдикцията на Европейския съд. Много бизнесмени и банки се опасяват, че битка за условията на прехода може да забави и дори да провали постигането на окончателното споразумение само месеци преди Великобритания да напусне ЕС на 29 март догодина. \"До седем седмици ще имаме споразумение с Европейския съюз\", каза Мей пред Би Би Си в интервю, дадено от нея в Китай. Според нея такъв е графикът, предложен от ЕС. Брюксел и Лондон се надяват да са готови с крайното споразумение за Брекзита и с насоките за бъдещото търговско споразумение до октомври. Някои високопоставени служители в ЕС обаче започват да изразяват опасения, че планът, според който лидерите трябва да договорят тези насоки до април, може да се окаже нереалистичен в този срок, ако Мей не разкрие какви са британските искания за търговското споразумение. А след като тя направи това, ЕС ще се нуждае от няколко седмици, за да подготви собствените си предложения за тези преговори. Така че рисковете за графика на целия преговорен процес са няколко и ако той се пропука, ще трябва да се чака по-следващата среща на върха на ЕС, която няма да бъде преди края на юни. Британският министър за Брекзита Дейвид Дейвис ще се срещне с главния преговарящ на ЕС Мишел Барние в понеделник в Лондон, за да дискутират сегашното състояние на преговорния процес за развода, съобщи Дейвис в Туитър, цитиран от Ройтерс. Според него \"важна следваща стъпка в общата работа ще бъде изграждането на ново партньорство между Обединеното кралство и ЕС\".", "date": "2018.02.03", "title": "Споразумение за БРЕКЗИТ до два месеца"}
{"url": "http://www.classa.bg/%D1%81%D0%B2%D1%8F%D1%82/item/378166-%D0%BF%D0%B0%D0%B7%D0%B0%D1%80%D0%BD%D0%B8%D1%8F%D1%82-%D0%B4%D1%8F%D0%BB-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD-%D1%81%D0%BF%D0%B0%D0%B4%D0%BD%D0%B0-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%B4%D1%8A%D0%BD%D0%BE", "text": "Средният пазарен дял на биткоин през последните седмици е най-нисък от цялото му съществуване. За началото на февруари криптовалутата се капитализира на 160 млрд. долара, което представлява едва 33% от натрупаната стойност на всички криптовалути в обращение.   Според данните на CoinMarketCap, делът на биткоин е достигнал своя исторически минимум на 13 януари, когато спада до 32,41%. Рекордът се дължи на силния спад на цената му, която в момента е около 9 000 долара, както и на нарастващата поява на нови криптовалути.", "date": "2018.02.03", "title": "Пазарният дял на биткоин спадна на историческо дъно"}
{"url": "http://www.classa.bg/%D1%81%D0%B2%D1%8F%D1%82/item/378167-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%81%D0%B8%D0%BD-%D0%BD%D0%B0-%D1%84%D0%B8%D0%B4%D0%B5%D0%BB-%D0%BA%D0%B0%D1%81%D1%82%D1%80%D0%BE-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8", "text": "Най-големият син на кубинския революционер, Фидел Кастро, отне собствения си живот на 68-годишна възраст, съобщиха държавните медии. Фидел Ангел Кастро Диаз-Баларт, доктор на науката, страдал от \"дълбока депресия\" през последните месеци от живота си, съобщава порталът Cubadebate.   Той бил хоспитализиран за лечение на дълбоката си депресия, но дори и след това е бил под наблюдение от екип от лекари.   Той е първият син на лидера на революцията от 1959 г. и съпругата му, в продължение на осем години, Мирта Диаз Баларт. Фидел Ангел стана престижен кубински интелектуалец и физик, популярно наричан \"Fidelito\".   През 2013 г. в интервю за RT, \"Fidelito\" съобщава, че самата революция е породила интереса му към науката, и той заминава за Съветския съюз да изучава ядрена физика. По причини, свързани със сигурността, по време на студентските си дни е използвал псевдонима Хосе Раул Фернандес.   Между 1983 и 1992 г. е бил представител на Куба в МААЕ. През 1993 г. е назначен за ръководител на катедра \"Наука и иновации\" в Министерството на енергетиката и индустрията на Куба, длъжност, която заема до 2003 г.   Автор е на 11 книги и повече от 150 научни статии, свързани с ядрената физика, енергийната технология и нейната връзка с екологичните науки, иновациите и управлението на знанията.   През последните години Фидел Ангел работи като научен съветник на Държавния съвет и вицепрезидент на Академията на науките на Куба. През 2013 г. Кастро Диаз-Баларт получава диплома като почетен професор от Московския държавен университет - неговата Алма матер.   Той бе опонент на оръжия за масово унищожение и защитник на използването на ядрената енергия само за мирни цели.", "date": "2018.02.03", "title": "Най-големият син на Фидел Кастро се самоуби"}
{"url": "http://www.classa.bg/%D1%81%D0%B2%D1%8F%D1%82/item/378163-%D0%BE%D0%B3%D1%80%D0%BE%D0%BC%D0%B5%D0%BD-%D0%BA%D1%80%D0%B0%D1%82%D0%B5%D1%80-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BF%D0%BB%D0%B0%D0%B6-%D0%BD%D0%B0-%D0%B2%D0%B0%D0%B6%D0%B5%D0%BD-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80", "text": "Кратер, покрит с вода, приблизително пет метра в диаметър и два дълбок, се появи на плажа Лидо (Ница, Франция), близо до прочутата Променада на ангелите.   Общинските власти посочиха, че това е формация, произведена от колапса на почвата, поради притока на подземни води, според местните медии. Те отбелязаха също така, че този феномен се е появил три пъти през последните 10 години на този изкуствен плаж с каменно дъно.   Дупката, която според свидетели се е образувала в сряда, е била изолирана и запълнена с помощта на багер, пред очите на обществеността. \"Не се притеснявайте, това е природен феномен\", заяви местния кмет, Кристиян Естроси, като подчерта, че инцидентът не е причинил закъснения на градския транспорт.", "date": "2018.02.03", "title": "Огромен кратер се появи на известен плаж на важен европейски туристически център"}
{"url": "http://www.classa.bg/%D1%81%D0%B2%D1%8F%D1%82/item/378164-%D0%BB%D0%B8%D0%B1%D0%B8%D0%B5%D1%86-%D1%89%D0%B5-%D1%81%D1%8A%D0%B4%D0%B8-%D0%BD%D0%B0%D1%82%D0%BE-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B4,-%D0%B7%D0%B0-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B8%D1%82%D0%B5,-%D1%83%D0%B1%D0%B8%D0%BB%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83", "text": "Либийски мъж, изгубил цялото си семейство при въздушен удар на НАТО през 2011 г., планира да отнесе въпроса до Европейския съд по правата на човека (ЕСПЧ), надявайки се да създаде прецедент за всички жертви на атаките на военния съюз.   \"Ние изискваме НАТО да обясни защо нашата къща и други къщи са били бомбардирани\", каза Халид Ал-Хумайди, президент на Международната организация за мир, грижа и взаимопомощ. Той посочва, че е загубил бременната си съпруга, децата си и други роднини, когато самолет на НАТО пуснал две бомби върху къщата му. Активистът казва, че домът му може да е бил ударен целенасочено, защото баща му е бил генерал, служил при правителството на бившия лидер на Либия Муамар Кадафи.   Ал Хумайди започва съдебната си битка срещу военния съюз преди шест години и оттогава постоянно се сблъсква с правни пречки. Най-голямата от тях е споразумението от 1951 г. за статута на НАТО, което дава на алианса имунитет срещу всяко съдебно преследване.   Въпреки това, активистът се позовава на член 6 от Европейската конвенция за правата на човека, който предоставя на всички граждани правото на достъп до съд, като е решил да отнесе случая до Европейския съд по правата на човека. \"Този случай ще се превърне в исторически прецедент\", каза той пред медиите.", "date": "2018.02.03", "title": "Либиец ще съди НАТО в Европейския съд, за бомбардировките, убили семейството му"}
{"url": "http://www.classa.bg/%D1%81%D0%B2%D1%8F%D1%82/item/378165-%D0%BD%D0%B5%D1%83%D1%81%D0%BF%D0%B5%D1%88%D0%BD%D0%BE%D1%82%D0%BE-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-%D0%B7%D0%B0%D1%81%D1%82%D1%80%D0%B0%D1%88%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D0%BD-%D0%B4%D0%BE%D0%B3%D0%BE%D0%B2%D0%BE%D1%80", "text": "Неуспешното изпробване на ракета SM-3 Block IIA от полигон в Хавай в сряда може да изложи на риск сочен военен договор на САЩ с Япония, един от най-важните им партньори, който планира да придобие и разгърне скъпата балистична ракетна система Aegis Ashore.   Според The Japan Times източник от Министерството на отбраната на Япония потвърдил инцидента и заявил, че страната му трябва да проучи причините за този провал. \"Това е много скъпа система и би било зле, ако това се отрази на доверието в ракетата\", каза той. Устройството, разработено от компанията Raytheon и предназначено да атакува ракети със среден обсег на действие, не успяло да прихване целта, изстреляна от самолет.   Тестът идва след като САЩ през януари одобриха плана за продажба на четири блока IIA на правителството на Токио, за приблизителна стойност от 133 милиона долара. Япония планира да включи тези ракети в системата за отбрана Aegis Ashore, чиято покупка от американското правителство официално бе одобрена през декември миналата година.   В последните часове Пентагонът публично призна инцидента, но увери, че макар тестът да не е постигнал основната си цел, не може да се смята за провал изобщо. \"Винаги се учим от тези тестове и този път го направихме и ще продължим да подобряваме възможностите си\", заяви говорителката на Пентагона Дана Уайт.   САЩ планират да превърнат SM-3 в основна част от своя щит за защита от балистични ракети. Това обаче е вторият неуспешен тест на ракета през последната година. През юни опитът за прихващане също се провали, след успешен тест през февруари.", "date": "2018.02.03", "title": "Неуспешното изстрелване на американска ракета застраши милионен договор"}
{"url": "http://www.classa.bg/%D1%81%D0%B2%D1%8F%D1%82/item/378157-%D0%B2%D0%BE%D1%8E%D0%B2%D0%B0%D1%89%D0%B8%D1%82%D0%B5-%D1%86%D0%B0%D1%80%D1%81%D1%82%D0%B2%D0%B0", "text": "        Китайският президент Си Дзинпин официално встъпва в длъжност през март 2013 г. Външният му вид и лъчезарна усмивка създават впечатлението за един безобиден 60-годишен, добродушен, леко натежал с годините мъж с буйна черна коса.  Но за съжаление знанията на голямата част от т.нар. експерти по Китай се свеждат до някоя и друга китайска фраза, която от време на време произнасят, за да впечатлят тези, които нямат представа от езика. Много от тях дори не са си направили труда да прочетат книгата на американския дипломат Хенри Кисинджър On China, за да получат поне обща представа за историята, политическото устройство и народопсихологията на тази гигантска държава. Всичко като че ли върви според техните очаквания, докато един ден Си Дзинпин не ги учудва силно. Изненадата е малко неприятна и цялата тази лавина от експертни оценки и прогнози отива на боклука.         В действителност неговата стратегия се оказва просто една мечта. В която той вижда един възроден Китай, който трябва да заеме полагащото му се място на primus inter pares (пръв сред равни) между държавите в света.  Си Дзинпин си харесва за слоган на своята мечта един от лозунгите на китайските националисти, известен като „фусин джъ лу” (пътят на възраждането). Скритият смисъл на това послание ще стане ясен по-късно за тези, които следят отблизо китайската политика. Известно е, че Си започва своята кариера като секретар на тогавашния министър на отбраната Гън Бяо.  В Китай те са популярни с наименованието „ин пай” (орлите или ястребите). Мнозинството „ин пай” са генерали, адмирали или висши партийни функционери. Именно те възторжено акламират неговия избор за държавен глава. Темата за китайската мечта, която той като президент лансира, не е някаква новост. Просто е настъпил моментът тя да бъде по-широко популяризирана.  Но Си продължава все по-често да споменава „китайската мечта” в своите речи. Даже според един материал в „Уолстрийт Джърнал” той назовава конкретно 2049 г. като годината, в която тази мечта ще стане действителност. Тази 2049 година не е само една от поредните в летоброенето. Си Дзинпин не счита за необходимо да обяснява израза „китайска мечта”, защото той е изведен от текстовете в две малко известни, но много популярни в Китай книги. Едната от тях, издадена през 2010 г., е книгата на полковника от Националната освободителна армия Лю Минфу, озаглавена „Мечтата на Китай: Мисленето на Великата сила и стратегическата позиция в постамериканската ера”. А втората книга, издадена през 2009 г., е сборникът от есета на Сон Сяоджън, озаглавен „Китай е нещастен: Великата ера, грандиозната цел и нашите вътрешни тревоги и външни предизвикателства”.  Лю е уверен, че подемът на Китай ще направи света хармоничен, защото китайските ръководители ще бъдат по-мъдри и по-умерени от американските и защото Китай няма да се стреми към хегемония, а ще се ограничи само да има водеща роля сред нациите в света. В тази книга се споменава за първи път и изразът „Стогодишният маратон” (авторът твърди, че този израз е формулиран лично от него, но това понятие се е появило и е било широко обсъждано много преди той да го използва в своята книга).  Това не е случайно, защото през 20-те години на миналия век се възражда една стара традиция, която изисква висшите военни да играят в икономическото планиране и социалната сфера същата роля, каквато играят и във военните дела.   Особено показателен за това е периодът след 1949 г., когато се поставя и началото на „Стогодишният маратон”. Така например първият министър на външните работи на съвременен Китай е генерал Джоу Eнлай. Подобен пример дава и Кисинджър в своята книга On China, стр. 211, където пише:  По същия начин параметрите за измерване на китайския напредък в маратона са формулирани през 1980 г. от преподавател във Военната академия на Китай. Известната политика „едно семейство – едно дете” за справяне с пренаселеността, лансирана през 1979 г., е разработена от оръжейния конструктор Сун Дзиен.  Дългосрочният план за развитие на военната наука и технологии, приет през 1986 г., е съставен от военни специалисти по ядрените оръжия, и т.н.  В интерес на истината китайските ръководители отричат наличието на такъв план и твърдят, че не си поставят за цел хегемонията на Китай, като се позовават на конституцията на страната.  По-късно със заглавието „Китайска мечта” е издаден и сборник от речи на Си Дзинпин, но той не е идентичен с произведението на Лю Минфу. Книгата „Китайска мечта” за неподозирано кратко време става бестселър в Китай.  Специална глава е посветена на осемте начина, с прилагането на които се предполага, че Китай ще постигне желания резултат. Идеята, изразена с т.нар. „Стогодишен маратон”, е в унисон с тезата на Си Дзинпин за национално възраждане, но с уговорката, че маратонът не започва от Си Дзинпин, а продължава и по време на неговото управление. Процесът на възраждане според автора ще протича в рамките на „един справедлив световен ред” и ще завърши, без да се знае точно как, но според Лю Минфу „ще бъде нещо хубаво”.  Другата книга, или по-точно представителното есе „Китай е нещастен”, излага основната теза, започвайки с констатацията, че „След финансовата криза Русия стана по-заинтересована от развитието на отношенията с Китай” и че „Европа се движи в същата посока”. Американският контрол над износа в момента няма съществено значение, тъй като Китай вече притежава повечето технологии, от които се нуждае, за да стане всестранно индустриализирана сила, и скоро ще има напълно независима собствена аграрна, индустриална и „постиндустриална икономика”. Факт е, че двете книги едва ли щяха да бъдат издадени и да станат бестселъри, ако властите бяха забранили издаването им. Което ни кара да се замислим дали това не е един завоалиран способ за правителствена пропаганда? Или просто е пример за превръщането на Китай в по-плуралистична държава? „Експертите” по Китай със завидна лекота интерпретират китайските послания и ги нагаждат към собствените си субективни представи. Западните лидери свързват двусмислените изрази, които китайците използват, с китайския фолклор.  Наред с това нещата допълнително се усложняват и от четирите основни интонации, които определят смисъла на думите. Съобразно интонацията всяка дума може да има четири възможни значения. Така например думата „ма”, произнесена с висок равен тон, означава „майка”. Произнесена с възходящ тон, означава „вцепенен”. Произнесена от низходящ към възходящ тон, означава „кон”. И произнесена с рязко падащ низходящ тон, означава „ругая”. Ако тези интонации не се артикулират отчетливо, винаги може да бъдеш разбран превратно. Друг сериозен проблем за европейците е относително малкият брой срички. Например английският език борави с около десет хиляди такива, а в китайския те са около четиристотин. Или по-просто казано, много от думите звучат еднакво, което предполага изобилие от двусмислени фрази. Този факт е важен, защото езикът всъщност е елемент от самата народопсихология на китайското общество, в която е скрит ключът за разгадаване на политическите послания.  Но в крайна сметка вижда се, че това не се случва. Провалът се дължи не толкова на дефицит от дипломати, политици или агенти на разузнавателните служби на САЩ, а на това, че повечето от тези хора са изучавали детската версия на „Историята на Китай”. Още по-необяснима изглежда политиката на Вашингтон, след като през 60-те години ЦРУ проведе мащабна разузнавателна операция в СССР под кодовото наименование „Желязна кора”. Американската агентура преснима стотици страници документи, съдържащи класифицирана информация. От съдържанието им още тогава става ясно, че съветските ръководители виждат в Китай сериозна военна заплаха, колкото и тази от НАТО.  Къде грешат САЩ и в по-малка степен Русия в оценките си за стратегията на Китай? Явно непознаването на китайската народопсихология формира погрешни представи за стратегията и намеренията на китайските държавни ръководители. Китайците винаги са казвали за себе си, че тяхната нация е като корито с плаващи пясъци, където всяка песъчинка не е отделният човек, а семейството. Ако трябва да се сравнят с японците, японската нация е здраво споена в едно цяло като гранитен блок. Една световна експлозия, каквато беше Втората световна война, може да разбие на парчета гранита, но пясъкът само ще се разпилее и той отново ще си бъде същият пясък, какъвто е бил и преди. Китайците са народ от индивидуалисти. Те са фокусирани върху семейството си, а не върху обществото. Семейното съзнание е само форма на уголемената им себичност. За китаеца участието в обществените дела се възприема като намеса в работата на другите. На хората, изпитващи желанието да извършват обществени реформи или други обществени дейности, неизменно се гледа като на леко „мръднали”. На пазара няма такива стоки като „гражданско общество”, „обществен дух”, „обществени ценности” или „плурализъм на мненията”, присъщи на западните демократични общества. Основното напътствие, което получава китайското дете, е да „не се меси в обществените работи”. Този съвет произтича от факта, че семейната система е коренът на китайското общество и тя обяснява всичко, което трябва да бъде обяснено за обществения живот на китайците. Самата дума „общество” не съществува като понятие в китайското мислене. Конфуцианската философия отнася пряко понятието за семейство към държавата, като последователни фази на човешката организация. Една китайска поговорка гласи  Семейното мислене формира нормите на обществено поведение. Съгласно конфуцианския идеал, ако всеки човек е на своето място и действа съобразно положението си в обществото, тогава общественият ред ще бъде осигурен. Като социална система това е много смислено, защото семейството изпълнява функциите на основна класа, което изключва класовото противопоставяне, присъщо на западния свят. В тази перфектна организация на обществото има обаче един съществен пропуск, който влияе негативно върху развитието на китайската държава и участието й в световния икономически процес. Пропускът на конфуцианството се състои в това, че то не казва нищо за отношенията на обществото към чужденците. И понеже това отношение не е регламентирано в една от петте конфуциански норми на обществено поведение, семейството постепенно се превръща в крепост, оградена с висока стена.  Затова разбиранията на западния свят, че китайските лидери мислят „също като нас”, е дълбоко погрешно. И тази заблуда става все по-очевидна на фона на това, което Китай в момента прави, а и съзнателно не прави (а то, макар да убягва от нашия поглед, е много важно). В контекста на семейните отношения китайците са прословути със своето удивително търпение. Счита се, че търпението е най-доброто семейно наследство. Това е обяснимо, защото в семейната система човекът не е индивид, а се изгражда като личност, живеейки единствено в хармония със семейството си. В многолюдното китайско семейство търпението действително е от решаващо значение.   Не можем да причислим безразличието към високите нравствени добродетели, а по-скоро можем да го определим като социално отношение, възникнало поради липса на надеждна законова защита.  Всички тези и други качества на китайската нация са формирани през вековете от алхимията между даоизма и конфуцианството. Даоизмът за разлика от конфуцианството проповядва някакво хитроумно безразличие, тотален скептицизъм и убеденост в безплодието на всяка човешка намеса в хода на съдбата. Конфуцианският светоглед е положителен, а даоисткият отрицателен. Смесването на тези два противоположни възгледа е предопределило появата на това нещо, което сега наричаме „китайски характер”. Някои са склонни да разглеждат китайския характер като продукт на будизма. Но всъщност будизмът е чиста проба даоизъм, само че леко смахнат. Китайците са повече даоисти по рождение, отколкото конфуцианци по култура.  Върху този общ принцип всички спорове се изглаждат и всички схеми се пренагаждат. Както казва друга китайска поговорка:   Китайците обаче са корав народ. Те не живеят, за да умрат, както правят християните. Те просто искат да устроят живота си на земята и да се справят с проблемите си, като работят мирно, търпят благородно и живеят щастливо. За тях са чужди възвишените добродетели на Запада като амбицията за реформи, героизма и кариеризма. А от всички техни качества особено се открояват миролюбието и търпимостта, които са отличителни белези за една зряла култура, която, изглежда, липсва на съвременна Европа. Ето как Лин Ютан в книгата си My Country and My People (2012) през погледа си на китаец вижда перспективите пред европейския континент:  Конфуцианството и даоизмът са формирали в обикновения китаец доброжелателност, искреност и миролюбие. Само че и до днес манталитетът на елитите се формира по примера на хегемоните от безмилостния свят на „Воюващите царства”. Това е ключовият период, през който се създава китайската нация. Историографите обикновено го делят на две епохи в рамките на един общ петвековен период (VIII–III в. пр.Хр.). Епохата на „Воюващите царства” (Джангуо) е финалният етап от тази епоха, който започва около 475 г. пр.Хр. и продължава около 250 години. Периодът завършва с обединяването на седем враждуващи царства под управлението на династията Цин, откъдето идва и английското название China. Има една китайска сентенция, датираща някъде от 1100-ната година, която кратко и точно определя характера на управника от тази епоха. Тя гласи:  Пекинските „ин пай” правят специален анализ именно на тази епоха и по-специално на стратегиите, използвани във войните между воюващите царства, като накрая изработват един набор от стратегически прийоми, прилагането на които би трябвало да доведе до реализацията на китайската мечта. Този набор от стратегии е заложен в основата на „Стогодишният маратон” още от времето на Мао и успешно продължава да се прилага и днес. Описанието на самите стратегии от епохата на „Воюващите царства” е събрано в обемист сборник, съставен в периода от III до I в. пр.Хр., който не е превеждан на чужд език. По-късно въз основа на подборки от него е съставен сборникът „Тридесет и шестте стратегии”, като тази версия даже е адаптирана през 1991 г. от швейцарския синолог Харо фон Зенгер и за бизнесмени. В книгата си The Hundred-Year Marathon (2015) Майкъл Пилсбъри се позовава на този сборник и пише, че девет основни принципа на класическата китайска стратегия изграждат ядрото на „Стогодишният маратон”. Пилсбъри ги подрежда в следната последователност:  Крий истинските си намерения, докато назрее подходящ момент;  Всявай раздори в лагера на противника, като печелиш на своя страна най-влиятелните съветници на хегемона;   През периода Джангуо решителните победи никога не са били извоювани бързо. Понякога са били необходими десетилетия на търпеливо и бдително изчакване;  Кражбата на готови идеи и технологии е един относително евтин и ефективен начин по-слабият да черпи сила от по-силния;  С други думи хегемонът (в днешния контекст, както китайците го определят – Съединените щати) няма да излезе в пенсия, ако усети, че силите му са на изчерпване. Китайските стратези са на мнение, че тогава той ще се постарае да елиминира всички действителни и потенциални претенденти;  За употребата на понятието „шъ” може да се напише отделна книга, но тук е достатъчно да кажем, че две от проявленията на „шъ” играят ключова роля в класическата китайска стратегия. Едното е да подвеждаш противника така, че да действа в твоя полза, а другото е да изчакаш най-благоприятната възможност за удар;  Китайската стратегия отделя огромно внимание на „(съ)относителната мощ” на страната – и в мирно, и във военно време, като за целта се отчитат най-различни показатели, далеч не само военни;   Някои изследователи на Китай определят това като „дълбоко вкоренена параноя”. Но китайските лидери винаги са живели с чувството, че всички останали се опитват да ги измамят, затова те също трябва да се държат двулично с тях. Като че ли най-големи опасения за древните стратези е представлявала опасността да попаднеш в обкръжение. Основната цел в древнокитайската игра  е да избегнеш твоите пулове да бъдат „обкръжени” от тези на противника, а това се постига по следния начин: като го заблуждаваш за следващите си ходове, но не допускаш той да те заблуди. Днешните китайски лидери живеят с тази представа – че конкуриращите се държави в модерния свят непрекъснато правят опити да се „обградят” една друга, сякаш играят на  ”. Най-големият страх на Пекин си остава подозрението, че САЩ и техните съюзници се опитват да „обкръжат” страната им. Но Китай няма намерение да води война с Америка, защото един военен конфликт би провалил многолетните усилия за превръщането на Китай в геополитически и икономически хегемон, или иначе казано, би провалил „Стогодишният маратон”. Към всичко това би трябвало да добавим и основния принцип, формулиран през 1978 г. в стратегията на Дън Сяопин, че „технологията е най-могъщата производителна сила в развитието на икономиката”. Същата година Дън се фокусира върху този принцип и включва в списъка си с искания към САЩ това да получи научна информация и технологии. Действията му са предизвикани от една особено актуална идея от епохата на „Воюващите царства”, която, ако се отнесе към исканията от списъка на Дън, означава „да оставиш другите да ти свършат работата”.  По-късно Дън успява да убеди в тази своя идея и американския президент Джими Картър, който пък в желанието си да направи дипломатически удар веднага започва да експортира информация и технологии към Китай. Макар че до смъртта си през 1997 г. Дън Сяопин упорито повтаря пред света, че Китай все още не е формулирал дългосрочна икономическа стратегия, още през 1983 г. с помощта на Световната банка тази стратегия е подготвена и приведена в действие. През онази година тогавашният президент на Световната банка Олдън Клоусън тайно се споразумява с Дън екип от банката да анализира китайската икономика и да даде препоръки за преструктурирането й.   Екипът на банката публикува поверителен доклад с оценката си през 1985 г. В един от абзаците на оценката пише, че Китай би могъл да достигне развитите страни към 2050 г. За целта ще бъде необходимо да поддържа устойчив икономически растеж поне от 5,5% годишно. За тази цел банката дава шест препоръки, които не огласява публично. Обаче много странен е фактът, че Световната банка, която би трябвало да отстоява принципите на пазарната икономика, насърчава Китай да развива по-скоро някаква хибридна икономика с преобладаващи социалистически правила на организация.  В заключение банката препоръчва да се изготви дългосрочен план за развитие на икономиката, който Пекин неотклонно да изпълнява. Следвайки съветите на банката, китайците формират нови холдингови компании на базата на държавните предприятия, подобни на инвестиционните фондове, характерни за пазарната икономика. Най-изненадващо обаче е създаването на фондови борси по подобие на западните, където да се търгуват акции на държавни предприятия (обичайно на фондовите пазари се търгуват акции на частни компании). Китайците дефинират тази стъпка като „частична приватизация”. Освен това Китай създава и една финансова институция, която копира функционално щатския Федерален резерв. Ако се съди по статистическите данни, днес държавните компании и пряко контролираните от тях фирми в Китай формират повече от 40% от Брутния вътрешен продукт на страната, а държавните банки държат 50% от всички влогове. Друг много важен момент от въвеждането на хибридна икономика е защитата на местните производители от чуждестранна конкуренция.  Всичко това се прави с цел получаване на конкурентни предимства пред останалите участници на пазара. И това не се прави самоцелно, очевидно то носи значителни, допълнителни ползи на китайската икономика. Един аналитичен материал сочи, че Китай е разширил експанзивно глобалния си пазарен дял, като е отпускал големи държавни субсидии, осигурявал е данъчни облекчения, евтина земя, технологии и енергия на четири ключови отрасъла: стоманодобив, автомобилна индустрия, стъкларство и производство на хартия. От друга страна обаче, деветте основни стратегии, описани по-горе, не дават отговор на едно противоречие, което не се вписва в официалната линия на днешен Китай. Става въпрос за това, че в епохата на „Воюващите царства” йерархията е възприемана като неделима част от естествения порядък в света. Но подобен световен ред днес противоречи на официалната линия на съвременен Китай.  Китай назовава този нов световен ред с понятието „ера на хармонията”, в която няма държави хегемони. Тази концепция Пекин не забравя да пропагандира на различни форуми в ООН. Мнозинството изследователи на Китай обаче са склонни да превеждат това понятие като „ерата на еднополюсния свят”. Хармония или хегемония? Пак сме изправени пред двусмислието на китайския език. Кисинджър казва, че отварянето към Китай „е блестящо хрумване”, но това е казано в разгара на Студената война, когато САЩ имат достатъчно основания да търсят подобен съюзник. След време обаче става ясно, че инициативата за контакти с Америка идва от самия Китай. Китайските ръководители вземат това решение въз основа на една от стратегиите на „Воюващите царства”. Става въпрос за информациите, получени от умело внедрен шпионин в противниковия лагер. През 1985 г. служителят от ЦРУ Лари У-тай Чин (Дзин Удай) е обвинен в шпионаж. Американците са шокирани, защото при разследването се установява, че той десетилетия наред е предоставял секретни документи на китайците. През 1986 г. Чин се признава за виновен в шпионаж, като обяснява, че мотивът му е да „сдобри” САЩ и Китай. Чин не забравя също така да поясни, че китайците са успели максимално да се възползват от информацията, която са получили от него.  Днес няма страна по света, в която американската икономика, култура или военна мощ да не влияят по някакъв начин. Но американците не само че нямат представа, а и не се замислят как ще изглежда светът, ако страната им не е водеща световна сила. Но времето върви, светът се променя и САЩ вероятно съвсем скоро ще трябва да се замислят над това. Концептуално китайската стратегия се базира на начините, по които Западът е постигнал своите исторически успехи и благоденствие. Но, от друга страна, използва резултатите от прецизния анализ на възхода и падението на древнокитайските империи. Именно този цивилизационен микс ги води до днешната стратегия, определяна като „Стогодишният маратон”. Тази стратегия не борави със западния инструментариум от пътни карти, планове, графици, процедури, модели и още един куп бюрократични инструменти. Нейното основно послание е незабавно да се възползваш от всяка възможност, която ти се предостави. Дългосрочният хоризонт за реализацията й позволява движещите я механизми да бъдат изработени бавно, обмислено и прецизно. Светът се променя. Има надежда, че Китай ще стане катализатор на дискусия за перспективите пред западния свят. Привържениците на „атлантическия избор” ще гледат враждебно на китайския възход, както и с недоверие на възможността Китай да създаде алтернативна система от ценности. Опонентите им, напротив, ще търсят в китайския дискурс обнадеждаващи паралели със западните идеи за цивилизационна самодостатъчност.   ", "date": "2018.02.03", "title": "Воюващите царства"}
{"url": "http://www.classa.bg/%D1%81%D0%B2%D1%8F%D1%82/item/378158-%D1%81%D0%B0%D1%89-%D1%81%D0%B0-%D0%B1%D0%B5%D1%81%D0%BD%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B4%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BE%D1%80%D1%8A%D0%B6%D0%B8%D1%8F-%D0%B7%D0%B0-%D0%BC%D0%B8%D0%B0%D0%BD%D0%BC%D0%B0%D1%80", "text": " Споразумението е постигнато по време на посещението на руския министър на отбраната Сергей Шойгу между 20 и 22 януари, а част от разговорите са били насочени към руските оръжия за сухопътни и морски войски.               От Държавния департамент на САЩ разкритикуваха този ход, заявявайки, че продажбите на оръжия в страната са неуместни заради кризата с мюсюлманската общност рохингия.  Бил Ричардсън, бивш посланик на САЩ в ООН и бивш губернатор на Ню Мексико, току-що се оттегли от международна консултативна комисия, която се занимава с бежанската криза около рохингия. Според него това е „показна и замитаща грешките под килима операция”, която цели да реабилитира лидера на Мианмар Аун Сан Су Чи. Ричардсън я обвинява за провала на нейните военните операции срещу бунтовниците рохингия.          Не е необходимо човек да бъде експерт по отбраната, за да му стане ясно, че изтребителят Су-30 не е конструиран, за да се бори с бунтовници. Неговата основна мисия е да осъществява удари с висока прецизност срещу военноморски цели. Освен това е ефективен срещу всички наземни бази, които имат важно значение за врага.  Военните в Мианмар разполагат със създадените в САЩ самолети Ф-16, които използват при значително по-леки сражения.  Военните в САЩ не харесват Су-30, откакто индийската версия Су-30МКИ се представи по-добре от американските изтребители Ф-15Ц „Орел” през 2004 г. и 2005 г.  Мианмар е доходоносен пазар за износ на оръжия. Поради тази причина САЩ гледа на Москва като на конкурент. Освен това Москва и Найпидау работят заедно във военно отношение от 90-те години на миналия век. Мианмар закупи руски самолети МиГ-29, Як-130, Ми-17, Ми-24 и Ми-35 бойни хеликоптери.         Вашингтон продава оръжия на повече от 100 страни и много от тях са с авторитарно управление.   Комплексът С-400 има голям успех, а страната продължава да осъществява доставки до Китай и подписа договор с Турция. Саудитска Арабия и Катар са други две държави, които могат да станат потенциални купувачи на системата, а в момента договарят условията за сключване на сделката.  Вашингтон разчита на подобна политика и в други части на света. САЩ прибягват до това открито да оказват натиск спрямо европейците, настоявайки да купуват от техния газ, който обаче е по-скъп от този, който предлага Русия. Ясно е, че САЩ не се свенят да използват всякакви методи, за да постигат своите външнополитически цели. Сега, когато Вашингтон счита Русия за съперник, който може да противодейства на натиска и да следва своите собствени цели във външната политика, страната е обвинявана за всички неуредици в света. Така за пореден път Вашингтон проектира върху Москва всичко, за което самият той е виновен.  ", "date": "2018.02.03", "title": "САЩ са бесни на Русия заради доставката на оръжия за Мианмар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378159-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%B2-%D1%85%D0%B5%D0%BE%D0%BF%D1%81%D0%BE%D0%B2%D0%B0%D1%82%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0", "text": "Археолозите смятат, че този трон е  поставен там, за да помогне на фараона за   пътя му към следващия живот. Огромната кухина бе открита в началото на ноември 2017 г., като част от проекта за сканиране на пирамидата с помощта на рентген и 3D реконструкция, но археолозите все още не са наясно за какво е служила тази мистериозна зала.       Кухината е оформена като зала и може да достига дори до върха на пирамидата. Хеопсовата пирамида, построена през 2550 г. пр. Хр., е един от най-големите и най-сложните паметници в историята на архитектурата. Има три известни вътрешни стаи, които са достъпни през тесни тунели, едната от които, преди пристигането в погребалната камера, изведнъж внезапно се разширява и се издига, за да образува т.нар. Голяма галерия, водеща към кралската стая. „Новооткрита стая се намира над галерията, но няма практическа функция“, казва Джулио Малджи, директор на Департамента по математика и професор по археоастрономия в Милано. Според него подобен трон е бил направен и за кралица Нефертити, само че нейният е бил с различна конструкция – най-вече от дърво, и не е съдържал толкова метал. Тронът на Хеопс би могъл обаче да е само покрит с железни плочи. „Има и такава интерпретация, която е в пълно съответствие с това, което знаем за египетските погребални религиозни обичаи, за които се споменава в древните писания“, казва Малджи. „ В тези записи се посочва, че фараонът, преди да достигне до северните звезди, трябва да мине през „небесната врата“ и да седне в своя „железен трон“. „Ясно е, че той не е отливан, а е от желязо, което е паднало от небето под формата на железен метеорит (който е специфичен с това, че съдържа висок процент никел), точно както се споменава в древните писания“, казват изследователите. Египтяните са използвали това желязо за производството на различни предмети, предназначени специално за фараона, включително и известната кама на Тутанкамон.", "date": "2018.02.03", "title": "Шокиращо откритие в Хеопсовата пирамида"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378160-http-www-classa-bg-en-%D0%BE%D1%82-%D0%BD%D0%B5%D1%82%D0%B0-item-378159", "text": "  \r\n     \r\n     \r\n       \r\n       \r\n     Зa cъздaвaнeтo нa 50 ĸyбитoвия ĸoмпютъp cиният гигaнт cъoбщи в нaчaлoтo нa мeceц нoeмвpи 2017 гoдинa. Toй e paзпoлoжeн в лaбopaтopиятa ІВМ Q и e пocтaвeн в гoлям цилиндpичeн ĸopпyc c бял цвят, cвъpзaн c пoмпитe зa oxлaждaнe и peдицa тpaдициoнни пepcoнaлни ĸoмпютpи зa изпълнeниeтo нa paзличнитe зaдaчи и aлгopитми. \r\n     \r\n       \r\n       \r\n     Ha гoлямoтo излoжeниe СЕЅ 2018, cиният гигaнт пpeдcтaви вътpeшнocттa нa cвoя ĸвaнтoв ĸoмпютъp – тpъбoвидни лaмпи и cпeциaлни cъeдинeния, чpeз ĸoитo cигнaлитe пocтъпвaт ĸъм ĸвaнтoвия „мoзъĸ“ нa cиcтeмaтa. Дeмoнcтpaциятa имa зa цeл дa пoĸaжe нa пoceтитeлитe нa излoжбaтa, ĸaĸ изглeждa ĸвaнтoвия ĸoмпютъp и дa ce oбяcни нeгoвaтa paбoтa. \r\n     \r\n \r\n       \r\n     B интepвю зa Еngаdgеt вицeпpeзидeнтът нa ІВМ Rеѕеаrсh Джeфpи Уeлcъp ĸaзa, чe eднa oт нaй-гoлeмитe тpyднocти в cъздaвaнeтo нa ĸвaнтoвoтo ycтpoйcтвo e изoлиpaнeтo нa чипa oт eлeĸтpичecĸитe, мaгнитнитe и тoплиннитe влияния. \r\n     \r\n       \r\n       \r\n     Opигинaлът ce oxлaждa c тeчeн xeлий. Cиcтeмaтa e paздeлeнa нa чeтиpи чacти, ĸaтo вcяĸa oт тяx e cъc cвoя тeмпepaтypa – в нaй-гopнaтa чacт -269,15 °С, cpeднитe ca oxлaдeни дo -272,35°С и -273,05°С, a нaй-дoлнaтa чacт e c тeмпepaтypa -273,14°С. B caмия ĸopпyc, тeмпepaтypaтa e близo дo aбcoлютнaтa нyлa. \r\n \r\n   \r\n  ", "date": "2018.02.03", "title": "CES 2018: ето как изглежда квантовият компютър на IBM с 50 кубита (ГАЛЕРИЯ+ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378161-%D0%BA%D0%BE%D0%B3%D0%B0%D1%82%D0%BE-%D0%BE%D1%81%D1%8A%D0%B7%D0%BD%D0%B0%D1%82%D0%B8%D1%8F-%D1%87%D0%BE%D0%B2%D0%B5%D0%BA-%D0%B8%D0%B7%D0%B1%D0%B5%D1%80%D0%B5-%D0%B1%D0%BE%D0%B3-%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0,-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BE%D1%82-%D0%BD%D0%B5%D0%B2%D0%B8%D0%B4%D0%B8%D0%BC%D0%B8%D1%8F-%D1%81%D0%B2%D1%8F%D1%82,-%D0%BE%D1%82-%D0%BD%D0%B0%D0%BF%D1%80%D0%B5%D0%B4%D0%BD%D0%B0%D0%BB%D0%B8-%D1%81%D1%8A%D1%89%D0%B5%D1%81%D1%82%D0%B2%D0%B0-%D0%B2%D0%B8%D0%B4%D0%B5%D0%BE", "text": " То е вродено, важното е вродено в сърцето на човека. И затуй няма нужда даже от десет Божи заповеди. Те са… Десетте заповеди са дадени за хора, които са ги нарушили – те иначе нямаше да бъдат дадени. Дълбоко в сърцето на човека е записано, че важен е Бог и Истината, и правилността на нещата. Това го знае всеки човек и доста животни. Сега ще ти кажа важни неща от Учителя. Учителят казва: Там, където няма Бог, работите са винаги оплетени. И казва Учителят: Родих се в Бога, живях в Него и се завърнах в Него. – Не да питаш дали си произлязъл от маймуните, щото Ислямът казва: Ако вярваш, че си произлязъл от маймуните, ще станеш маймуна. Пък като вярваш в Бога… Да, вярваш – ти влагаш енергията си в туй. Някакъв писател български вярва, че ще се преродиш в куче. Що да не полаеш, да научиш уроци и после пак. Значи Учителят казва: Има външна Любов, има и вътрешна Любов към Бога. Ако Бог всичко ви е дал, казва Учителят, и сте доволни, вие имате външна Любов. Ако Бог всичко ви е взел, говоря ти за скъпи, даже и здравето, скъпи хора, всичко ви е взел, и вие сте доволни, имате вътрешна Любов – ето я истинската Любов. Висока летва е и Учителят казва: Съвременното човечество съществува от 250 милиарда години. Което означава, че може да забравиш мненията на учените. И Анщайн, и туй, всичко е общи приказки, щото тука говорим за мярка. Тука няма така или така. И нашият план е определен отпреди 250 милиарда години. Избраниците на Бога са хора на Мъдростта, а не на Любовта. Гледай, тука говорим и за тънкости, освен важни неща. Всеки, който се е пожертвал за Истината, без да е готов за нея, той ще умре. Ще има подготвителен… пречистване. Който не приема страданията, той отрича Любовта. Ето друго важно нещо. Който е избрал Любовта, той е избран. Някои казват: Да си уредя живота. Не си ти, който го уреждаш. Може да го уреждаш колкото си искаш, но не си ти. Каквото и да говори човек, както и да се представя, докато не е намерил Истината, нищо не е. И Учителят казва: За мен бъдещето не съществува. То го няма – ще обясня. Бог и Истината са важни, а не бъдещето. Който се съмнява в Мен, казва Учителят, нито може да вярва в Истината, нито може да Я намери. Много специални неща казва Учителят, тука има такива и от книгата на Храма. Ако разберете Истината, блажени сте. Ако не я разберете, ще учите, докато я разберете. Защо не разбирам? Защото не ти е дадено. Ако човек не се е научил да мисли правилно, всяка наука е безполезна. Ето, колко важно правило. Учението на Учителя е в сгъстен вид Любов, Мъдрост и Истина, Правда и Добродетел. Те идват по-късно. И те са важни, но те идват след Любовта и Мъдростта. Те идват по-късно и по правилния начин. Сега да обясня; Това е Любов, която не се изкушава, Мъдрост, която не се заблуждава и Истина, която дава свобода на себе си и на другите. Докато не обикнеш, Учителят казва, Истината, никога не можеш да бъдеш здрав. Може да оздравееш, но пак ще се разболееш и става игра на ума, една умствена игра. И хората повтарят: Важно е да си здрав. Те не казват: Важно е да обичаш Истината и да вървиш в правилния път. Да? При всякакви условия, и тежки, и леки, и второстепенни, каквито и да са, човек може да придобие Любовта, Мъдростта и Истината. Няма условия за Бог в човека, няма неблагоприятни условия. Ако човек е избрал Любовта, Мъдростта и Истината, както в Древен Египет казват: Ако човек е избрал образованието… той трябва лично да избере образованието. То не зависи от дипломи и от училища. Кой е здрав, казва Учителят, дава мярка. Този, който има приятно разположение при най-големите трудности. Ето, не зависи. Ако една трудност идва, ти знаеш, че пак тя е от тайната на Бога. Приемаш я с разположение – това е здравият човек. Другото е… При най-големите трудности, защото той знае кой стои зад таз трудност и какво се иска. В света има само един лекар, казва Учителят, всички други са само асистенти. Лекуването става от Господа, а не от хората. Тука още нещо ще добавя: Лекарят лекува, а Бог изцелява. Лекарят прави нещо второстепенно, той не знае какво ще стане. А решението, главното решение, е в Бога. Ако в болестта няма Божи пръст, хората не могат да бъдат изцелени. Каквито и пари да имат, каквито и лекарства, каквито и специалисти, последната дума е на Бога. Който не вярва в Любовта и в Бога, няма полза да разсъждава за каквото и да е. Ето оттука тръгва. Иначе, да – философски игри, нали, умствени игри, но краят е… За да не пропадне човек в голяма пропаст, Бог му изпраща страдания. Те спасяват, щото има една пропаст на демонизиране. Там после ще трябват милиони години за възстановяване, а не хиляди. Както е при дяволизирането. Да?  Една част. A когато човек, осъзнатият човек, когато е избрал Бога и Истината, той има една подкрепа невидима от невидимия свят, от напреднали същества, Бели Братя, които са извървяли този път, висши същества, и самият Бог. И този тежък път постепенно става все по-лек. А неосъзнатият човек, той и леките неща му са тежки, и тежките му са тежки. Значи, тука говорим за осъзнати хора, които имат някаква свещена цел в живота, някаква разумност. А не говорим за обикновените хора, щото за тях и тежкото, и лекото, не носи …. Учителят казва: Който мисли, че много знае, е на опасен път. Колкото и да знаеш, нали… Прав е само онзи, у когото Бог живее. Пак мярка важна за нещата. Любовта е жива и реална. Тя премахва всички прегради, тя е Бог в действие. Сега ще ти кажа някои неща за Христос от Учителя. Когато Исус възкръсна, тогава Той стана Христос. До това време Той беше Исус. Някой казва: Аз съм християнин. Учителят казва: Ти възкръсна ли? – Не съм. – Тогава си исусянин. Христос е нещо голямо, казва Учителят. Той идва, забележи, Алфиола – централно слънце на галактиката, тайно слънце. И се е смалил, забележи какво казва Учителят, 75 милиона пъти, за да стане достъпен за хората и да не ги изгори, да не ги изпепели. Забележи какво казва Учителят, нямат представа нали. Христос се намира в духовното възраждане, а не в телесното. Тези, които го чакат телесно, ще бъдат поразени, щото това е… Те чакат възкресение на телата. Знаеш ли колко глупаци и престъпници ще възкръснат. Поп Богомил казва: Това е не само нелепа идея, то няма такова нещо.  Точно така, значи Христос ще се роди вътре в светлите мисли, благородни чувства и чисти постъпки на човека като светлина. Няма физическо идване. Учителят казва: Един път дойде и Той видя хората как Го обичат. И на кръста показаха… няма такива… И посланието на Христос. Да? Посланието на Христос е ясно: Реализирай Бог в себе си. Няма църкви, няма свещи, няма тамяни, няма религия. Аз съм казал: Христос не е палил свещи, не се е занимавал с церемонии – Той живее правилен живот в Бога, възвишен живот в Бога. Не можеш да излъжеш Бог с палене на свещи или… Искаш нещо да питаш?  Да? Христос и тогава не беше на кръста, защото Той е свободен Дух. Той няма как да бъде вързан за някакво дърво или… – свободният Дух си е свободен Дух. Тука в таз връзка виж какво казва Учителят. Страшно нещо е Учителят, страшна мъдрост. Аз, има едни книги, които, Премъдрост – още не ти ги препоръчвам, там, които… Както и да е. Учителят казва: Христос не е сътворен от Бога, а е роден от Бога. Значи тука не говорим за сътворение – раждане, директно образуване от Бога. И Той не идва, не е роден от Мария, а чрез Мария. Разликата, но виж сега: хората ровят библията, а Христос живее в Бога – разликата е огромна. Без чиста духовност, чиста духовност, библията е затворена книга. Чети, упражнявай се, като оназ американка, чела 99 пъти библията. Много неща мога да ти кажа за Христос и за неизвестната библия, но това е друга по-дълбока тема. Учителят казва, както и преди съм ти го казвал: Бъди Истинен, а не религиозен. Има две думи в българския език – „любов“ и „обич“; само да ти ги кажа. Значи любовта е дадена за Бога, а обичта към хората. Значи ти не можеш да имаш Любов към хората, Любовта е към Центъра. Тя е тоз, който ти е дал дара на живота, любовта е към Бога, а към хората ще имаш обич. И Учителят казва: Всяко благо съдържа в себе си една опасност. Египтяните казват: Изобилието е проклятие за неподготвения човек. Но нека първо да ти кажа някои неща за Христос, за непорочното зачатие. Първо, Христос се ражда чрез Мария, а не от Мария. Когато Бог сътворява, Той само му казва: Бъди! Неговото слово е съвършено, Неговото. И това става. Това е раждане, независимо от земните сили. Тука Бог няма нужда от мъж и жена, Той Ги образува нещата, те са в Него. Докато Адам също е създаден по особен начин. Той е нямал баща, нито майка, първият Адам. Той има само един Велик Баща и това е Бог. И велика е Божията сила. Преди време обясних, че дори русалката е научена да ражда от себе си. Няма мъжки русалки. Щом една русалка може да ражда, как този Велик Бог не може да ражда, нали както си иска. Бог Му дава името Христос, а не родителите. Той е Слово, роден от Универсално Слово, което произнася Името Му. Това е чисто зачатие, което не черпи сили от мъж и жена, щото черпи от Бога, няма нужда от ограничение. От самия Бог, това е Неговата Първична Сила. Когато Бог си даде Словото – зачатие има. Ако не го даде, може да са мъж и жена, нямат дете – разбираш ли? Няма зачатие, няма позволение от Слово. Нали са мъж и жена, само те уж раждат. Няма изреченост от Бога, Той ръководи. Бог работи в Свой таен свят и там ражда всички неща от Себе си. Всичко е родено от Него, само Той не е роден. Например Мелхиседек, друга тайна дълбока мъдрост, която след време ако трябва ще говорим. Той е роден без родители, направо е образуван от Бога. Вечен свещеник на Бога, за вечни времена, много високо същество. Съжалявам, че тука не ти нося една древна картинка, която е много, най-близко до неговия образ – нещо много дълбоко. Бог сътворява нещата чрез изричане. Той е Слово в първичен вид. И самото това Слово е Месия, това е Месия. И Учителят казва: Що е Словото? – То е Дух, то е от Бога излъчване на Божията Сила. Това не е енергия, а Сила, Неговата Сила. Казах ти за египтяните. Задачата на човека е да оправи себе си, а оправянето на света е работа на Бога. Искам да ти кажа, значи всички хора, които искат да оправят света и хората, ще пострадат. Не само, че нищо няма да оправят, нали, но и те ще пострадат, щото това не е тяхна цел. Това не е цел даже и на Христос. Христос слезе, но не ги спаси, не ги оправи. Това е работа на Бога след време, когато хората извървят пътя на Христос, на чистото съзнание, когато се подготвят. Тогава Бог ще слезе и значи Бог ще се оправи (света), чрез правилните хора. Не чрез тероризъм и борби, не чрез войни. Но тоз път трябва да бъде извървян, старият път, щото там има карма, има неразбиране. Трябва да се изстрада, и когато хората станат правилни, Бог ще влезе в тях и Той ще оправи света. И казва Учителят: Когато намериш Бог в себе си, ще го намериш навсякъде, във всяко учение, но по правилния начин. Затова ще говорим за истинско християнство, което е, в сравнение с това е, както калта и небето. Защото всички, включително всички учения, реки, са реки от едно и също Учение. Всяка мъдрост е от един Източник, нали. Не само твоята мъдрост е правилна. И казва Учителят: Що е Истина? Това, което прави нещата разбираеми. Виж колко пак, Словото на Учителя. Така. Тука ще ти кажа някои неща от Учителя, специални неща, които Той казва за Себе Си от Неговите книги. Сега слушай внимателно, защото Учителят не е Мъдрец или Светец. Това са деца. Тука става въпрос за… Казва: Аз съм преди Вечността и ще бъда след нея. Ако си на една сто милионна част под нормата, ти не можеш да ме разбереш. Смъртта се страхува от моята Безпределност. Бог е Eдинственият, за Kогото трябва да пожертвате живота си. Гледай сега: Моето малко разположение към когото и да е има повече цена, отколкото Любовта на целия свят, събрана вкупом. Ако изоставя света, ще настане голям мрак. – Това не могат да го разберат хората. Тука само ще ти кажа нещо, което и варненци хабер нямат. 2008 година трябваше да стане тука много голямо наводнение. Учителят навремето е отменил едно земетресение, там в Пловдив, в Чирпан. Той го уговаря със серафимите и херувимите; по скоро с херувимите, които ръководят. Казва: След време пак ще дойде това земетресение, но с по-малко жертви за България. Тука 2008 – ма трябваше да стане наводнение, което да не ти казвам до къде ще стигне. И Той ми даде метод – така начертахме древни думи на брега, на древния език, които учените хабер нямат, Ватанан се казва, Праезика. Което спира водата, ограничава я, както и да е. Хората може да помислят, че това е… Те не знаят какво – аз говоря за Учителя. Главното, Той такива неща е направил за България, пък и за човечеството. Щото сега в момента се превежда все повече и в Москва, и в много държави, чрез брат Михаил. Нещо огромно, но Той понеже e прекалено смирен и скромен и – такава е Мъдростта. Няма да разберат хората за какво става въпрос, даже и учениците. Те знаят, че Той прави тайни дълбоки неща, нали, но както и да е – туй са…  Той действа и чрез Ученици, и не действа, защото, за да действа, трябва да е позволено от Бога. Значи Учителят се съобразява, когато ги прави нещата, дълбоките; правил е дълбоки неща, нали включително и Христос. Ако помниш случая, когато Йоан Кръстител изпраща свой любим човек при Христос да го извика, за да му помогне. Щото нали е затворен в затвора и ще му отрежат главата там. Нали и Христос отговаря съвсем друго нещо и не отива да му помогне. Защото Той се съобразява с Бога, винаги Бог е важен. Защото Йоан е прероденият Илия, който е рязал глави. Макар и в името на Бога, макар ревностен, той трябва да си плати, за да може след време да се развива по правилния начин, а не да бъде отсечен. Както и да е, искам да ти кажа, така се съобразява и Учителят. Казва Учителят: Ако Аз замлъкна, в света ще дойде нещо много страшно. Мойсей говори, казва Учителят, за сътворението на света. Виж какво казва Учителят: Аз бях там! По време на сътворението – нещо страшно е Учителят. Казва: Аз съм бил всякога. Знам неща, които безсмъртните не знаят. Но Бог Ме е облякъл в Дълбоко смирение и там Съм скрит. Ако ти си се посветил на Истината, за тебе имам скрита врата. Любовта към Бога превъзхожда всички методи и учения. Този, който се учи от Бога, светът не може да го ръководи. Истинската Любов е даряване, Бог дарява себе си. Любовта е най-древният ръкопис, зароден преди Вечността. Истината в човека може да се справи с всичко. Бъди Истинен, за да имаш Бог на своя страна. Не държавата, нали разбираш, че е смешно. Моето Учение се корени в Бога, а не в света и религията. Моето Слово е движение на Бога. – Все Негови неща. Ако нямате Бог в себе си, всички храмове са безсмислени. – Какво ще правиш, какви поклонения. Аз Съм Извор отпреди милиарди години. – Думи на Учителя конкретни. Аз слушам Бога и Той Ме слуша. Когато познаете Бога, ще Ме видите и ще Ме разберете. Който има велика Любов, открива своя Учител. Аз живея живот в Бога, а не живот в себе си. Аз никога не уреждам Себе си, но Бог ме урежда. Моята Истина е по-дълбока от Вечността. – Забележи за какви неща. Чудех се дали да ги казваме, има и други, но тука съм ограничил. Аз съм врата за вас, но ако не Ме разберете, Аз ставам стена. Това, което се нарича Страшният Съд, е за тези, за които ще настъпи нощ за 12 милиарда години, докато дойде Божествения ден за тях. И казва Учителят: С нищо друго не може да Ме подмамите, освен с вашата Любов. И тука една случка само от Учителя, да видиш красотата на Бога, обхвата, нещо грандиозно: Бог, Архангела и вдовицата. Значи Бог изпраща един Архангел да отиде и да вземе една вдовица, една жена, на която детето ще остане само. И Архангелът отива, но понеже нали има милост и връща се, и казва: Господи, не мога, детето ще остане само, няма кой да го гледа. И Бог казва: Така ли? Иди на дъното на океана и там има един камък, и ми го донеси. И Ангелът отива; Архангелът, взима камъка, донася го пред Бога и Бог му казва: Счупи камъка! И вътре в камъка една буболечка и Бог му казва: Тоз, който се грижи за таз буболечка, той ще се грижи и за детето. Пример от Учителя, да се види какво е, къде вижда Бог. Ние мислим, че… нищо не може да остане скрито. Ако имаш някакви въпроси ще завършим, така. Ами понеже всички сме в дълбокия смисъл Синове на Бога, и Учителят го е казал: Не трябва да бъдете християни, а Синове. И дълбоко в нас Синът си работи, ние трябва да му дадем условия. Синът, това е Чистото Слово, Чистият Дух в нас е една същност. В Дълбините ние сме едно същество, единни сме. Така че Бог няма да остави човек, който да не познае самия Бог и самия Христос. И Учителя, и Истината – това всичко е нещо Единно. Нямат избор хората – просто е въпрос на време; някои ще отлагат, други ще сгъстяват. Но няма човек, който след време да не може да познава Бог на дълбоко ниво – до това ниво, доколкото е позволено, нали, но високо ниво. Че човек трябва да изстрада и че няма да остане без страдание, е ясно. Зависи каква степен и каква интензивност страдание ще му се даде. Каквато и да е степен, тя е благословена. Христовият импулс е запалил вдъхновението, но Истината е личен избор, Бог… и щото ти, ако не осъзнаеш, че това е твой личен път… И затуй, а някои ще използват този импулс, и ще станат стремящи и вдъхновени, а другите ще си останат амбициозни и с копнежи, т.е. на заден план, нали. Но този, който е избрал нали, той вече е … Христос е вдъхновил, той е преобърнал нещата, но как ще… И Буда е вдъхновил, Буда е също нещо много голямо. Мисля, че съм ти казвал и за разликата, дето християните казват, че нали а… че Бог е свят. Буда казва: Не, Бог е Безпределен. Святостта е ограничение. Буда вижда по-надълбоко, както и да е. Но пък, ако стигнем до истинското християнство, за което ще говорим, и за неизвестната Библия, там, онези християни, които са от мъдрец нагоре, не светци, даже има някои монаси, но те говорят по подобен начин на високо ниво.  Да, туй може би така, пак е една друга тема, но аз тука накратко ще ти кажа само така, няколко основни неща. Значи ангелите работят с цветята, с децата. Те са създали цветята и се грижат. Архангелите ръководят животните, те са техни деца. И вече отиваме към Власти, Престоли и т. н., но ще ти кажа високата… Ами, някои ръководят скъпоценните камъни, някои ръководят и определени органи на човека. Точно не се сещам, щото има много подробности и тънкости. Но мога да ти кажа за херувимите и серафимите. Херувимите ръководят земетресения, тежки събития. Те са мъдростта, голямата мъдрост в света е свързана с тях и от тях тече. Освен при Великите Учители, тя вече идва пряко от Бога; и от Херувимите, и от Бога. Докато Серафимите са пламтяща Любов, такава, голямата Любов, нали, която пак е пътят на човека. Но все пак, по-дълбокия път е не Любовта и Доброто – те са по-лесен път, пак разумен път и пак благословен, а Мъдростта и Истината са тесният, дълбинният Път. Но след време може да се спрем специално на йерархиите, но … Но над йерархиите е винаги Бог, който пък коригира, движи, нали. И аз съм благодарен.    ", "date": "2018.02.03", "title": "Когато осъзнатия човек избере Бог и Истината, получава подкрепа от невидимия свят, от напреднали същества (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378162-%D1%80%D1%83%D1%81%D0%B8%D1%8F-%D0%B8%D0%B7%D0%BF%D1%80%D0%B0%D1%82%D0%B8-%D0%B2%D0%B0%D0%B6%D0%B5%D0%BD-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B8-%D0%B3%D0%BE%D1%82%D0%BE%D0%B2%D0%B8-%D1%81%D0%BC%D0%B5-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3-%D0%B2%D0%B8%D0%B4%D0%B5%D0%BE", "text": "\r\n \r\n     \r\n   Днес, страната ни се намира в сложна, меко казано, ситуация. \r\n \r\n И с оставеният ни завет « » да обединим сили и вяра, за да вдигне глава онази горда и достойна България, на която някога братушките са се притекли на помощ. \r\n \r\n Но въпреки ситуацията, в която сме се оказали, българския дух все още живее във всеки от нас, и той е силата, която може да ни запази и вдигне отново. \r\n Имаме нужда да си върнем достойнството, имаме нужда да покажем, че имаме мнение, че прекрасната ни страна, която има 13 века история, има с какво да се гордее, и няма да позволи да бъде успивана, плячкосвана и превръщана в безгласна буква. \r\n Реакциите по Истанбулската конвенция и мощният отпор, който получи, са белег, че всъщност народът ни чувства тази необходимост –  \r\n \r\n Но в навечерието на голямата ни годишнина, в която празнуваме свободата си, е именно времето в което да си дадем ясен отчет, че ние дължим на Родината си да бъдем достойни наследници на историята си. \r\n \r\n \r\n \r\n \r\n По този повод, редакцията ни потърси коментар по темата от официалния говорител на Външното министерство на Руската Федерация Мария Захарова. \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n Русия ни дава знак… много важен знак, за започване на диалог. И моментът е изключително важен, нямаме право да го пропуснем. \r\n     \r\n", "date": "2018.02.03", "title": "Русия изпрати важен сигнал за България в навечерието на Освобождението ни: Готови сме за диалог (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378169-3-%D1%84%D0%B5%D0%B2%D1%80%D1%83%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1451 г. - Мехмед II става султан на Османската империя.   1690 г. - Колонията в Масачузетс издава първите банкноти в САЩ.   1718 г. - Петър I лишава своя син Алексей от правото да наследи руския престол.   1754 г. - Търговци от Санкт Петербург и Москва подаряват на императрица Елисавета 76-каратов диамант в знак на благодарност за митническите облекчения в Русия.   1809 г. - Илинойс е формиран като отделна територия на САЩ.   1815 г. - В Швейцария започва промишлено производство на кашкавал.   1830 г. - Гърция получава независимост след турското робство.   1916 г. - При пожар изгаря зданието на канадския парламент в Отава.   1919 г. - В Париж се състои първото заседание на Обществото на народите.     1921 г. - Харалампи Джамджиев патентова в Прага модел самолет под името Бързолет.   1931 г. - В Нова Зеландия е регистрирано най-опустошителното в историята на страната природно бедствие - земетресение с 258 жертви.   1947 г. - В Аляска е измерена най-ниската температура на въздуха в цяла Северна Америка (-63 °С).   1954 г. - Елизабет II става първият британски монарх, посетил Австралия.   1957 г. - Френският химик от виетнамски произход Нгуен Бу Хои обявява за откриването на причинител на рак в тютюневия дим.   1958 г. - Белгия, Нидерландия и Люксембург създават митническия съюз Бенелюкс.   1959 г. - В самолетна катастрофа близо до езерото Клиър Лейк загиват музикантите Бъди Холи, Ричи Валънс и Биг Бупър.   1966 г. - Съветският непилотиран космически апарат Луна 9 става първият апарат в света, осъществил меко кацане и предал снимки от повърхността на Луната.   1967 г. - В Австралия е извършена последната екзекуция на осъден на смърт.   1969 г. - Ясер Арафат е избран за лидер на ООП.   1981 г. - Гру Харлем Брундтланд става първата жена - министър-председател на Норвегия.   1989 г. - В Парагвай, след 35-годишна диктатура, е свален генерал Алфредо Стреснер.   1994 г. - САЩ прекратяват икономическото ембарго над Демократична република Виетнам, наложено през 1964 г.   1998 г. - Американски военен самолет прелита ниско и прерязва кабела на лифт в курорта Кавалезе (Италия), една от кабините и пада и загиват 20 души.  ", "date": "2018.02.03", "title": "3 феврури, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/378155-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D1%84%D0%BE%D0%BD%D0%B4%D0%B0%D1%86%D0%B8%D1%8F-%E2%80%9E%D0%BA%D0%BB%D0%B8%D0%BD%D1%82%D1%8A%D0%BD%E2%80%9D", "text": "  Попитайте фамилията Клинтън как тяхната фондация успява да натрупа 2,5 милиарда долара за последните 10 години чрез дарения от чуждестранни правителства, корпорации, частни финансисти и ще получите много любопитен отговор. Че всичко е в знак на любов.  , гласи официалният отговор. На въпроса, как е възможно някой да плаща до 750 000 долара за една 80-минутна реч, Хилъри Клинтън казва:           Милионите долари дарения са просто израз на признание, любов, привързаност, благодарност. По тази логика политиците, които събират милиони за своите политически кампании, би трябвало да са най-обичаните персони на света.    Законът ограничава размера на сумите, които всеки политик би могъл да привлече като дарение, и изисква абсолютна прозрачност за дарителите. Законът дори изхожда от презумпцията, че политиците действат до голяма степен, като се ръководят от своята съвест, от чувството за достойнство и почтеност.     Дори да останат чисти по време на мандата си, след като приключат своята официална мисия, политиците се изкушават да осребряват своето политическо влияние и авторитет, за да обогатяват себе си и семейството си.    В резултат на тази уникална щедрост Клинтънови вече са заможно, едно много, много заможно американско семейство. Големият проблем е, че тези пари реално представляват „финансова транзакция”, въпреки че Бил и Хилъри отричат това. Досега нито един американски бивш политик, сенатор, конгресмен не е успявал да натрупа чрез политика, превърната в бизнес, толкова много пари за толкова кратък период (между 2002 и 2015 г.).   Когато през 2001 г. изтича вторият мандат на Бил Клинтън, Хилъри казва в първото си интервю, че те си тръгват dead broke (без пукнат грош). По-късно думите й са опровергани, но реално тя казва истината. Особено в сравнение с други политици от техния ранг:  Вестник Washington Post разкрива, че Бил и Хилъри са натрупали между 2002 и 2012 г. сумата от 136 милиона долара, а според USA Today от тези пари по сметките на Бил Клинтън има 55 милиона долара. Част от парите идват от продажбата на техните автобиографични книги, но останалата част са натрупани чрез ангажирано произнасяне на речи.     Действително никой не би могъл да повярва, че от устата на безспорно словоохотливия Бил Клинтън се ронят само златни мисли. Но тази цена показва, че речите му никога не са самоцелни и единствено поучителни.    Сумите наистина са умопомрачителни. При това те са се трупали в сметките им в периоди, когато Хилъри Клинтън е била част от политическия елит било то като сенатор в Капитолия или като държавен секретар на третия етаж в сградата на Държавния департамент.     Бил пътува по света и лъска репутацията си на глобален мъдрец и хуманитарен благодетел. В неговия антураж винаги има „близки приятели”, които случайно имат сериозни бизнес интереси в същата страна, в която гостуват.     Естествено, напълно е възможно Хилъри да не е имала нищо общо с тези щастливи стечения на обстоятелствата и проблемите да намират решение напълно логично и последователно. Но е възможно парите да са прехвърляни с цел оказване на влияние върху политическите елити. Факт е, че в крайна сметка парите се оказват винаги в сметките на семейство Клинтън.     В началото на февруари 2004 г. Бил Клинтън се качва в един самолет с комика Чеви Чейз, актьора Джон Кюсак, собствениците на Google Лари Пейдж и Сергей Брин, бившия бразилски президент Фернандо Кардозо, бившия мексикански президент Ернесто Седийо Понсе де Леон. Всички пътуват за Давос за годишната среща на Световния икономически форум.  В задната част на машината почти инкогнито пътува един от сътрудниците на Бил Клинтън от неговата фондация – Дъг Бенд, който дори и в онзи момент работи върху идея, която впоследствие изцяло ще промени живота на бившия американски президент.     , разсъждава Дъг Бенд. Всъщност Бил Клинтън няма нужда да ходи в Давос, той би могъл сам да си организира такъв световен икономически форум.    Тази инициатива се превръща в център на дейността на фондацията на Бил, Хилъри и Челси Клинтън, уникална организация без аналог в световната история – глобална филантропска империя, ръководена от бивш американски президент, чиято цел е да събира и обединява най-богатите и влиятелни хора в света за решаване на най-сложните проблеми на планетата. На 16 юни 1996 г. Бил Клинтън кани своя доверен съветник и дългогодишен сътрудник Дъг Бенд в луксозния френски ресторант в Манхатън La Grenouille. Там двамата обсъждат структурата на бъдещата фондация „Клинтън”, в която Бил и Хилъри трябва да играят еднакво важна роля. Първият шеф на кадрите във фондацията Керън Трамонтано разказва по-късно:    Тя дори участва редовно в планьорките на фондацията даже когато е избрана за сенатор. Веднага след като фондацията е регистрирана през есента на 1999 г., постъпват и първите щедри дарения.    През май следващата година чикагският адвокат по банкрутите Уилям Бранд-младши също дарява сумата от 1 милион долара. А три месеца по-късно, през август, Министерството на правосъдието обявява, че „прекратява съдебния процес срещу адвокат Бранд по подозрение в лъжливи показания” по дело за незаконно лобиране във вашингтонските коридори на властта. През 1999 г. д-р Ричард Мачадо и неговият адвокат Мигел Лаусел лобират пред президента Клинтън да реимбурсира болниците в Пуерто Рико. Което би донесло сериозни облаги за самия д-р Мачадо, който притежава елитни болници в неофициалния американски щат.    Точно преди да напусне Белия дом, Бил Клинтън шокира с решението си да амнистира международния аферист и петролен милиардер Марк Рич, който се опитва да заобиколи плащането на 48 милион долара на хазната и е заплашен с присъда от 325 години затвор за различни финансови машинации и престъпления.    Бившият президент Джими Картър нарича тогава тази сделка „безсрамна”, а колумнистката от New York Times Морийн Дауд характеризира семейство Клинтън като „измекяри”. Тя написва в коментара си:  След като напуска Белия дом, Бил Клинтън започва да трупа пари от речи и за десет години до 2012 г. привлича във фондацията си 105 милиона долара.     Повечето от тези суми са от могъщи корпорации или държави като Кувейт, Саудитска Арабия, ОАЕ. Покойният американски публицист Кристофър Хътчинс логично беше написал:    И сам дава логичния отговор:  Бившият председател на Сенатската комисия за външна политика Дик Лугър директно казва:     Хилъри Клинтън, разбира се, категорично отрича, че като сенатор и държавен секретар се е повлиявала от даренията за семейната фондация:    Но журналистите, които придружават Бил Клинтън и антуража му, имат други наблюдения. Например репортерът на Financial Times Ендрю Джек пише, че когато придружавал Бил Клинтън при посещението му в Африка, „той постоянно говори по телефона с Хилъри”. Вестник Washington Post анализира недвусмислено в уводен коментар:    Фондацията еволюира от скромната президентска библиотека в щата Арканзас и е абсолютно отражение на династията Клинтън, като етапите на нейното развитие са свързани с най-обикновени и дори случайни събития от живота на Бил Клинтън – среща с дребен търговец от Харлем, програма на приятел за борба със СПИН, спешна сърдечна операция и пр. И този полет до Давос. Сега фондацията организира 11 мащабни инициативи, от програма за увеличаване добивите на зърно в Африка до ликвидиране последствията от природни бедствия в Хаити и дори развитие на ядрената енергетика.    В центъра на всичко това са Бил и Хилъри Клинтън, които постоянно пропагандират своята благородна мисия – да събират парите на богатите, за да решават проблемите на бедните. Наистина благородна мисия. Но реалната цел е да се предоставя възможност на богатите да печелят признание с посредничеството на една от най-прочутите фамилии в американската политика.     Но с президентските избори тези пари се превърнаха в основна тема на разговори и ще продължат да висят върху имиджа на Хилъри и през следващите години.    След като напуска Белия дом през 2001 г., Бил Клинтън се премества в новата си фамилна къща в Чапакуа, Ню Йорк, докато съпругата му става сенатор. Дъщеря им през този период е далеч от семейството – най-напред в Станфорд, а след това и в Оксфорд. Първоначално Бил Клинтън се възползва от подаръка на Стивън Спилбърг, дигитално домашно кино, и наваксва пропуснатото, като по цял ден гледа филмите, появили се по време на двата му президентски мандата.     , констатира Дъг Бенд. Но нещата не стоят точно така. Бил започва да създава своята библиотека в Арканзас и развива няколко проекта за развитие на родния си град Литъл Рок. Но всичко започва да се променя, след като Хилъри печели място в Конгреса от Харлем и отваря там свой офис на сенатор. Така Бил Клинтън започва да печели приятели и нови бизнес партньори. Така се запознава с Дий Саломон, собственик на магазинче за поздравителни картички на Ленъкс Авеню. Тя споделя, че има нужда някой да я посъветва какво да направи, за да продава по-добре картичките си. Бил Клинтън също не знае, но затова пък познава важни хора. И се обръща за помощ към „тежката артилерия” на бизнеса, фирмата за консултации по бизнес мениджмънт Booz Allen Hamilton (за тази фирма работи Едуард Сноудън, нейни шефове са бивши директори на ЦРУ и ФБР като Джеймс Улси и Робърт Мюлер). След това ангажира и студенти по бизнес мениджмънт от Нюйоркския университет и ги моли да помагат на Дий Саломон и на другите малки бизнеси в Харлем.    От услугите му се възползва и собственичката на бутик за шапки Ивета Пети, която по-късно признава, че Бил Клинтън я спасил от фалит. Тя правела страхотни шапки, но не знаела как да ги продава и да ги рекламира. А хората на бившия президент й помогнали със съвети. След това Бил Клинтън помага и на студенти за SAT, на различни бедни американци, като им организира консултации как да се възползват от данъчни кредити. Клинтън е само на 56 години и е пълен с идеи, които иска да осъществи.      Помага му дългогодишният му познат и негов служител Айра Магазинър. Негови роднини му споделят за проблемите със СПИН и лекарствата в Африка, които са непосилни за хората, защото всичко е много скъпо. Той знае, че Клинтън не разполага с пари и че инвестира в строителството на своята библиотека, но има авторитет, репутация, познати, които биха могли да помогнат. През декември 2002 г. Клинтън е гост на международна конференция за борба със СПИН и тогава Айра му пише бележка по време на пленарните заседания.  Бил Клинтън се появява на трибуната заедно с Нелсън Мандела. Бившият президент на Южна Африка припомня на Клинтън:     Но възходът на фондация „Клинтън” започва от самолета, с който той пътува за Давос в началото на февруари 2004 г. С раждането на Глобалната инициатива на Клинтън.      През септември 2005 г. се провежда първата международна конференция на Глобалната инициатива на Клинтън. Тя се оказва изключително успешна и ползотворна. Бил Клинтън нарочно я организира, за да съвпадне с годишната сесия на Общото събрание на ООН, когато в Ню Йорк пристигат лидери на всички страни по света. Там са и знаменитости като Боно, Мик Джагър, Брад Пит и Анджелина Джоли. Естествено, там е и Карлос Слим, който вече е най-богатият човек на планетата според Forbes. Бил Клинтън находчиво им отправя покана за участие и, естествено, всички те се съгласяват. Но има едно малко условие: Клинтън ги моли да обещаят малка сума като „обещание за действие”. Кой би отказал на авторитет като Бил Клинтън? Компанията Starbucks обещава да помогне на бедните производители на кафе в Африка и Америка, Goldman Sachs обещава да финансира операции за спасяване на горите на Огнена земя, престолонаследникът на Бахрейн също обещава пари за добри каузи.      Началото е поставено. Моделът за работа също: всеки билет за конференцията струва 15 000 долара, отделно от тази сума са останалите благотворителни обещания. Но онези, които предоставят на фондация „Клинтън” дарения за минимум 250 000 долара, влизат в официалните документи на конференцията и в бъдеще получават покани за участие в ексклузивни събития. Така само за две години по сметките на фондацията постъпват сериозни суми, които в края на 2006 г. достигат 134 милиона долара.  казва тогавашният директор на фондацията Скип Ръдърфорд.  По този начин се ражда моделът „Клинтън”, който Хилъри използва по време и на двете си предизборни кампании:     Хилъри казва многозначително пред Washington Post: „Работихме с леви и десни правителства, с малки и големи бизнеси, с неправителствени организации, републиканци и демократи, и с независими – всички, които са готови да помагат с пари”. Златната ера на фондация „Клинтън” започва през 2005 г., когато тя се разраства, започва да се развива във всички посоки и действително се превръща в глобално явление. Нищо не остава извън вниманието на Клинтънови. Програмата за бизнес ментори продължава да се развива и сега.    Задачата на фондация „Клинтън” е на пръв поглед елементарна: да убеждава фармацевтичните гиганти да намаляват цената на лекарствата, след което изпраща свои доброволци в помощ на правителствата, които ги учат как да използват медикаментите, да правят HIV тестове, да настаняват и да се грижат за серопозитивните, да обслужват аптеки, в които се разпространяват по-евтините лекарства.    Цялата програма е под ръководството на Айра Магазинър, който признава: „Нищо от тази програма нямаше да стане възможно, ако не беше името Клинтън, никой нямаше да ни дава евтини лекарства, никой нямаше да ни подкрепя, никой нямаше да ни вярва. В крайна сметка програмата обхваща 9,9 милиона души, на които дарява здраве и живот”. Бил Клинтън има проблеми със сърцето и докато е настанен в болница за четворен байпас, преговаря с Американската асоциация по кардиология за реализиране на програма за борба със затлъстяването при децата.       Както става обикновено, инициативата стартира с гала-вечер на донорите, която е организирана в Лондон. „Случайно” до Бил Клинтън е седнал най-богатият шотландец, първият милиардер на Шотландия Том Хънтър, натрупал парите си с недвижими имоти и магазини за обувки. През цялата вечер двамата нови приятели не спират да общуват. Бил Клинтън му разказва надълго и нашироко за инициативите си в Африка, а в края на вечерта се ражда и Инициативата за развитие Клинтън–Хънтър, която милиардерът финансира с инжекция от 100 милиона долара, като основната й цел е борбата с бедността в Малави и Руанда.       Клинтън успява да убеди богатите да даряват пари, а той само слага върху тези пари печата на своя глобален престиж, когато тези средства преминат през фондацията му. Но не само Клинтън благославя парите, парите му отвръщат със същото. Когато посещава местата, в които влага парите на фондацията си, огромни тълпи излизат да го посрещнат и да се докоснат до своя благодетел. Най-богатите хора на земята разпределят времето си така, че да могат да пътуват заедно с Клинтън и да присъстват на неговите благотворителни оратории. В един момент милиардерът Карлос Слим е неотлъчно до семейство Клинтън. Мексиканският милиардер седи тихо на първия ред и внимателно си записва всичко, което Клинтън (Бил и Хилъри) казват. В интервю за Forbes Слим прави класация на най-големите лидери на света и Бил Клинтън е поставен на челно място.    В началото на 2007 г. Слим също развързва кесията си и дава 100 милиона долара за Глобалната инициатива на Клинтън за финансиране на различни проекти в Латинска Америка, там, където е почти целият бизнес на мултимилиардера. Така постепенно фондация „Клинтън” се превръща в благотворителен вариант на Белия дом: където й да се появи Клинтън, посрещат го възторжени тълпи, винаги е обграден със сътрудници и помощници, които не престават да го възхваляват за доброто, което върши по света. Няма политически противници, няма опърничави републиканци, които да критикуват инициативите му.     Но най-важната прилика е, че около него са повечето от най-верните му помощници от годините в Белия дом – като Айра Магазинър и Дъг Бенд. Официално Клинтънови не получават възнаграждение за работата си във фондацията, но пък те получават милиони долари за речи от компаниите и организациите, които са най-големи донори. В много случаи техните речи касаят тъкмо работата и инициативите на фондацията, а не засягат някакви оригинални и нечувани идеи и открития.    Реално в архива на фондацията като „неуспешни” са характеризирани едва 4,8% от всички инициативи досега. Според одит на независимия Американски институт за филантропия фондацията е похарчила 89% от дарените й средства за благотворителни програми. Поради което получава рейтинг А по скалата, на която най-високата степен е А+. В същото време другата агенция, която дава рейтинги, Charity Navigator, отказва да предостави рейтинг на фондацията с аргументи, че дейността й е твърде комплексна, за да подлежи на класификация. Но след 2013 г. в медиите се появяват все повече негативни анализи за дейността на фондация „Клинтън”.    Един по един донорите също започват да се оттеглят, едни поради финансови проблеми, а други с други аргументи. Най-напред се оттегля Том Хънтър, който се оправдава с проблеми с бизнеса и невъзможност да отделя повече по 100 милиона долара на година за благотворителност. Макар че обещава да дава поне по 20 милиона долара за продължаване на Инициативата Клинтън–Хънтър. През 2013 г. тази инициатива сменя името си на Инициативата за развитие Клинтън. Реално проблемите започват да се увеличават след 2008 г., когато Хилъри Клинтън решава за първи път да се кандидатира за президент. Работата на фондация „Клинтън” значително се променя и проектите се променят така, че да се напаснат към нейната роля – първо като кандидат-президент, след това като държавен секретар и накрая отново като кандидат-президент.    Както например се случва с програмата за борба със СПИН, която от 2010 г. се прекръства на Инициатива за достъп до здравеопазване Клинтън. Нейният офис се премества в Бостън и тя вече има 1500 служители и ново ръководство, макар че Бил и Челси Клинтън са част от Управителния съвет. След като Хилъри става държавен секретар, Барак Обама настоява най-доходните дейности да се отделят от фондацията и Глобалната инициатива Клинтън също става самостоятелна организация.    Но на които присъства често и самата Хилъри. За първи път Барак Обама настоява фондацията да оповести гласно имената на всички свои дарители, а в публикувания списък се появяват имената на 200 000 души!    Там е записан и нигерийски петролен магнат, близък до президента Мухамад Бухари, там е и първата частна армия „Блекуотър”, дори медийният магнат Рупърт Мърдок. По време на предизборната кампания Хилъри Клинтън постоянно е питана за дейността на фондацията и най-често й бе задаван въпросът, дали не се притеснява от лошата репутация на много от донорите. Но Хилъри неизменно отговаря с една и съща заучена фраза:    Разкриването на имената разбулва и една друга тайна: как тези богати хора, които се гордеят със своята благотворителност, реално с пътуванията си като част от инициативите на фондацията са вършели свой собствен бизнес и са изграждали мрежа от бизнес връзки. Най-фрапиращият пример за това е дейността на фондация „Клинтън” в Хаити, където главно действащо лице в благотворителната мисия е Денис O’Брайън, ирландски милиардер, който е работил съвместно с компанията Marriott, също донор. O’Брайън и Marriott в рамките на благотворителната си мисия се договарят да построят хотел в Порт о Пренс. Когато на 12 януари 2010 г.    Хаити преживява мощно земетресение от седма степен по Рихтер, втората най-бедна държава на земята губи само за 30 секунди 60% от своя БВП. Загиват 250 000 души, разрушени са над 100 000 къщи, 25 000 държавни и общински сгради. 1,5 милиона души остават без покрив, без покъщнина и средства за препитание. Точно в този момент американският посланик в Порт о Пренс Кенет Мъртън пише знаменателен мейл на Хилъри Клинтън с една-единствена фраза:      Бил Клинтън и хаитянският премиер Жан-Макс Белерив поемат отговорността за разпределяне на помощите за страната, които пристигат от САЩ и десетки други държави и достигат до 2,6 милиарда долара. В следващите години политиката за спасяване на Хаити се превръща в лабораторен експеримент, който доказва верността на изводите на канадската журналистка Наоми Клайн в книгата й „ Както се случва в Хаити, където Временната комисия за възстановяване, вместо да строи усилено жилища, отделя огромни средства за изграждане на мобилна мрежа и за покриване на страната с мобилни връзки. Проектът за 60 милиона долара печели Денис O’Брайън, близкият приятел на Бил Клинтън, който създава мобилната мрежа TchoTcho Mobile (чо-чо на местен диалект означава „дребни пари”).     Макар да няма никакъв опит в строителството на подобни жилища, фирмата получава изгодния договор, който веднага й гарантира 10 милиона долара инвестиции от американското правителство. От които по сметките на фондация „Клинтън” отива 1 милион долара във вид на „дарения” от Innovida. Други, които не са толкова щедри, остават с празни ръце – като бизнесмена от Флорида Джей Ар Бържерон, който дарява само 250 долара на фондацията. Тогава вестник Wall Street Journal коментира разпределението на апетитните порции за възстановяване на Хаити така:      Наистина щедър проект за възстановяване на най-бедната страна на света. Но най-амбициозният проект на семейство Клинтън e създаването на фабрика за текстил в Хаити. Но не в разрушената част на острова, а в запазената и непокътната северна част на страната. Американското правителство отпуска 124 милиона долара, правителството на Хаити одобрява проекта и също отпуска 100 милиона.    Затова пък на откриването на фабриката са поканени световни величия като британския милиардер Ричард Брансън, актьорите Шон Пен и Бен Стилър, модната икона Дона Каран. Хилъри Клинтън се възползва 100% от статута на т.нар. special government employee (SGE), който позволява експерти в дадена област да работят на две или повече места, без да губят основната си работа. Така започва серия от назначения, чрез които семейство Клинтън устройват на ключови позиции свои приближени, с които след това могат да реализират модела, който списание Fortune формулира така:    По време на мандата на Хилъри като държавен секретар нейни помощници от Държавния департамент едновременно с това са на заплата и във фондация „Клинтън”, като нейния личен съветник Хума Абедин, която действа и като асистент във фондацията. Един от директорите във фондацията е Мора Пали, която е адвокат в Държавния департамент и е част от екипа на Хилъри за предизборната кампания през 2008-а и сега през 2016 г. Денис Ченг също така организира президентската й кампания през 2008- а, след това отива в Държавния департамент, а сега отново е част от предизборния екип на Хилъри. Бившият журналист, съветник на Бил Клинтън в Белия дом, после негов служител във фондацията Сидни Блументал получава заплата от 10 000 долара месечно за работата си върху „президентското наследство на Бил Клинтън”.     След като напусна поста в Държавния департамент, Хилъри веднага заработи в Управителния съвет на фондацията, макар че официално не получава за това никаква заплата.    Точно преди Хилъри да влезе официално в предизборната борба, фондация „Клинтън” обявява, че е изпълнила предсрочно набелязаната инициатива да привлече като дарения за 2015 г. сумата от 250 милиона долара. Хилъри лично ръководи новата програма Too Small to Fail за насърчаване на образованието в предучилищна възраст, както и инициативата No Ceilings, в която участва и съпругата на Бил Гейтс – Мелинда. Целта е да се подобри животът на жените по света с насърчаване на образованието, квалификацията, борбата за равно заплащане и подобряване на здравеопазването.    Тя привлича в своя отдел бившия си колега от McKinsey Ерик Брейвърман, работил заедно с баща й по време на благотворителните мисии в Хаити. В екипа й също така влиза и Дона Шалала, която бе министър на здравеопазването в администрацията на Бил Клинтън.     На 6 септември 2006 г. Бил Клинтън каца с частен самолет на международното летище в Алмати, Казахстан. Страната е известна със своя вездесъщ несменяем президент Нурсултан Назарбаев и с огромните си залежи от природни изкопаеми, чиято стойност се изчислява на над 5 билиона долара.        Докато в Ботсвана например това е всеки четвърти човек, в Южна Африка всеки пети. Президентът На зарбаев управлява страната от 1990 г. и на всички избори печели 90% от народната любов. А от известно време е щастлив баща на свой наследник – малкия Султанчик, който се ражда от връзката му с бившата Мис Казахстан Асел Асабаева, която му се отблагодарява с мъжка рожба (той има от брака си със Сара Назарбаева само три дъщери).    В Казахстан има петима милиардери, като трима от тях са от рода на Назарбаев. Което означава, че цялата страна му принадлежи и той може да прави всичко, каквото иска. Тъкмо затова с Клинтън пътува и най-добрият му приятел и партньор, канадският милиардер Франк Джустра. Самолетът, с който пътуват, е неговият личен MD-87, който е облицован изцяло със златни аксесоари, кожени седалки, плазмени телевизори, има спални места за 18 души с чаршафи и завивки с надпис Giustra Air. Това е самолетът, който Бил Клинтън може и най-често използва за своите пътувания по света.    Като канадски гражданин Джустра няма право да прави дарения за Хилъри Клинтън в качеството й на политик, но пък нищо не му пречи да дава пари на фондация „Клинтън”. И Джустра прави това, той знае как се рискува: натрупал е парите си с добив на руда и други полезни изкопаеми в най-опасните райони на света. Живее в огромна къща с площ от 1115 кв. метра. „Маниакално потаен”, така наричат милиардера канадските медии. Джустра управлява бизнеса си от ъглов офис на 31-вия етаж на един от небостъргачите на Бурард Стрийт във Ванкувър.    А според Bloomberg Businessweek Джустра е „минен президент” по неволя и „изпечен спекулант” по призвание. Авторитетният вестник Globe and Mail в убийствен профил разсъждава, че  Посещението му в Казахстан е част от една от тези схеми, които вече е разработил до съвършенство в Южна Америка и Африка. В едно интервю за New Yorker точно преди пътуването той признава, че е заложил всичките си чипове на Бил Клинтън. Защото Бил Клинтън е световна запазена марка и той може да прави неща, както никой друг в света. Клинтън и Джустра работят в съдружие с друг рудодобивен магнат – Жан-Раймон Бул, чиято компания Diamond Fields инвестира в диамантените мини в щата Арканзас още докато Бил Клинтън е губернатор.     Бул обещава на Бил Клинтън да изгради „най-голямата диамантена мина в света” и губернаторът се съгласява да одобри проекта му през 1987 г.    Всички формалности са уредени от приятеля на Бил Брус Линдзи, който след това му става приближен съветник в Белия дом, а после и част от управителния борд на фондация „Клинтън”. По-късно Джустра става съдружник на Бул и купува 60 000 акции от Diamond Fields през 1990 г. В Казахстан Джустра идва да прави бизнес със своята нова компания UrAsia Energy, която има намерение да се намеси в бизнеса с уран, като сключи сделка с „Казатомпром”, една от най-могъщите компании в този бизнес в света.    , коментира един от водещите анализатори на урановия бизнес. –  Но с Назарбаев всичко е възможно. UrAsia Energy освен всичко останало е й куха компания.   Сделката е подготвена от руския физик Сергей Курзин, който всъщност помага на Джустра да регистрира фирмата UrAsia Energy, а в следващите години той и Клинтън се срещат редовно по няколко пъти в годината.    Само 48 часа след като Клинтън и Джустра напускат Казахстан, компанията UrAsia публикува два меморандума за прехвърляне на уранови активи: покупка на 30% от акциите на Хараканския уранов проект и 70% от джойнт венчъра „Бетпак-Дала”. По онова време тези сделки са посрещнати с учудване от експертите в отрасъла.     През декември 2005 г. Назарбаев отново печели изборите с 92% от гласовете. През февруари 2007 г. започва вторият етап от сделката и UrAsia Energy обявява, че се слива с компанията Uranium One с офиси в Южна Африка и Канада. Всъщност Джустра и неговите съдружници стават собственици на 60% от акциите на новата компания.   За разлика от петролния и газовия бизнес ядрената енергетика изцяло се контролира от Кремъл и нито една сделка не се финализира без одобрението на Владимир Путин, защото „Росатом” контролира целия ядрен суровинен запас на Русия.     През 2009 г. шефът на „Росатом” Сергей Кириенко излага пред Кремъл агресивен план за придобиване на уранови мини в чужбина:   казва Кириенко. –    Путин, естествено, одобрява тази програма и тя започва да се реализира. Но за да може да се реализира, е необходимо съгласието на правителството на САЩ. Руската програма за уранова експанзия започва да се изпълнява в момент, когато Хилъри Клинтън контролира преговорите с Русия за сключване на „Споразумение 123”, договор за неразпространение на ядрени материали. Името му идва от параграф 123 на Закона за ядрената енергетика на САЩ, който улеснява сключването на ядрени сделки с чужди държави. Държавният департамент под ръководството на Хилъри Клинтън дава резолюция за подкрепа на търговските връзки между САЩ и Русия, като бъдат създадени съвместни фирми в ядрената енергетика.    Тъй като уранът е стратегическа суровина, изкупуването на урановите активи трябва да бъде одобрено на най-високо ниво от администрацията на Барак Обама. А по онова време придвижването на цялата процедура зависи изцяло от Хилъри Клинтън.     Първоначално превежда сумата от 100 000 долара, след това още 250 000, а накрая фондацията на Телфър „Фърнууд” превежда изцяло 2 милиона долара.    През 2010 г. Salida Capital получава анонимно дарение от 3,3 милиона долара от неизвестен благодетел, след което обявява, че от своя страна има намерение да дари пари на фондация „Клинтън”. През септември 2010 г. по сметките на фондацията постъпват 780 220 долара и по-късно в отчетите на Salida Capital е записано, че тази сума представлява 90% от благотворителната програма на компанията за годината. А до 2012 г. тя превежда на траншове общо още 2,6 милиона долара. На 21 май 2010 г. Salida Capital кани Бил Клинтън да произнесе реч в Калгари, в канадската провинция Албърта. Тази реч е твърде странна, защото е част от кампанията на канадската агенция за лична мотивация и в програмата е обявена със заглавието „Силата вътре в нас”.       Дали това е същата Salida Capital, регистрирана в Канада, така и не става ясно. На 9 юни 2011 г. Бил Клинтън пристига в Москва и отново има ангажимент да произнесе реч, която ще бъде платена от инвестиционна банка, основана от Борис Йордан и собственост на милиардера Михаил Прохоров чрез холдинга „Онексим”.  Пет години преди това Клинтън гостува в Москва по покана на британската фирма Adam Smith Int и тогава получава за речта си 195 000 долара. Така че прогресът в заплащането е очевиден. А същността на речта също е впечатляваща: „Глобалната Русия”.    Точно преди посещението на Бил Клинтън ФБР арестува руския шпионин Синтия Мърфи, след което започва да се разплита гигантски шпионски скандал, който води до ареста на 10 души руски агенти, сред които е и младата Анна Чапман. В началото на срещата на Путин и Клинтън руският премиер, естествено, засяга темата за шпионския скандал. В отговор Клинтън се засмива под мустак.    В същото време Хилъри Клинтън не разрешава на китайска компания да купи ветрени генератори в Орегон и на китайска стоманодобивна компания да купи акции от американски рудодобивни мини.      По този повод вестник „Правда” излиза с огромно заглавие на първа страница: „Руската ядрена енергетика превзема света”. Фондация „Клинтън” само от тази сделка запълва авоарите си със 195 милиона долара, самият Франк Джустра печели 300 милиона долара, президентът на Uranium One Иън Телфър получава премия върху акциите си от 32% (1,6 милиона), другите големи акционери също получават солидни дивиденти в размер на десетки милиони долари.  ", "date": "2018.02.03", "title": "Парите на Фондация „Клинтън”"}
{"url": "http://www.classa.bg/%D1%81%D0%B2%D1%8F%D1%82/item/378156-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BC%D0%BE%D0%B6%D0%B5%D1%88%D0%B5-%D0%B2%D1%81%D0%B8%D1%87%D0%BA%D0%BE-%D0%B4%D0%B0%D0%B2%D0%B8%D0%B4-%D0%B1%D0%B5%D0%BD-%D0%B3%D1%83%D1%80%D0%B8%D0%BE%D0%BD", "text": "  Две хилядолетия след разрушаването на Втория храм и окончателния крах на еврейската държавност се случва чудото: ИЗРАЕЛ ВЪЗКРЪСВА. Народът, който в продължение на столетия е преследван, унижаван и измъчван, народът, когото нацистките „унтерменши“ осъждат на унищожение, успява да възстанови държавата си.  Този факт променя не само картата на Близкия изток, но определя и бъдещето на света през следващите десетилетия. Давид Бен Гурион е човекът, който полага най-много усилия, за да бъде превърната в реалност хилядолетната еврейска мечта за своя държава.         Нищо в ранните години на създателя на еврейската държава не подсказва, че един той ще играе значителна роля не само в съвременната еврейска история, но и в световната политика. Давид Грин, каквото е истинското му име, е роден през 1886 г. в провинциалното полско градче Пльонск. По това време Полша е част от Руската империя, а в Пльонск живеят 7800 души, от които 4500 са евреи. Бащата Авигдор Грин е висок и елегантен мъж, който съчетава любовта си към еврейството с желанието да не изостава от модните тенденции както в обществения живот, така и в начина на обличане. Господин Грин, който е служител в общината, е един от първите евреи, отказали се от традиционното облекло и започнали да носят редингот, жилетка и папийонка.    Той е сред основателите на местната структура на организацията „Обичащите Цион”, която предхожда създаването на ционисткото движение от Теодор Херцел няколко години по-късно. Съпругата му Шейндал се занимава с домакинството и с отглеждането на голямата челяд. Тя е особено привързана към малкия Давид, който расте слабичък и болнав. Страда от чести главоболия и припадъци. Освен това има непропорционално голяма за крехкото си телце глава, заради което бащата го води на лекар специалист в съседен на Пльонск град. Лекарят уверява загрижения Авигдор, че няма от какво да се притеснява.  За съжаление Шейндал не живее достатъчно дълго, за да разбере какъв път ще поеме любимото й момче. Тя умира по време на раждането на поредното дете. Тогава Давид е на 11 години, а смъртта на майката оставя неизлечим отпечатък в душата му. В по-късните си спомени той пише, че я е сънувал всяка нощ и че е трябвало да минат много години, за да отшуми поне малко болката от загубата. Момчето, което по природа е неособено общително и мълчаливо, се затваря още повече в себе си.  Дядото Цви Ариел постоянно чете на момчето пасажи от Библията. Тя се превръща в една от любимите книги на Давид и до края на живота си той се връща към нея, за да черпи мъдрост и вдъхновение. Прехласва се по историите, разказани там, и особено по делата на старозаветните пророци.    През дългия си живот Бен Гурион научава много езици, но любимият му език остава иврит, защото за него това е езикът на Библията.  От всички прочетени в училище книги най-силно се запечатват в съзнанието му „Чичо Томовата колиба” на Хариет Бичър Стоу и „Възкресение” на Лев Толстой. Първата завинаги го отвращава от всякакви прояви на потисничество, а след прочитането на втората решава да стане вегетарианец. Само че, за да си приготвяш питателни и здравословни ястия, които да изключват месото, трябва да разполагаш със значителни средства. И понеже Давид не разполага с особено добри финансови възможности, зарязва вегетарианството. Пък и си има по-важни задачи от тази да следи строго за хранителния си режим. С всяка изминала година тийнейджърът се интересува все повече от всичко, свързано с еврейската история и култура.  Успяват да съберат няколко десетки малки момченца, главно представители на градската беднота, и започват усилено да ги учат на древния език. Огромна е радостта на членовете на клуба „Езра”, когато след време все по-често срещат по улиците на Пльонск въпросните момчета, които весело си бъбрят на иврит.   Още преди да навърши 20 години, Давид вече е активен член на партията „Поалей Цион”. Тази организация е създадена в Русия в началото на XX век от смесването на двете основни идеологии, които привличат тогава болшинството политически активни евреи – ционизма и социализма. Някои от партийните теоретици и лидери се определят като марксисти, други като народници, но общото между всички тях е настояването за създаването на независима еврейска държава, изградена върху принципите на социализма.  Тези му действия бързо стават известни на руската полиция и не след дълго младежът е арестуван.   Пребивавайки известно време в затвора във Варшава, Давид има възможност да се сблъска с евреи, с които никога до онзи момент не е бил в контакт. Едва сега разбира, че сред неговите сънародници има не само идеалисти, мечтаещи за възстановяването на еврейската държава. Също толкова активни, а и атрактивни са и едни други евреи – мошеници, крадци, сутеньори.  , признава по-късно Давид. Благодарение на застъпничеството на баща си младежът скоро е освободен.   Само че няма никакво намерение да се отказва от нелегалната дейност. Съвсем естествено следва още един арест. Този път Авигдор Грин трябва да извади една немалка сума, за да откупи свободата на сина си. А през 1905 г. избухва Първата руска революция. Много евреи свързват надеждите си за по-добро бъдеще с нейния успех. Вярват, че ако левите сили вземат властта и премахнат монархията, това ще означава край и на антисемитските закони в Русия, и на ежедневните притеснения, на които са подложени евреите. Царският режим обаче смазва революцията. Така надеждите на евреите за по-добро бъдеще в Руската империя изчезват. Ето защо много от тях решават, че по-добрият живот може да бъде създаден единствено на територията на древното им отечество – в Палестина. За кратко време натам се насочват големи еврейски групи. Това е т.нар. „втора алия”, или втора вълна заселници. Огромната част от тях са идеалисти. Те изобщо не мислят за това как да си намерят по-добра работа или как да получат по-висока заплата. Интересува ги единствено възможността да приложат на практика идеите си, които са обсъждали толкова дълго, докато са живели в Русия. Става дума за построяването на справедливо общество, в което евреите няма да бъдат притеснявани от никого, а и няма да притесняват никого. Голяма част от тези хора още не са навършили 20 и са пълни с мечти за светлото бъдеще. Трудностите изобщо не ги плащат. Поне в началото.  Освен това смятат за чест да не получават повече пари от местните араби. Когато един еврейски земевладелец плаща на сънародниците си малко по-висока заплата, те моментално му я връщат. Съгласяват се да вземат парите едва тогава, когато той ги уверява, че им плаща повече не защото са евреи, а защото са се трудили извънредно.   Точно такъв човек е и младият Давид Грин. Той пристига в палестинския град Яфо (сега квартал в Тел Авив) заедно с няколко свои приятели през 1906 г. Там групата остава съвсем малко и веднага се насочва към създаденото още през 1878 г. еврейско селище Петах Тиква. Когато късно вечерта наближават мястото, Давид чува непознат звук. Обясняват му, че това е магарешки рев.     , пише по-късно Бен Гурион. Още на следващия ден младежът започва работа на портокаловата плантация. Работата е крайно изнурителна, но Давид и приятелите му са твърдо решени да не се оставят на умората. Само че дори и огромният идеализъм е безсилен пред реалността. Съвсем скоро младият Грин се разболява от малария. Лекарят му препоръчва веднага след оздравяването да напусне Палестина, но не среща никакво разбиране. Давид няма намерение да се предава. Да, той постоянно боледува, много често си ляга гладен, но въпреки това връща всички пари, които баща му праща, с обяснението:  . Давид настоява за нещо съвсем друго. Специално моли баща си да пази всички писма, които младежът му пише.  Независимо че се труди неуморно на полето, Давид не забравя и политиката. Само месец след пристигането си в Палестина е избран в централния комитет на местния клон на „Поалей Цион”. Той е убеден, че в основата както на ционизма, така и на социализма има една обща идея: ролята на работническата класа. Тя е ударната сила за възраждането на еврейската национална идея, която може да бъде постигната само чрез трудещите се на земята Израилева. През този период младият Давид споделя до голяма степен идеите на Бер Борохов (1881–1917), създател и водещ идеолог на „Поалей Цион”. Изключително умен и ерудиран човек, Борохов във всичките си творби се стреми да докаже, че ционизмът и марксизмът не са взаимно изключващи се идеи. Служейки си основно с марксистката методология, той пише, че масовото преселение на евреи в Палестина е закономерен резултат от стремежите на еврейския пролетариат, който живее все по-зле в традиционните си места на обитаване в Източна Европа.   Съчетаването на марксизма и ционизма е силно привлекателно за онези еврейски младежи, които искат едновременно да видят своя народ свободен от хилядолетните гонения и унижения, като в същото време мечтаят за справедливо общество. В опит да допринесе колкото се може повече за създаването на такова общество Давид обикаля различни еврейски поселения. Така стига и до колонията Сегера, изградена в центъра на арабски селища. Арабите не са особено дружелюбни към заселниците и често крадат от имуществото им. Сегера се охранява от платена охрана, нещо, което Давид категорично не приема.      През следващите години скептицизмът му относно подобна възможност се увеличава. Докато работи в различни еврейски селища, Давид не спира да се самообразова. Използва всяка свободна минута за четене и за учене на езици. През 1910 г. заминава за Йерусалим, защото е назначен за главен редактор на органа на „Поалей Цион” – „Единство”. Давид се превръща в журналист и избира за свой псевдоним името Бен Гурион. Така се наричал ръководителят на независимата еврейска власт по време на въстанието срещу римляните. Новоизпеченият журналист, който все повече потъва в местната еврейска политика, обаче няма намерение да се отказва и от ученето. Научава турски и през 1911 г. след блестящо взети изпити постъпва в Юридическия факултет на университета в Истанбул, столицата на все още съществуващата Османска империя. Само че избухването на Първата световна война слага край на мечтите му за висше образование. Османските власти решават да изкоренят всякакви прояви на сепаратизъм. Някои от най-активните ционистки водачи са арестувани и изгонени от пределите на империята. Сред тях е и Давид Бен Гурион.  Там вече има огромна еврейска диаспора, а освен това тъкмо там са евреите с много пари. В САЩ Бен Гурион посвещава цялото си време на обиколки и агитация в полза на заселването в Палестина. Не може да се каже, че постига някакви чутовни успехи, но пък се запознава с жената, която ще бъде негов верен спътник през следващите десетилетия, независимо че това ще й коства огромни усилия. Това е Полина (Паола) Монбаз, слабо момиче с очила. Не е красавица, но пък е много общителна, обича компаниите и развлеченията, изобщо тотална противоположност на интровертния Давид. Родена е в буржоазно семейство в Минск, а в Америка е медицинска сестра.  В един момент се определя като анархистка и с радост посещава лекциите на Лев Троцки в Ню Йорк. Ето какво казва тя по-късно за първите впечатления, които е оставил у нея Давид след запознанството им на едно събиране, където той говори:    Двамата започват да излизат, а след година Давид прави предложение на любимата си. При това съвсем откровено й казва, че ако се съгласи да се омъжи за него, ще трябва да напусне Ню Йорк и да се пресели в една малка бедна държава, където няма нито електричество, нито телефони. Паола се съгласява и на 7 декември 1917 г. двамата се женят. Още от самото начало е ясно, че младоженците няма да се радват дори и на краткотрайно лично щастие. Само месец преди сватбата излиза прочутата Декларация „Балфур.  Евреите по цял свят възприемат тези думи като тържествено обещание от страна на Великобритания да им помогне да изпълнят хилядолетната си мечта – възстановяването на държавата им. Това, което повечето от тези радващи се хора не знаят, е, че британските власти вече са се разбрали да си поделят Близкия изток с французите, а и са обещали независима държава и на арабите в Палестина.  Бен Гурион също не е наясно с тези подробности, но е достатъчно далновиден, за да напише следното:  Освен това Бен Гурион е убеден, че ако искат да заслужат земята си, евреите трябва да се сражават за нея. Ето защо той не само одобрява създаването на специален Еврейски легион в рамките на британската армия, но и се записва като доброволец в него. На 28 април 1918 г. той съобщава решението си на Паола. Тя моментално избухва в плач. Бременна е в четвъртия месец и перспективата да остане сама, докато съпругът й се подлага на смъртна опасност, никак не й се нрави. На сълзите й Давид отговаря с напомнянето, че я е предупредил за всички неудобства на брака с него още преди да се оженят.    Легионът се задържа няколко седмици в Египет, където Бен Гурион научава за раждането на дъщеря им Геула. В писмата до жена си той постоянно свързва радостта от факта, че е станал баща, с щастието, че в скоро време евреите ще имат собствена държава, както са обещали британците. За разлика от него Паола никак не се вълнува от проблемите на бъдещата държава. Тя е сама в Ню Йорк, с бебе на ръце и почти без пари. Измъчва я и фактът, че съпругът й, изглежда, се вълнува повече от политиката, отколкото от такива „дребнави” теми като тази с изхранването на малката. А Еврейският легион така и не влиза в битка. Войната приключва още преди той да стигне до Палестина. В тези крайно напрегнати дни Бен Гурион прочита една статия, озаглавена „Към идните дни”. Изводите на автора Берл Кацнелсон му правят силно впечатление.  Скоро Берл и Давид се запознават лично и остават изключително доволни от факта, че на практика идеите им за бъдещето напълно съвпадат. Нещо повече, с годините Кацнелсон се превръща в изключително близък приятел на Бен Гурион, може да се каже дори в единствения му най-скъп приятел. Благодарение основно на техните съвместни усилия през 1920 г. се ражда синдикалната структура Хистадрут – Генералната федерация на еврейския труд. Давид и Берл са пълни противоположности.  Колкото Бен Гурион е саможив и почти няма близки хора, толкова Кацнелсон е отворен за другите и постоянно завързва нови приятелства.   През 20-те години Бен Гурион посвещава цялото си време на Хистадрут, за чийто генерален секретар е избран.  За да постигне това, Бен Гурион работи непрекъснато и благодарение на невероятната му активност през следващите години той се превръща в неоспоримия еврейски лидер. Единственото удоволствие, което си позволява извън работата, е четенето. Всяка седмица купува по няколко книги и записва всичко прочетено в специален тефтер. През 1922 г. чете много за юдаизма, в Йерусалимската библиотека си поръчва литература за географията на Палестина, за живота на Христос, учебници по латинска и арменска граматика. Успоредно с това чете трудовете на основоположниците на социализма и книги по политология. В личната му библиотека има книги на немски, английски, арабски, френски, иврит, латински. Започва да учи древногръцки, за да може да чете Платон в оригинал, и испански заради Сервантес. Бен Гурион следи много сериозно всичко, което се случва в световната политика. Особено силно го интересува ставащото в Съветския съюз. И няма как да бъде иначе, при положение че там се провежда най-дръзкият експеримент в съвременната история.  Независимо от всички критики, които отправя към съветския експеримент, Давид Бен Гурион продължава да се прекланя пред Владимир Ленин. Това е единственият чуждестранен политически деец, неевреин, по адрес на когото Бен Гурион отправя истински дитирамби. Ето как описва той „пророка на руската революция”:    С течение на годините Бен показва, че отлично е усвоил урока по придобиване и консолидиране на политическата власт. През 20-те години той превръща работническото движение в Израел в политическа сила. През 30-те и началото на 40-те преформатира глобалното ционистко движение от полуфилантропска структура в действащ политически инструмент. А между 1948 и 1963 г. като премиер и военен министър концентрира огромна власт в ръцете си. В желанието си да подражава на съветските ръководители през 20-те години Бен Гурион дори започва да носи предпочитаната от тях полувоенна униформа. Той, разбира се, не е единственият еврейски лидер, който по това време изповядва ясни леви възгледи. Като цяло социалистическите идеи преобладават в цонисткото движение и най-вече в средите на живеещите в Палестина евреи. Затова съвсем закономерно идва и създаването през 1930 г. на партията Мапай, която обединява съществувалите там до този момент леви политически организации. За неин лидер е избран Давид Бен Гурион и тя ще играе основна роля в еврейския политически живот през следващите няколко десетилетия. Амбициозният Бен Гурион се стреми да превърне социалистическите идеи в основополагащи за цялото ционистко движение. Основната му цел е да създаде Световна социалистическо-ционистка организация, която да замени съществуващата ционистка. Той дори успява да организира Световен конгрес за създаването на социалистическа Палестина. Конгресът се провежда на 27 септември в Берлин и в него вземат участие всякакви хора – евреи и не-евреи, ционисти, социалисти, синдикалисти, представители на науката и изкуствата. На откриването делегатите изпяват на иврит химна на трудещите се и „Интернационалът”, а във встъпителното си слово Бен Гурион заявява:    Разбира се, социализмът и като цяло левите идеи не са единствените, които привличат евреите, стремящи се към възстановяването на своята държавност. В периода между двете световни войни в ционисткото движение започват да стават популярни десни и ярко националистически тенденции. Така се ражда ционисткият ревизионизъм, а негов най-популярен изразител става харизматичният Владимир (Зеев) Жаботински. Той е роден през 1880 г. в Одеса и още преди да навърши 20 години, започва да се занимава сериозно с журналистика. Скоро се захваща и с литературна дейност. Есетата, разказите и стиховете му правят много добро впечатление на някои от най-талантливите руски писатели. След време Александър Куприн ще каже, че ако Жаботински не се беше отдал на ционизма, със сигурност би се превърнал в „един от орлите на руската литература”. Младият Владимир обаче предпочита политиката пред литературата и по-специално борбата за възстановяването на еврейската държава.  Освободен е след амнистия и е избран в ръководството на Световната ционистка организация. Твърде скоро обаче става ясно, че възгледите на Жаботински по отношение на това как да бъде създадена бъдещата държава доста се различават от тези на повечето останали ционистки лидери.     Той определя съчетаването на социализма и ционизма като поклонение на два бога едновременно. Тъй като постоянно говори за необходимостта от ревизии на традиционния ционизъм, възглавяваното от него течение получава наименованието „ревизионизъм”. Идеите на Жаботински печелят голяма подкрепа най-вече в средите на по-заможните евреи и изобщо сред всички онези, които се опасяват, че ционизмът е отишъл „прекалено наляво”. В началото на 30-те години ревизионистите създават свой собствен профсъюз, чиято цел е да се противопостави на оглавявания от Бен Гурион Хистадрут. В Тел Авив дори се стига до юмручни схватки между членовете на двата синдиката.  Любопитното е, че самият Мусолини ласкаво е наричал Жаботински „еврейски фашист”. Съвсем неласкаво Бен Гурион нарича основния си опонент „Владимир Хитлер”. Когато в началото на 30-те той прочита няколко статии на Хитлер, веднага заявява:  Фактът, че членовете на вдъхновеното от идеите на главния ревизионист младежко движение „Бетар” носят кафяви ризи (цветът символизира земята на Израел), също подсилва аналогията с нацистките формации.     А през 1933 г., когато Хитлер взема властта в Германия, Жаботински и неговите последователи официално напускат Световната ционистка организация и малко по-късно правят своя собствена структура. От една страна, Бен Гурион е доволен от този ход на нещата, защото смята, че критическото положение на евреите в Европа изисква тотално единство на световното ционистко движение.   В крайна сметка Бен Гурион и Жаботински подписват два официални документа, които регулират отношенията между социалистическия и ревизионисткия синдикат и постановяват край на насилието между членовете на двете организации. Остава да бъде подписан последният, решителен документ, в който ще бъде подробно разписано обединението между двете враждуващи до този момент еврейски сили.    Преговорите обаче не могат да бъдат държани повече в тайна и Бен Гурион информира своите колеги за свършената до този момент работа. Жаботински няма нужда да прави това, защото той като едноличен лидер на ревизионистите има доста повече правомощия от новия си съмишленик. За огромна изненада на Бен Гурион повечето му съпартийци категорично отхвърлят възможността за единодействие с ревизионистите. На конгреса на Хистадрут Бен Гурион напомня за великите исторически компромиси, които е трябвало да прави Ленин, подписвайки Бресткия мир и въвеждайки НЕП-а. Независимо от всичките му аргументи неговото настояване за единодействие с ревизионистите е отхвърлено. Междувременно на конгреса на ревизионистите в Краков техният безспорен лидер също се сблъсква с яростна опозиция. Един от неговите млади последователи, Менахем Бегин, който през 1977 г. ще стане първият несоциалистически премиер на Израел, се обръща към Жаботински със следните думи:  Ревизионисткият лидер веднага отговаря:  В крайна сметка до споразумение между двете еврейски организации не се стига. За известен период от време Бен Гурион и Жаботински съхраняват цивилизовани и дори дружески отношения, но в един момент тази учтивост изчезва и двамата отново започват да се обвиняват и оскърбяват. Зеев Жаботински умира през 1940 г. в САЩ и така и не успява да види реализацията на своята мечта за еврейска държава. Ставайки министър-председател пък, Бен Гурион под различни предлози отказва да изпълни предсмъртната молба на ревизионисткия лидер тленните му останки да бъдат погребани в Израел. През 1956 г. той дори троснато казва:  В средата на 30-те години нацисткият възход съвсем не е единствената смъртна заплаха за евреите. В самата Палестина ги дебне не по-малко страшен противник – антисемитски настроените араби. Колкото повече евреи пристигат в Светите заеми, толкова повече се увеличава броят на арабите, които се настройват негативно към новодошлите. В началото на XX век положението е съвсем различно. Тогава арабите нямат нищо против еврейските преселници от Европа. Дори напротив. Арабите се радват на новодошлите, най-малкото защото могат да им продават земята си твърде изгодно.    С всяка изминала година британците, които още през 1917 г. са обещали на евреите да помагат за възстановяването на държавата им, стават все по-отстъпчиви към арабските настоявания и орязват мигрантските квоти. Независимо от тези отстъпки арабските националисти проявяват все по-голямо недоволство.  Нещата съвсем не се ограничават само със стачката. На 15 април група въоръжени араби блокират един път в Самария, спират всички коли и настояват водачите да плащат пари, за да бъде финансирана „арабската кауза”.   Да, насилие между двете общности е имало и преди. Първите сериозни сблъсъци между евреи и араби датират още от 1920 г. През 1929 г. в различни палестински градове арабите избиват 130 евреи, повечето невъоръжени хора. Насилието от 1936 г. обаче е различно.  Ето защо ционистките лидери трябва да се изправят открито срещу този проблем.  Възгледите на Давид Бен Гурион за това как да се процедира по отношение на арабите се променят с годините. В началото той смята, че евреите в никакъв случай не бива да влизат в конфликт с местното население на Палестина, а че, напротив, трябва да му оказват всякаква помощ. В съзвучие с марксистката концепция Бен Гурион настоява, че еврейските и арабските трудещи се принадлежат към една и съща класа, тази на експлоатираните маси, и затова трябва да се борят рамо до рамо за правата си. След насилието от 1929 г. той вярва, че е в състояние да постигне компромис с арабите, като ги убеди да съдействат за създаването на федерална държава. Само че арабите не искат това.  Ето така на Бен Гурион и на останалите леви еврейски лидери им се налага да се откажат от идеите за „съвместна класова борба с арабските трудещи се”.    До същия извод стига и специалната британска комисия, оглавявана от лорд Пийл, която пристига в Палестина, за да изучи причините за арабското насилие. Освен разделянето на страната на две комисията препоръчва арабите, които останат в еврейската част, да бъдат преместени. Същият подход се препоръчва и за евреите в арабската част.  Много от ционистките лидери също не са съгласни да възстановяват еврейската държава само върху половината от Обетована земя. Бен Гурион обаче е на друго мнение.  Само че с напредването на времето възможностите за евреите в Палестина да възстановят държавата си стават все по-малки. През 1939 г. британското правителство публикува официален документ, наречен Бяла книга. Евреите моментално преименуват книгата на Черна. С пълно основание.  Сега вече не само Жаботински и неговите ревизионисти, но и левите ционистки лидери, както и най-важният от тях, Давид Бен Гурион, осъзнават, че е безсмислено да се уповаваш единствено на дипломацията.  А когато на 1 септември 1939 г. избухва Втората световна война, Бен Гурион произнася знаменитата си фраза:  На 19 септември 1939 г. е сформиран Генералният щаб на Хагана. Година и половина по-късно са създадени и специалните елитни армейски части Палмах.    Когато на 28 ноември 1941 г. Адолф Хитлер приема радушно в Берлин главния мюфтия на Йерусалим, дори и на слепците става ясно, че арабските националисти и Третият райх вече са официални съюзници. На някои по-мистично настроени ционистки дейци започва да им се струва, че Апокалипсисът наближава. А събитията по фронтовете на Втората световна война показват, че тези дейци никак не преувеличават тревожността на ситуацията. Германските войски под командването на Пустинната лисица Ервин Ромел напредват в Северна Африка и към юни 1942 г. са само на стотина километра от египетския град Александрия. Ционистите в Тел Авив предполагат, че ако Александрия падне, британците ще изоставят Близкия изток, за да се прегрупират в Индия. Според различни информации в офисите в Кайро вече горят документи, а елитните британски части се изтеглят от Египет. Из цяла Палестина масово се говори, че евреи разпродават имуществото си, че търсят спасение в манастири или при приятели християни и араби, че едни купуват чуждестранни паспорти, а други отрова. В Европа положението е още по-страшно.  Точно година по-късно на специално заседание във Ванзее близо до Берлин нацисткото ръководство изработва детайлен план по унищожението на евреите.  Всеобщо е усещането, че ако британците загубят Египет, мегапогромът ще се случи и в Палестина. На секретни заседания ционистките лидери в Тел Авив обсъждат плана да съберат цялото еврейско население на свещената планина Кармел, защото така съпротивата срещу нахлуващите нацисти би могла да бъде по-продължителна. На прага на очаквания Апокалипсис в еврейските среди се възражда споменът за Масада. Това е трудно достъпна крепост, изградена на брега на Мъртво море от еврейския цар Ирод между 37 и 31 г. пр.н.е. По време на антиримското въстание от 66 г. от н.е. там се разполагат най-радикалните еврейски бунтовници, т.нар. сикарии. През 70 г. римляните най-после превземат Йерусалим и разрушават Втория храм. Масада обаче успява да издържи още три години. Когато падането й става неминуемо, намиращите се там близо 1000 еврейски бунтовници, както и техните жени и деца, се самоубиват. В изпълнените с трагични предчувствия дни, когато нацистката инвазия и арабското отмъщение изглеждат неизбежни, героизмът на защитниците на Масада става все по-актуален. Името на крепостта се превръща в символ на жертвоготовната съпротива. Всички говорят за това. Многобройни младежки групи правят поклонение на мястото и се заклеват да повторят подвига на предците си. През есента на 1942 г. събитията на фронта се обръщат. Изглеждащите непобедими части на фелдмаршал Ромел са отблъснати и така опасността от нацистка инвазия в Палестина отпада.     Още с възникването си това движение си поставя за цел да спаси огромните еврейски маси в Източна Европа, като ги доведе в Обетованата земя. Сега, когато тези хора са унищожавани по най-ужасяващ начин, ционистите усещат, че губят смисъла от своето съществуване. Те обаче не оставят катастрофичните чувства да овладеят съзнанието им. Предпочитат да говорят за отговорността, която ляга на раменете на живите в Палестина. Те призовават еврейските младежи да преодолеят всички възможни трудности, защото именно в техните ръце сега е възраждането на Израел. Трябва да са достатъчно смели и силни, за да изпълнят тази мисия.  Новият дух на ционисткото движение намира своето практическо изражение в знаменитата програма „Билтмор”. Наречена е така по името на хотел в Ню Йорк, където през май 1942 г. се провежда конференция на ционистки лидери от цял свят. За огромна радост на присъстващия там Бен Гурион делегатите гласуват резолюция, която по своята радикалност надминава всички останали решения, приемани на всички ционистки конгреси от времето на първия, проведен в Базел под председателството на Херцел.  Бен Гурион пише:  Поставеният по такъв директен и недвусмислен начин въпрос за незабавно създаване на еврейска държава в Палестина представлява тотална победа на линията на Бен Гурион.   През последните години Лондон прави всичко възможно, за да задоволи исканията на арабските националисти, и всячески показва, че идеята за еврейска държава изобщо не е на дневен ред. Настоявайки за колкото се може по-радикална програма, Давид Бен Гурион челно се сблъсква с другия лидер на ционистите в онзи период, председателя на Световната ционистка организация Хаим Вайцман, който по-късно ще стане първият президент на държавата Израел. Двамата са ужасно различни. Роденият в Беларус Вайцман учи в Германия – най-напред в Дармщатския политехнически институт, а после и в Кралския технически колеж в Берлин. Завършва образованието си, получавайки докторска титла от университета във Фрибург в Швейцария. След това преподава биохимия в университетите в Женева и Манчестър. Бен Гурион така и не успява да завърши гимназия и през целия си живот се самообразова.    Бен Гурион пък никога не е разбирал необходимостта от продължителни дипломатически совалки, още повече, че голяма част от тях не водят до значителен напредък. Той предпочита силовите действия и именно тук се проявява сходството му с идеите на Жаботински, независимо че публично винаги се е разграничавал от него. Приемането на програмата „Билтмор” е голяма победа за линията, която Давид Бен Гурион води от дълго време. През следващите години обаче той ще търпи и загуби. При това далеч не само политически. През нощта на 15 август 1944 г. Бен Гурион е събуден от един свой сътрудник, който му съобщава за смъртта на Берл Кацнелсон, най-близкия му приятел и съратник. Ето как описва реакцията му приносителят на скръбната вест:  Сега вече Бен Гурион е наистина сам, защото си е отишъл последният човек, който е разбирал всичките му мечти и всичките му съмнения. Ционисткият лидер е самотен не само в политиката, а и в личния си живот независимо от присъствието в него на съпругата Паола и трите деца. Последното, което може да се каже за Бен Гурион, е, че е добър съпруг и баща. През повечето време отсъства от къщи, а дори когато е там, мислите му са изцяло заети с политическите проблеми. Паола стоически понася всичко това включително и финансовите проблеми. Често пъти дори когато сядат на масата вечер, казва, че не е гладна, за да могат съпругът и децата й да се нахранят.  Колкото и да уважават баща си, няма как децата му да не страдат от тази липса на внимание. Това, от което пък страда Бен Гурион, е пълната липса на интерес от страна на съпругата му към неговата обществено-политическа дейност. И понеже не получава нужната женска съпричастност у дома, той започва да я търси другаде. Колкото и да изглежда невероятно за човек, посветил целия си живот на една-единствена политическа цел, Бен Гурион има и личен живот извън семейството.     Независимо от прекрасното си образование, учила е езици и английска литература в Оксфорд, тя е напълно доволна от работата си на секретарка и машинописка.  През 1940 и 1941 г. Бен Гурион прекарва много време в Лондон, включително и в офисите на ционистката организация, където Дорис Мей го учи на древногръцки. Той е на 53 години, а тя на 41.  Следващите лични срещи между двамата се случват през няколко години. Затова пък кореспонденцията им е изключително оживена. Той й пише за всичко, включително за политиката и за непрекъснатите си духовни търсения. Тя го насърчава да чете свети Августин, Франсоа Вийон, Рабле и Шекспир. След създаването на Израел Дорис става секретарка на израелския посланик в Лондон. Независимо от поредната скромна позиция, която заема, всички я наричат „първата дама на посолството”. Срещите с премиера Бен Гурион продължават да се случват през няколко години, докато най-накрая през 1956 г. тя се пенсионира и отива да работи при него в Израел. Тази най-накрая постигната близост обаче й носи само разочарование. Бен Гурион е прекалено зает с делата на младата държава, за да й обърне вниманието, за което тя копнее. Няколко месеца след пристигането си Дорис се връща в Англия. Виждат се отново чак след десет години, когато тя идва в Израел заради издаването на писмата на Вайцман.      През 1944 г. те прекратяват примирието с британските власти и организират серия от терористични актове както срещу тях, така и срещу свои сънародници, които обвиняват в предателство. С организирането на най-смелите операции се нагърбва Менахем Бегин. Бен Гурион също е крайно негативно настроен към британската политика, но смята, че действията на Иргун само вредят на крайната цел.  В тази ситуация Менахем Бегин проявява неочаквано спокойствие и призовава последователите си да не вдигат оръжие срещу бойците от Хагана.  Самият Бен Гурион не е арестуван само защото по това време се намира в Париж, където негов съсед в хотела се оказва Хо Ши Мин! Лидерът на виетнамските комунисти предлага на своя именит съсед да му помогне да създаде правителство в изгнание във Виетнам. Бен Гурион обаче е убеден, че еврейско правителство може да има само когато има еврейска държава в Палестина. (Повече за създаването на Израел, за позициите на САЩ и СССР по въпроса виж в а-specto, бр. 5.) С решението си да обяви създаването на държавата на 14 май 1948 г. Давид Бен Гурион престава да бъде просто един много влиятелен ционистки лидер и се превръща в „баща на нацията”.  Само че арабите, не само тези в Палестина, но и в околните страни веднага атакуват новосъздадената държава. Очакванията са, че само за няколко дни тя ще бъде унищожена, толкова голямо е арабското превъзходство в жива сила. Реалността обаче се оказва доста по-различна от прогнозите.    Радостта от победата е помрачена от едно печално събитие, свързано с това, че докато трае войната с арабите, евреи стрелят срещу евреи. Как се стига дотук? Бен Гурион знае, че ако иска да оцелее, новата държава има нужда от една-единствена строго централизирана армия. Структурите на Хагана се превръщат в основата на израелската армия, а ръководството на Иргун обещава, че скоро ще се разпусне, като междувременно бойците му ще се присъединят към официалните въоръжени сили. В средата на юни 1948 г. става ясно, че към израелския бряг се приближава корабът „Алталена”.   „Алталена” се приближава към Тел Авив, а на брега чакат верните на Бен Гурион части. Менахем Бегин, който е успял да се качи на кораба, казва по уредбата, че израелският премиер лично е издал заповед за убийството му. Бен Гурион прави официално заявление, в което казва:  Разбира се, победата над арабите във Войната за независимост е само началото на дългата битка по утвърждаването на Израел. Бен Гурион е убеден, че ако това малко еврейско островче не иска да бъде залято от враждебния арабски океан, то трябва да бъде населено с колкото се може повече хора.  Постига забележителен успех в това отношение. За три години и половина в Израел пристигат 685 000 души. Това е по-голям брой хора, отколкото са били евреите в Палестина преди идването на новите заселници. Естествено, на всички тези хора трябва да бъде намерено място за живеене, да им се осигури възможност за обучение и работа. Това е огромно предизвикателство пред младата държава. Тя има нужда не само от хора, но и от пари. От много пари. Бен Гурион смята, че трябва да се използва и най-малката възможност, за да се осигурят свежи финансови постъпления. И така стига до едно решение, което ще предизвика ожесточени спорове в израелското общество и за пореден път ще раздели страната на две     Много евреи одобряват това споразумение, но и много са категорично против приемането на тези „мръсни пари, напоени с кръвта на шест милиона наши братя”. На възмутените от действията му Бен Гурион отговаря по следния начин:   Тези думи обаче не успяват да разубедят несъгласните. Колкото повече наближава датата, на която Кнесетът трябва да одобри споразумението, толкова повече напрежението в обществото расте. Особено критични са десните партии и има сериозни опасения, че техни членове могат да прибягнат до терористични атаки.   Демонстрантите пробиват полицейските кордони и се устремяват към парламента. Прозорците на Кнесета сa строшени от хвърлените камъни, депутатите усещат миризмата от сълзотворния газ.  В страната непрекъснато се строи и произвежда. И тъй като през всичкото това време страната се управлява от левицата на Бен Гурион (с изключение на периода 1953–1955 г., когато Старецът доброволно напуска властта и се оттегля в кибуца Сде Бокер), икономическият възход изобщо не е съпроводен с нарастване на социалното неравенство. Тъкмо обратното. Израел е една от най-егалитарните демокрации в света. Правителството осигурява пълна трудова заетост и полага огромни усилия, за да може всеки човек да има достъп до жилище, образование, работа и медицински грижи.    Още от създаването на Израел обаче Давид Бен Гурион знае, че всички тези успехи ще имат смисъл само ако държавата е в състояние да защити своите граждани. Да, засега еврейската армия печели войните, но колко може да продължи това и няма ли да дойде момент, когато обединените арабски държави все пак ще постигнат своето?  През 1956 г. само три държави в света притежават ядрено оръжие – САЩ, СССР и Великобритания. За разлика от тях Израел е миниатюрна държавица с население под 2 милиона души. Дори мисълта, че една такава страна може да мечтае за ядрено оръжие, граничи с лудостта. И въпреки това Бен Гурион смята това за възможно напук на нормалната човешка логика и напук на мнението на повечето си колеги в управлението. За целта през лятото на 1956 г. той изпраща един от най-доверените си хора, Шимон Перес, в Париж.  Шимон Перес се справя блестящо с поставената задача. При всичките си срещи той апелира към антиарабските чувства, много на мода около Суецката криза, и към френския комплекс по отношение на евреите заради Виши. В крайна сметка Перес получава всичко, което иска.  Проучванията за създаването на ядрено оръжие се извършват в Центъра, разположен близо до град Димона. Смята се, че първата бомба е произведена в края на 1966 г. и началото на 1967 г. И това се случва, въпреки че през 1958 г. Шарл дьо Гол става президент на Франция.  Само че произраелски настроените френски министри позволяват завършването на Центъра в Димона. Дори през 1965 г., когато Дьо Гол е вече силно антиизраелски настроен, френско-израелското ядрено сътрудничество не спира.  Когато това се случва, Давид Бен Гурион вече не е премиер. Той напуска окончателно министърпредседателския пост през 1963 г. и прекарва останалите десет години от живота си в любимия си кибуц в Сде Бокер. През 1968 г. умира Паола. През октомври 1973 г. Давид Бен Гурион получава мозъчен кръвоизлив. Умира на 1 декември. Погребан е редом до съпругата си в Сде Бокер. Съгласно последното му желание траурната церемония е проведена в пълно мълчание.      ", "date": "2018.02.03", "title": "Човекът, който можеше всичко. Давид Бен Гурион"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378149-%D0%B1%D1%81%D0%BF-%D0%BD%D0%B0%D0%B7%D0%B0%D0%B4-%D0%BA%D1%8A%D0%BC-%D0%B1%D0%BA%D0%BF", "text": "            Народното събрание гласува да почете с минута мълчание жертвите на комунизма. Първи февруари е обявен за такъв ден, защото на тази дата през 1945 г. са изпълнени смъртните присъди на първи и втори състав на т.нар. Народен съд. И когато депутатите стават на крака, един от тях излиза на трибуната и започва да спори за необходимостта от този жест, а друг напуска демонстративно залата. Нали живеем в демокрация!     Жаблянов и Симов с удоволствие се възползват от правото си да демонстрират несъгласие, което днешна свободна България им гарантира. В годините, когато са били убивани жертвите, хората не са имали свободата да бъдат несъгласни. Това поведение обаче не е изолиран инцидент.      Ако беше такъв, щеше да е интересен единствено с безвкусицата си. Стореното от депутатите социалисти се вписва в тенденцията на втвърдяване на БСП, която зави устремено назад и постави сред своите приоритети защитата на комунистическия режим. Левицата сгъсти във времето посланията си, които накратко звучат така: Тогава беше хубаво, сега е лошо! С това поведение БСП се самоизолира и дава възможност на ГЕРБ да продължи да получава подкрепа с основния мотив „Ние спираме комунистите\".   Да се върнем около година назад - тогава предстояха избори. Лидерката на БСП Корнелия Нинова беше поканена в една телевизия, заедно с едно от младите лица на партията Крум Зарков. Той обаче закъсня за ефир и обясни това с думите: \"Извинявайте, че закъснях, но с друга група ченгета от Държавна сигурност крояхме планове как да мъчим нечий дядо!\". Седмица по-рано Нинова беше обяснила на предизборна среща как „демокрацията ни отне много\".   На изборите през 2017 ГЕРБ отново победи БСП, а изследвания показаха, че за част от хората изборът е бил мотивиран основно от страха да не се върнат бившите комунисти.   И тези две реплики, и поведението на двамата депутати днес не могат да бъдат приемани като нещо изолирано. БСП реши да поведе битка срещу новата учебна програма по история и включването на престъпленията на комунистическия режим. Популярни лица на партията не пропускат да критикуват обществената БНТ, защото в програмата на телевизията намират място дискусионни предавания и документални филми, които запознават публиката с реалността по време на тоталитарния режим. „История.БГ\" е любима мишена за критика на социалистите, но не само.    Защитата на комунизма върви заедно със защитата на интереса на Русия – БСП ляга и става с темата за санкциите срещу висшите руски представители, замесени в незаконното анексиране на Крим. Агресивното противопоставяне на Конвенцията за превенция и борба с насилието над жени и домашното насилие постави последния щрих върху нейния образ. А той поразително много напомня за бившата комунистическата партия БКП. Опозиция в оставка   Цветя пред Паметника на жертвите на комунистическия режим в България   Линията „Нинова\" на БСП е добра новина за ГЕРБ. Управляващата партия на практика няма опозиция, която да контролира всяко нейно действие и да предлага реална алтернатива. Носталгията по комунизма може и да гали ушите на малка част от избирателите, но мнозинството българи отдавна са наясно, че това не е алтернатива.   Поведението на БСП отвори още една ниша за ГЕРБ и партията на Бойко Борисов не пропусна да се възползва: антикомунизмът присъства все по-често в репертоара на управляващите. Факт е, че именно при това правителство престъпленията на комунизма най-после влизат в учебната програма. Но факт е също, че само преди година висши представители на ГЕРБ обясняваха от екрана, че към 1989 г. „почти всички бяха в БКП\".    Само в последната седмица депутати от управляващата партия прочетоха от парламентарната трибуна две антикомунистически декларации. Дори обвиниха останалите извън Народното събрание малки десни партии, че „по тяхно време\" (1997-2001 г.) не е била извършена лустрация. Малка подробност е, че през 1999 г. Конституционният съд отмени лустрационния закон за администрацията с гласа на Георги Марков, който по-късно бе осветен като сътрудник на Държавна сигурност, а днес е депутат от... ГЕРБ.   Темата за миналото обаче все по-често присъства в политическите спорове и инатът на БСП по този въпрос не е единственото обяснение. Наскоро бе публикувано първото подробно изследване „Концлагерът Белене\". Част от медиите показват истории на жертви и не бягат от темата. Годините минават, но темата продължава да е актуална – предизвиква интерес у едни и раздразнение у други. Историята не може да бъде заметена, а БСП отново реши да бяга назад.", "date": "2018.02.03", "title": "БСП: назад към БКП"}
{"url": "http://www.classa.bg/%D1%81%D0%B2%D1%8F%D1%82/item/378150-%D1%82%D1%80%D1%83%D0%B4%D0%BD%D0%B8%D1%8F%D1%82-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D1%81-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": "              По пътя към широката коалиция бе преодоляно поредното препятствие: в сряда ХДС, ХСС и ГСДП успяха единно да се наложат въпреки острата съпротива от страна на опозицията. Преговарящите взеха решение по един много сложен, но и много оспорван въпрос, засягащ определена група хора, потърсили убежище в Германия. От август нататък месечно в Германия ще могат да пристигат до 1000 членове на семействата на мигранти, на които страната е предоставила субсидиарна защита. Освен тях, в Германия ще бъдат пускани и т. нар. \"тежки случаи\", за които обаче се поставя граница от по-малко от 100 на месец.   Тук е редно да изясним нещо. Хора, които са станали жертва на политическо преследване в родината си, имат право на убежище в Германия. Записано е в германската конституция. Но дали всеки, чиято родина е затънала във война и мизерия, е политически преследван? Има и много хора, които бягат, защото се страхуват от евентуално преследване в бъдеще. Или защото гражданската война сама по себе си представлява заплаха. В Сирия това определено е така. И това никой не може да го отрече.   През есента на 2015 година в Германия пристигнаха хиляди хора - предимно от Сирия. Включително и защото се беше разчуло, че впоследствие и семействата им могат да дойдат в Германия, стига един член вече да е пристигнал в страната. Действително през август 2015 германското правителство бе решило точно това. Тогава броят на бежанците в страната скочи драстично. Настроението се промени. И скоро беше съгласувано, че решението за събирането на семействата на бежанците ще бъде отложено. До днес.   Сега то отново трябва да влезе в сила. Само че преговарящите от ХДС, ХСС и ГСДП решиха да поставят цифрата 1000 като таван за пристигащите месечно роднини. Да, за засегнатите това решение все пак е по-добре от нищо. Само че от етична гледна точка то не е съвсем правилно. Много от семействата и сега са разделени от години. Повечето експерти казват, че интеграцията е най-успешна, когато членовете на семействата са заедно. Учудващо е, че християнски ориентираните ХДС и ХСС се вълнуват твърде малко от настоятелните призиви на германските църкви за изработването на възможно най-щедри правила в тази връзка.   Цифрата 1000 е всъщност пример за типичен политически компромис. Особено ХСС и ГСДП имаха остри противоречия по този въпрос: докато ХСС беше против събирането на семействата, социалдемократите се вкопчиха упорито в този казус, тъй като искаха да докажат нещо на своите привърженици. А именно: че могат да се наложат над ХСС.     Като цяло темата \"събиране на семействата на бежанци\" е добър пример за хаоса, който германското правителство създаде със своята бежанска политика и в който сега стъпка по стъпка трябва да бъде въдворен ред. Първо беше щедрото обещание, което сирийците приеха с благодарности, после отлагането на решението, а сега компромисът с ограничения прием на семейни членове.   А всъщност упорството на социалдемократите се дължи най-вече на факта, че нейните 400 000 членове накрая ще трябва да кажат своето ДА за широката коалиция. Нещо, което те няма да направят на драго сърце.   Планираната и обмислената политика изглежда другояче. Макар взетото решение сега да е лъч надежда за засегнатите бежанци.", "date": "2018.02.03", "title": "Трудният компромис с мигрантите"}
{"url": "http://www.classa.bg/%D1%81%D0%B2%D1%8F%D1%82/item/378151-%D1%87%D0%B5%D1%85%D0%B8%D1%8F-%D1%81%D0%B5-%D0%BE%D1%82%D0%BF%D1%80%D0%B0%D0%B2%D1%8F-%D0%BD%D0%B0-%D0%B8%D0%B7%D1%82%D0%BE%D0%BA", "text": "          Много чешки политолози и коментатори смятат, че преизбирането на чешкия президент Милош Земан ще подсили проруския, антиевропейски курс на страната през идните години. „Земан спечели, отправяме се на Изток\", гласеше заключението на известния публицист Мартин Фендрих.   Сходни са оценките на известния чешки политолог Иржи Пехе, бивш външнополитически съветник на Вацлав Хавел, както и на Якуб Янда от Пражкия мозъчен тръст „Европейски ценности\". И двамата са убедени, че Земан ще запази своята антиевропейска реторика и ще се опитва още по-тясно да обвърже Чехия с Русия и Китай.     И наистина - поне в реторично отношение Земан демонстрира по-голяма близост с Русия, отколкото който и да е друг държавен и правителствен ръководител на държава от ЕС. През миналата есен той нарече санкциите срещу Русия „вредни и неефективни\", а анексията на Крим - „свършен факт\". Той предложи Украйна да бъде обезщетена за териториалната си загуба с доставки на руски петрол и газ.   Речта му пред Парламентарната асамблея на Съвета на Европа (ПАСЕ) предизвика истински дипломатически скандал - също както и много други изявления на Милош Земан. Но в какво точно би могло да се изрази отдалечаването на Чехия от ЕС и сближаването ѝ с Русия? Та нали чешкият държавен глава разполага с твърде малко истински политически правомощия? В областта на външната политика той не може да упражнява конкретно влияние освен при номинирането на посланици. Поне на теория. На практика обаче Земан води своя „частна външна политика\", както твърдят някои политолози.   Путин цени \"големия авторитет\" на Земан     При пътуванията си до Русия и Китай Земан често взима със себе си влиятелни чешки бизнесмени и помага при сключването на сделки. Двама от неговите най-близки сътрудници участват активно в тази политика: Вратислав Минар, ръководителят на неговата канцелария, и Мартин Нейедли - един от най-важните му икономически съветници. Последният е работил четири години като бизнесмен в Русия и до 2015 е бил съсобственик и мениджър на „Lukoil Aviation Czech\" - дъщерна фирма на руската „Лукойл\", която си спечели лоша слава в Чехия и обяви несъстоятелност през 2015 година. Включително поради неизяснените им връзки с Русия и постсъветските републики нито Минар, нито Нейедли разполагат с разрешителни от „Националната служба за сигурност\", даваща официален достъп до секретни информации.   Политологът Якуб Янда твърди, че през следващите години Земан и неговите близки сътрудници ще се опитват да проправят пътя за стратегически бизнес-споразумения с руски и китайски държавни фирми, включително една милиардна сделка с Русия за планираното разширяване на атомната централа „Дуковани\". „Земан е привърженик на подобни сделки и се обгражда със сътрудници и съветници, които поддържат съмнителни контакти с Москва и Пекин. По този начин изолацията на Чехия от западните ѝ партньори ще бъде задълбочена\", твърди Янда.   Премиерът Андрей Бабиш: неговата политика се ръководи главно от личните му бизнес-интереси   Като коректив на тази политика - поне до известна степен - би могъл да се изявява новият премиер Андрей Бабиш. Милиардерът и лидер на дяснопопулистката партия „АНО\" е фактически собственик на аграрния и химически холдинг Агроферт, който получава значителни европейски субсидии и действа в цяла Европа, включително и в Германия. Затова Бабиш се нуждае от тясната интеграция на Чехия в ЕС и залага на добри отношения с Брюксел. Той на няколко пъти вече предупреди, че не бива Чехия да се ориентира прекалено силно на Изток, но в същото време и той - като Земан - е противник на санкциите срещу Русия. Наблюдатели смятат, че като цяло Бабиш ще води външна политика, която се ръководи предимно от неговите лични бизнес-интереси.   „През последните\" месеци Земан и Бабиш действаха до голяма степен като тандем\", казва политологът Пехе: „Само че по някои въпроси Бабиш скоро може да се окаже в конфликт с държавния глава\", предрича той.     Това се отнася например до евентуалното провеждане на референдум за членството на Чехия в ЕС. Милош Земан е за подобен референдум, макар да твърди, че лично той би гласувал за оставането на страната в общността. Бабиш пък е категорично против референдум за евентуален „Чехзит\".   „Максимумът, който може да се очаква тук от Милош Земан, е, че ще го спре опасението да не би да влезе в учебниците по история като отрицателна фигура, открехнала вратата за евентуално излизане на Чехия от ЕС\", казва Петр Хинжейк, коментатор на либералния вестник „Хосподарске новини\".", "date": "2018.02.03", "title": "Чехия се отправя на Изток"}
{"url": "http://www.classa.bg/%D1%81%D0%B2%D1%8F%D1%82/item/378152-%D0%B2%D0%B8%D0%BE%D0%BB%D0%BE%D0%BD%D1%87%D0%B5%D0%BB%D0%BE%D1%82%D0%BE-%D1%81%D0%BF%D0%B0%D1%81%D0%B8-%D0%B6%D0%B8%D0%B2%D0%BE%D1%82%D0%B0-%D0%BC%D0%B8", "text": "          \"За жалост расизмът е още жив. Като човешки същества ние носим отговорност за другите\", казва Анита Ласкер-Валфиш. И добавя, че с раждането си не сме нито свръхчовеци, нито по-малоценни от другите. \"Ние им слагаме тези етикети после\", казва тя.   Сравнително късно Анита Ласкер-Валфиш започва да говори в защита на хуманизма и толерантността. Десетки години тя е отказвала да отваря дума за детството си в Германия и за годините, прекарани от нея в концентрационните лагери Аушвиц и Берген-Белзен. за онова време не е говорила дори и на децата си. В началото на деветдесетте години обаче издава автобиографията си под заглавие \"Вие ще наследите истината\". И чак след 44 години в изгнание тя решава да се завърне в Германия - за да разказва на младите хора за онова време чрез историята на своя живот.     И тя започва да разказва за пленничеството, за принудителния труд, за музиката, за бягството и, в крайна сметка, за успешната си музикална кариера.   Анита Ласкер е родена през 1925 г. във Вроцлав в семейството на германски евреи. Баща ѝ е адвокат, а майка ѝ - виолончелистка. Родителите ѝ не си правят илюзии за това каква съдба очаква евреите в нацистка Германия. В края на 1939 г. те изпращат Мариана, по-голямата сестра на Анита, в Англия. Не успяват обаче да спасят себе си - през 1942 г. са депортирани, и Анита, която тогава е на 16 години, повече никога не ги вижда.   Тя и сестра ѝ Ренате са изпратени в детски дом. Принудителният труд в една фабрика за хартия ги предпазва от депортация. Там те изготвят фалшиви лични документи за французи, заставяни да работят принудително, като по този начин помагат на мнозина да се завърнат в родината си. \"Не можех да приема, че ще ме убият заради произхода ми и реших да дам на германците по-добра причина да ме ликвидират\", разказва Анита по-късно.   През юни 1942 г., когато двете сестри се опитват сами да избягат с фалшиви паспорти, са арестувани на гарата и пратени в затвора. Пет месеца по-късно са депортирани поотделно в Аушвиц. Анита, която тогава е на 18, имала късмет: качили я на влак с престъпници, а не като повечето останали, които директно бивали изпращани в газовите камери. \"Имахме късмет, че ни записаха към престъпниците, а не към евреите\", разказва Анита Ласкер-Валфиш.     Анита Ласкер-Валфиш със сестра си Ренате Ласкер-Харпрехт през 2001 година   След като веднъж случайно споменала, че свири на чело, младата жена била включена в оркестър под диригентството на Алма Розе, племенницата на Густав Малер. \"Челото спаси живота ми\", ще каже тя години по-късно. Когато осъдените на принудителен труд излизали сутрин от лагера, а вечер се връщали, оркестърът свирел маршове. В неделя музикантките свирели за есесовците.   През ноември 1944 г., когато части на съветската армия наближават Аушвиц, Анита и нейните сестри са преместени в концентрационния лагер Берген-Белзен. \"Не вярвахме, че някога наистина ще се измъкнем от Аушвиц\", разказва тя. \"Не знаехме дали изобщо ще оцелеем следващия ден. Хора непрекъснато изчезваха. Даже когато тръгвахме за Берген-Белзен никой не знаеше до последно, че ще ни качат във вагони за превоз на животни.\"   В препълнения концентрационен лагер Берген-Белзен условията на живот били още по-ужасни. Мнозина измирали от глад. Анита станала свидетелка дори на случаи на канибализъм. \"Аушвиц беше лагер, в който хората систематично бяха избивани\", пише тя в спомените си. \"В Белзен те измираха един по един\". Но дори и там музиката е свирела: Анита свири на чело в оркестър от 11 музикантки.     След освобождението на лагера от британската армия на 15 април 1945 година Анита Ласкер-Валфиш дава свидетелски показания на процеса за престъпленията в концлагера Берген-Белзен. След това заминава за Белгия, а през 1946 г. отива във Великобритания. В Лондон е сред първите членове на Английския камерен оркестър и свири в него до края на века. Ласкер се омъжва за пианиста Петер Валфиш, който също е родом от Вроцлав и преподава в Кралския музикален колеж в Лондон. Раждат им се две деца.   Наблюдателницата и крематориумът в Берген-Белзен през септември 1945 г.   От 1990-те години Анита Ласкер-Валфиш пътува често до Германия, гостува в училища и разказва на младите хора за живота си по време на националсоциализма и на Холокоста. \"Нужни ми бяха цели 50 години, за да мога изобщо да заговоря за това\", каза тя неотдавна в интервю за Баварското радио.   През юни 2015 година Анита Ласкер-Валфиш е сред поканените живи свидетели на Холокоста да посетят заедно с кралица Елизабет Втора бившия концентрационен лагер Берген-Белзен. Червеният пуловер, който е носила навремето в лагера, е изложен в Имперския военен музей в Лондон. През 2016 г. Анита Ласкер-Валфиш е отличена с наградата за разбирателство и толерантност на Еврейския музей в Берлин.   Днес тя е на 92 години и живее в Лондон. В речта си в Бундестага на 31 януари т. г. по повод 73-та годишнина от освобождаването на Аушвиц тя предупреди за възраждащия се антисемитизъм в Германия. И все пак посланието ѝ беше оптимистично: \"Докато дишам, се надявам. Разговарях с хиляди ученици. Ако дори само десетина от тях са разбрали предупрежденията ми и ги следват, аз ще съм напълно доволна.\"", "date": "2018.02.03", "title": "\"Виолончелото спаси живота ми\""}
{"url": "http://www.classa.bg/%D1%81%D0%B2%D1%8F%D1%82/item/378153-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BA%D0%BE%D0%B4-%D0%BD%D0%B5-%D0%B4%D0%B8%D1%88%D0%B0%D0%B9", "text": "          България и Полша знаят за какво иде реч: срещу тях вече има открити наказателни процедури заради мръсния въздух. Скоро същата участ може да сполети и още 9 държави от ЕС: Германия, Франция, Великобритания, Италия, Испания, Чешката република, Унгария, Румъния и Словакия. Тяхното прегрешение е, че не са изпълнили изискванията на Комисията за чистотата на въздуха.     В над 130 града в Европа се измерват завишени стойности на азотен двуокис и фини прахови частици, от които 70 са в Германия. Страните-членки имаха на разположение цели 7 години да направят нещо по въпроса, но само 5 от 28-те изпълняват изискванията. България също е сред нарушителите – в някои райони на страната са измерени стойности на фините прахови частици над допустимите горни прагове. ЕК не желае повече да толерира бездействието на страните-нарушителки. В случая деветте страни получават срок до края на следващата седмица да преработят стратегията си и да предложат мерки, които наистина ще доведат до резултати.     Бездействие може би не е най-точната дума. Защото, поне в Германия, се полагат усилия за решаването на проблема. Така например още през 2009 г. германското правителство прие Национален план за електромобилност, според който до 2020 г. по пътищата на страната трябва да се движат 1 милион електрически автомобила. Дори беше въведена държавна премия за покупката на електромобил, но очевидно целта няма да бъде постигната. Работи се и върху преминаването на градския транспорт към екологично чисти горива. Но и това не е достатъчно. Независимо от всичко министърът на околната среда Барбара Хендрикс се опита по-рано тази седмица в Брюксел да представи за успех всички тези мерки. Новият екшън-план сега се нарича „Моментна програма чист въздух 2017-2020\". Само през тази година ще бъдат похарчени 1 милиард евро за нови автобуси за градския транспорт, разчита се и на това, че ще нараства броят на електромобилите по пътищата и на пътниците във влаковете.    Приети са и нови транспортни концепции за Щутгарт, Мюнхен и Кьолн, които са сред градовете в Германия с най-лош въздух за дишане. Като цяло броят им е спаднал от 90 на 70 . Като успех министър Хендрикс се опита да продаде в Брюксел и факта, че концентрацията на азотен двуокис във въздуха е спаднала с 5 процента през миналата година.   Министър Барбара Хендрикс и ресорният еврокомисар Кармену Вела   Критиците обаче бяха прави, че това няма да убеди ЕК. Според тях мерките били нещо като усилие „да се изкъпеш, но без да се намокриш\". Те обвиняват правителството, че му липсва политическа воля за справянето с проблема.   През миналата година в Европа за първи път е бил произведен повече ток от възобновяеми енергийни източници (вятър, слънце и биомаса), отколкото от въглища. Но това не е довело до намаляване на съдържанието на въглероден двуокис в атмосферата. Причините за това са три: в Европа падат все по-малко валежи, вкл. от сняг, и водноелектрическите централи произвеждат все по-малко електричество; намалява делът на ядрената енергия при нарастващо потребление в страните от ЕС, като липсата се запълва с ток от изкопаеми твърди горива, които са сред най-големите замърсители на въздуха; и трето - повишило се е потреблението на нефт и газ за отопление и в транспорта, които са сред причинителите на парниковия ефект.   Въпреки това експертите са на мнение, че до 2030 година е възможно делът на електроенергията от възобновяеми източници да достигне 35 процента от общото производство. За изпълнението на тази цел обаче европейските страни трябва да положат значително повече усилия, отколкото досега. Резултатите от тях няма да са толкова бързи. Но ЕК дава на страните-нарушителки срок до края на другата седмица, за да предложат по-ефективни мерки.     Велосипедитски в Кьолн - един от градовете в Германия с най-лош въздух за дишане   Заплахата с откриване на наказателни процедури не е от вчера – отдавна ЕК говори за това, че може да предприеме такива мерки. Но това е тежка бюрократична процедура, която може да се проточи дълги години. И правителствата на засегнатите страни го знаят отлично. Което пък прави тази наказателна мярка много неефикасен инструмент. И ресорният еврокомисар трябва да го знае.   До края на другата седмица едва ли ще се промени нещо съществено. Факт е също, че много европейски икономики не са в състояние да изпълнят амбициозните предписания на ЕК за чистотата на въздуха. И може би е време Брюксел да помисли дали с тези мерки и с тази своя политика ни приближава към целта – да бъде опазено здравето на хората. Или ни отдалечава от нея.", "date": "2018.02.03", "title": "Германия: код \"не дишай\""}
{"url": "http://www.classa.bg/%D1%81%D0%B2%D1%8F%D1%82/item/378154-%D1%80%D1%83%D1%81%D0%BA%D0%B8-%D1%81%D0%BF%D0%B5%D1%86%D0%BD%D0%B0%D0%B7%D0%BE%D0%B2%D0%B5%D1%86-%D1%80%D0%B0%D0%B7%D0%B3%D1%80%D0%BE%D0%BC%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%BE%D1%80%D1%81%D0%BA%D0%B8-%D0%BF%D0%B5%D1%85%D0%BE%D1%82%D0%B8%D0%BD%D0%B5%D1%86-%D0%B2%D0%B8%D0%B4%D0%B5%D0%BE", "text": "Боецът от спецназ «Алфа» не остави нито един шанс на офицера от елитната американска част Force Recon. \r\n   Боецът от спецназ «Алфа» Дмитрий Степанов и представителя на Силите за специални операции от морската пехота на САЩ Денис Лейн направиха истински спектакъл пред ползвателите на социалните мрежи от САЩ. \r\n   Реакцията на американските ползватели на интернет не е изненада, защото руският спецназовец реално разгроми американския морски пехотинец. \r\n   «Американският спецназ вероятно е бил обучаван от Обама», пишат ползвателите на интернет. \r\n   Боецът от спецназ на Русия «Алфа» не остани нито един шанс на офицера от елитната американска част Force Recon. \r\n     \r\n     Руснакът демонстрира брилянтно превъзходство. \r\n   При това самите американци, ползватели на мрежата, посочват, че техният сънародник е показал защо по целия свят не обичат Америка. \r\n   «В реалния живот, в политиката, в спорта….САЩ винаги са високомерни, но при този руснак изглеждат са само безсилни и тъпи», пишат още ползвателите на мрежата. \r\n   «Войнът на Макдоналдс срещу хиперборейската сила на природата… Срещу тези бойци е безполезно да се прави каквото и да е», споделят мнение ползвателите на интернет. \r\n              ", "date": "2018.02.03", "title": "Руски спецназовец разгроми американски морски пехотинец (ВИДЕО)"}
