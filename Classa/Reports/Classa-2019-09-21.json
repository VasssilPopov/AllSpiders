{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400003-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BB%D0%B8%D1%86%D0%B5%D0%BC%D0%B5%D1%80%D0%BD%D0%BE-%D0%B5-%D0%B4%D0%B0-%D0%BA%D0%B0%D0%B6%D0%B0,-%D1%87%D0%B5-%D1%81%D0%BC%D0%B5-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%81-%D0%B1%D0%BE%D1%80%D0%B8%D1%81%D0%BE%D0%B2", "text": "Премиерът Бойко Борисов се обадил на бившия си заместник Цветан Цветанов и го попитал в прав текст дали смята да прави политическа партия – това обясни самият Цветанов в ефира на bTV.     Бившият шеф на парламентарната група на ГЕРБ отрекъл. “Да кажа, че имаме приятелски отношения с Борисов, ще бъде лицемерно”, заяви Цветанов. “Тези, които му говорят, му обясняват това /че ще прави партия/. Познавам манталитета на хората около Борисов. Те са такива, които му казват това, което иска да чуе, но не и реалното състояние на нещата в страната”, обясни Цветанов. “Подмазвачи ли – попита го водещата Жени Марчева.      “Вие го казахте”, отвърна Цветанов. Бившият лидер на ГЕРБ заяви, че не поддържа никакви активни отношения с бившата си партия. “Да кажа, че имаме приятелски отношения с Борисов, ще бъде лицемерно”, заяви Цветанов. Цветанов отрече да има реваншистки чувства към ГЕРБ.      В същото време подчерта, че е обект на атаки, без да конкретизира откъде идват те. “Чух че купувам ЧЕЗ, чух че купувам медии, чух че стоя зад скандалите в БНР, чух че Евроатлантическия-център стои зад атаката на НАП, моля ви се”, каза той.", "date": "2019.09.21", "title": "Цветан Цветанов: Лицемерно е да кажа, че сме приятели с Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400004-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%BD%D0%B0-%D0%B2%D0%BC%D1%80%D0%BE-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D1%81%D0%BE%D1%84%D0%B8%D1%8F", "text": "Евродепутатът Ангел Джамбазки е кандидатът на ВМРО за кмет на София, съобщи днес лидерът на партията Красимир Каракачанов.      Това е една силна кандидатура, която не само се наложи като национален политик и лидер, а и която – за разлика от други – има своя немалък опит като общински съветник и човек, борил се за проблемите в София, заяви Каракачанов.", "date": "2019.09.21", "title": "Ангел Джамбазки е кандидатът на ВМРО за кмет на София"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/400005-%D0%B0%D0%BD%D0%B0%D0%BB%D0%B8%D0%B7-%D0%BD%D0%B0-%D0%BF%D1%80%D0%BE%D1%84-%D0%BB%D1%8E%D0%B4%D0%BC%D0%B8%D0%BB-%D0%B3%D0%B5%D0%BE%D1%80%D0%B3%D0%B8%D0%B5%D0%B2", "text": "    Строго секретно: искам да кажа, да не се публикува в медиите във вашите страни, тъй като в България ще бъда разкрит на момента! Скъпи поръчители, поради липса на достатъчно хартия си позволявам да изпратя моя анализ на електронната ви поща, тъй като и без това сте наясно, че като добросъвестен български гражданин и съгласно българските политически и “научни” традиции виждам във всяка една от вашите дълбоко уважаеми държави потенциален спасител на моето мило Отечество, което никога в историята си не си е и помисляло, че наистина може да бъде свободна и независима държава! Съвпадението, ако евентуално си го помислите, с предстоящия празник, отбелязващ “Независимостта на България”, е абсолютно случайно, тъй като и в  предишните си доклади към всички вас, вкупом и поотделно, съм споделял уникалния български абсурд да честваме “Независима България”, но в  същото време да сме тотално подчинени на онова, което всяка от вашите  страни разпорежда в едно или друго историческо време! Така е и днес, скъпи партньори, приятели, господари и мои водещи офицери, където и да се намирате по света!     Преди всичко и днешните български политически елити, които в същото време са резултат от българската колективна психика, следват нашенската си историческа традиция да се кълнат във вярност към всяка една от вашите държави, когато са правили съответния “цивилизационен избор”: нашите български фашисти се възприемат като по-големи фашисти от италианските фашисти и германските национал-социалисти на Хитлер; нашите български комунисти винаги смятат, че са повече комунисти, отколкото съветските комунисти от бившия братски Съветски съюз; днешните наши български демократи преживяват непоколебимото си  убеждение, че са по-истински демократи от всички ваши “елити” и “обикновени” хора, въпреки че огромната част от тях са или с тежки наследствени корени от бившата комунистическа партия, или откровени агенти на бившата Държавна сигурност от преди 10 ноември 1989 г., или тежки Мутри от т.нар. “преход”!… Впоследствие, скъпи поръчители, си позволявам да ви приветствам за вашето дълбоко осмислено проникновение да не обръщате внимание на толкова незначителни български подробности – става дума за това, че наистина няма абсолютно никакво значение дали ще общувате с Андрей Луканов, с Иван Костов, със Симеон Сакскобурготски и т.н. или от десет години насам с бившия силовак, но и премиер на страната Бойко Борисов! Защото всички те, а и принадлежащите им  партии, виждат само и единствено във всички вас, вкупом или поотделно, гаранти за оцеляването и за бъдещето на България, но и гарантираното от вас тяхно присъствие във властта в България, което чрез вашето покровителство да им позволява да правят каквото си искат в нашите вътрешни работи – кражби, полицейски произвол, тотална медийна цензура и репресии срещу всеки инакомислещ свободен журналист със съвест, прокурорска диктатура и съдебен произвол спрямо всяко различно от това на съответната власт мнение!… И накрая, скъпи поръчители, мои партньори, приятели и водещи офицери, искам да ви предупредя, че съгласно българските традиции, ако в един момент нашите български “елити” привиждат във вас вечния “брат”, “спасител” и верен “приятел”, то това съвсем не означава, че в една бъдеща историческа ситуация вие няма да бъдете обявени от следващите български “елити” за “врагове”, за “неприятели” и за “противници” на българския просперитет, каквото и да означава това. Означава, впрочем, защото последващите български политически “елити” ще искат от всеки един от вас бъдещ “брат” да ги пазите и да им осигурявате безметежното съществуване на тотални господари на живота на българските граждани в собствената им Родина! Ако, разбира се, след няколко десетилетия такава държава България изобщо ще съществува, тъй като милиони нейни граждани я напуснаха и продължават да я напускат, усещайки може би инстинктивно, че благодарение на нейните “елити” тя няма никакво бъдеще!… Кодово наименование на справката: “Независима България!”. Проф. Людмил Георгиев, шпионин на свободна практика Честит “Ден на независимостта”!…      ", "date": "2019.09.21", "title": "Анализ на проф. Людмил Георгиев"}
{"url": "http://www.classa.bg/%D1%81%D0%B2%D1%8F%D1%82/item/400006-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%BD%D0%B0-%D0%B8%D1%80%D0%B0%D0%BD-%D0%B4%D0%B0-%D0%BF%D0%BE%D0%BA%D0%B0%D0%B6%D0%B5-%D0%BD%D0%B0-%D1%81%D0%B0%D1%89,-%D1%87%D0%B5-%D0%BD%D0%B5-%D1%81%D0%B0-%D0%B2%D1%81%D0%B5%D1%81%D0%B8%D0%BB%D0%BD%D0%B8", "text": "Иран няма право да внася оръжие, а Саудитска Арабия има една от най-модерните армии в света, изцяло въоръжена от САЩ. От Техеран показаха обаче по впечатляващ начин, че стига да искат, могат лесно  да ги бламират.       Правителството в Рияд не се съмнява, че Иран стои зад нападенията срещу рафинерии в Саудитска Арабия. Разследванията били доказали, че ракетите не са изстреляни от Йемен на югозапад, а от север. Съединените щати още в края на миналата седмица обвиниха Иран за нападенията. Но еднозначни доказателство за това и досега няма. Отговорност за нападението, което временно намали саудитското нефтено производство наполовина, поеха съюзените с Иран хути от Йемен. Срещу тях Саудитска Арабия води война от четири години насам - война, в която загинаха и много цивилни граждани. В официално писмо до САЩ иранското външно министерство отхвърли каквото и да било участие в нападенията срещу саудитските рафинерии. \"Иран няма нищо общо с атаката\", се подчертава в писмото, предадено на САЩ чрез швейцарското посолство в Техеран. В Иран Швейцария представлява дипломатическите интереси на Съединените щати. \"Ако срещу Иран бъде проведена (военна) акция, ние ще отвърнем незабавно и измеренията биха били неограничени\", пише още в писмото.     \"Стратегията на Техеран е точно тази: ако Иран бъде нападнат, целият регион ще бъде въвлечен във война, казва журналистката Фарзане Роостай. Тя не вярва, че Иран няма нищо общо с нападенията срещу саудитските рафинерии. \"Близко до ума е предположението, че Иран опитва, с помощта на хутите или на други шиитски милиции, да блоксира действията на САЩ.\" Убождания, от които боли  –  как Иран бламира Саудитска Арабия През май 2018 САЩ едностранно напуснаха международното ядрено споразумение с Иран и подеха стратегия на \"максимален натиск\", налагайки на Техеран всеобхватни санкции. Американският президент обяви, че по този начин иска да принуди Иран към сключването на ново споразумение, което да обхваща и иранската политика в региона, както ракетната му програма. Саудитска Арабия, най-важният съюзник на САЩ в Персийския залив и основен враг на Иран, подкрепя американската политика. Същевременно между Саудитска Арабия и Иран цари опасна борба за надмощие в Близкия изток. Но Иран не може да внася оръжие, защото резолюция 2231 на Съвета за сигурност на ООН от 2015 забранява това, докато Саудитска Арабия е сред държавите с най-големи разходи за въоръжение в света. \"Саудитска Арабия е най-важният купувач на американско оръжие. Десет процента от целия американски оръжеен износ заминават за Саудитска Арабия\", казва експертът по въпросите на Близкия изток Михаел Людерс. \"Въпреки това няколко доста елементарни дрона да достатъчни, за да блокират възлови части от нефтената промишленост на страната. Това бе невероятен позор за Саудитска Арабия\", коментира Людерс. отбраната Мохамед бин Салман определя нападението с дрон като \"тест на волята на международната общност да реагира на подобни деяния, които застрашават сигурността и стабилността\". Американският президент Тръмп обяви, че \"значително ще засили\" санкциите срещу Иран. Иран под натиск - и отвътре Иран и сега е под огромен натиск в резултат на американските санкции. В страната почти всеки ден има нови протести, които биват брутално потушавани от силите за сигурност, както в понеделник в Арак, в западната част на Ирак. Стотици работници от HEPCO - най-голямата фирма за тежко машиностроене в страната и в региона на Близкия изток - излязоха на протест заради това, че от юни не са получавали заплати. Тяхната  фирма е пред фалит. Нарастващият натиск отвън и отвътре оказва въздействие. \"Стратегическото търпение на Иран е на изчерпване\", казва Ели Геранмайе, експертка по Иран в Европейския съвет по  външни отношения (ECFR). Иран най-напред се надяваше, че европейците и китайците ще успеят да изработят един вид икономически пакет за него. Това щеше да даде възможност на Иран спокойно изчака следващите избори в САЩ и да се надява, че те ще бъдат спечелени от представител на демократите, смята Геранмайе. Но липсващите приходи от нефт и тежко икономическо положение в страната провалиха този план. Реакцията на Иран? Първоначално той започна с премерени стъпки да нарушава задълженията си по ядреното споразумение. А сега Иран явно засилва и натиска на регионално ниво, твърди Геранмайе. Приоритетът на Иран: приходите от нефта Макар и да е неясно до каква степен Иран стои зад нападенията, неговите военни възможности и ударната сила на асиметрично водената от него война станаха точно толкова очевидни, колкото и уязвимостта на световното снабдяване с енергия. Така Иран застана в центъра на вниманието на световната общност. И изглежда готов на всичко, за да остане там, докато постигне най-важната си цел: отмяната на американското петролно ембарго.", "date": "2019.09.21", "title": "Стратегията на Иран: да покаже на САЩ, че не са всесилни"}
{"url": "http://www.classa.bg/%D1%81%D0%B2%D1%8F%D1%82/item/400007-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D1%81%D0%BC%D1%8F%D1%82%D0%B0%D1%82,-%D1%87%D0%B5-%D1%80%D1%83%D1%81%D0%BA%D0%B8%D1%8F%D1%82-%D0%BC%D0%B8%D0%B3-41-%D1%89%D0%B5-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%E2%80%9C%D1%85%D0%B0%D1%80%D0%B0%D0%BA%D1%82%D0%B5%D1%80%D0%B8%D1%81%D1%82%D0%B8%D0%BA%D0%B8%E2%80%9D", "text": "Китайското издание на “Соху” оцени перспективите на най-новия руски изтребител-прехващач от пето поколение МиГ-41. Авторите от “Соху” обръщат внимание на факта, че разработката на изтребителя МиГ-41 наближава своя логичен завършек. Предполага се, че първият самолет ще започне да влиза в армията още през 2025 година. Характеристиките на тази платформа включват нейните усъвършенствани стелт характеристики, както и невероятно висока скорост (4-4.3 Мах). „ отбелязват китайските журналисти. Особен интерес представляват материалите, които руските инженери използват в този самолет. Както знаете, летенето с такива високи скорости е придружено от така наречената “термична експлозия”, има рязък скок на температурата на повърхността на самолета. В САЩ, за да се справят с този проблем, използват специална титанова сплав, но в крайна сметка се отказват от това решение. В тази връзка е любопитно как тази ситуация ще бъде решена в Русия.     Ако разработчиците на МиГ-41 успеят да реализират своите идеи, възможно е този самолет да бъде приписан не към пето, а направо към шесто поколение изтребители. По-рано в медиите се появи информация, че машината може да има безпилотна версия. Китайските журналисти дори на шега предположиха, че техническата мощ на супер-самолета МиГ-41 ще бъде достатъчна за борба с извънземни. „ “, съобщават авторите от “Соху”. Най-вероятно Миг-41 ще бъде оборудван с хиперзвукова ракетна система “Кинжал”. Смята се, че никоя система за противоракетна отбрана в света не може да спре тези ракети. По този начин Министерството на отбраната на Руската федерация ще получи, ако не идеална, то бойна система, близка до идеалната.    ", "date": "2019.09.21", "title": "Китайските медии смятат, че руският МиГ-41 ще притежава космически “характеристики”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/400008-%D0%B7%D0%B0%D1%89%D0%BE-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%BC%D0%B5-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD-%D0%BC%D0%BE%D1%82%D0%B8%D0%B2%D0%B8%D1%82%D0%B5-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D1%81%D1%8A%D0%B4%D0%B8%D0%B8", "text": "Тримата магистрати от Софийския апелативен съд (САС), решили австралиеца Джок Полфрийман, излязоха със становище по казуса, в което обясняват причините за решението си. Председател на съдебния състав е Калин Калпакчиев, а членове са Весислава Иванова и Виолета Магдалинчева. В началото на становището си те обясняват, че правят уточнението, защото съзнават, че обществото следва да бъде информирано за позицията на съда, чиито процесуални действия трябва да бъдат поднесени на достъпен и ясен език. Институтът на условното предсрочно освобождаване e уреден в почти всички правни системи по света. Той не е инструмент нито за преразглеждане на влязлата в сила присъда, нито за редуциране на наложеното с нея наказание. Единствената му легитимна цел е насочена към разрешаване на въпроса дали осъденият може и да не изтърпи докрай определеното с присъдата наказание, като му бъде определен изпитателен срок, обясняват магистратите от САС. Условно предсрочно освобождаване може да се постанови по отношение на осъден за всяко престъпление независимо от неговата тежест и вид (с изключение на доживотен затвори и доживотен без замяна). На първо място, осъденият трябва да е изтърпял фактически половината от наложеното му наказание, а в случаите на рецидив – 2/3 от него. Другата предпоставка, която се явява и най-честият предмет на спор в съдебните производства, е осъденият да е дал доказателства за своето поправяне. Тя подлежи на конкретна преценка, основана на доказателствата по делото. Когато не се установява риск за общественото спокойствие и са налице убедителни данни за поправяне на осъдения, които не подлагат на съмнение успешното реализиране на целите на наказанието спрямо него, то съдът е длъжен да съобрази тези обстоятелства. По делото за предсрочно условно освобождаване на Джок Полфрийман спорно е било единствено дали осъденият е дал доказателства за своето поправяне. Съдът е приел, че това е така, защото при престоя си в затвора осъденият е имал 12 награди. Освен това всички дисциплинарни наказания, които са му наложени, са били заличени по силата на закона (чл. 109 от ЗИНЗС) или като награда за доброто му поведение от самата затворническа администрация. Полфрийман е участвал активно във всички достъпни курсове за обучения и квалификация, включително е овладял писмено и говоримо български език и е успял да завърши висше образование, допълват съдиите. Те отчитат и че австралиецът е подпомагал пенитенциарните власти при контактите им с други лишени от свобода чужди граждани, полагал е труд, включително (по негова инициатива) без да получава възнаграждение за това. Регистрирал е сдружение, развило и развиващо активна дейност в обществена полза, а от докладите на затворническата администрация е видно, че през годините на изтърпяване наказанието поведението на осъдения бележи прогрес, което е довело до снижаване на рисковете от рецидив при него в много ниски стойности. Същите доклади съдържат позитивни данни по отношение личността на осъдения, включително констатацията, че \"лишеният от свобода напълно приема отговорността от извършеното, разбира мотивите за него и признава вредата от поведението си\", посочват тримата магистрати. Те са взели предвид и факта, че полученото обезщетение от издадено в негова полза решение на Европейския съд по правата на човека (ЕСПЧ) е преведено по сметка на пострадалите лица. \"При тези данни, съдържащи се в личното досие на осъдения, и позоваващи се на информация от затворническите власти, които са имали най-пряк досег с него в периода на изтърпяване на наказанието, съдът е приел, че по време на изтърпяване на наказанието е настъпила промяна у осъдения, която е изпълнила втората предпоставка по чл. 70 от НК\", допълват магистратите. \"Съгласно чл. 439а, ал. 3 от НПК размерът на неизтърпяната част от наказанието не може да бъде основание за отказ от постановяване на условно предсрочно освобождаване, ако цялостното поведение на осъдения по време на изтърпяване на наказанието е било положително\", се казва още в становището. Практика на съдилищата по сходни или близки хипотези показва, че прилагането на института на условното предсрочно освобождаване в конкретния казус и по отношение на конкретния лишен от свобода не е прецедентен случай. Производството по делото е протекло в три публични съдебни заседания. Крайният съдебен акт също е бил обявен публично, като пълният му текст бе публикуван по-рано днес и може да бъде открит в сайта на съда. През юли 2011 г. Върховният касационен съд (ВКС) окончателно  , но той е в ареста от декември 2007 г., когато след спор и сбиване уби студента Андрей Монов и рани Антоан Захариев в центъра на София. , че има осигурена работа както в Австралия, така и в България. Без значение дали ще остане в страната той твърди, че иска да продължи дейността си като част от Българското затворническо дружество и да инициира реформи в институциите и най-вече в системата на затворите, като посочва, че това се е превърнало в негова \"страст\". Решението на съдиите предизвика въпроси, коментари и реакции както от близките на пострадалите, така и от премиера Борисов и представители на няколко политически партии. Преди месец, когато Полфрийман отново поиска да излезе предсрочно от затвора, адвокатът му Калин Ангелов обясни, че той е подавал много жалби, но не е използвал физическо насилие, а е  , но бил наказван. В затвора той стана председател на затворническо сдружение, което се бори за правата на лишените от свобода. Заради тази му инициатива неговата сънародничка Каролайн Стейпълс го  в класацията на Българския хелзинкски комитет (БХК), което предизвика обществен скандал и правозащитната организация  . Преди години австралийските власти поискаха Полфрийман да бъде трансфериран в родината си, където да изтърпи остатъка от присъдата си, но главният прокурор Сотир Цацаров отказа, като се мотивира, че тогава осъденият е извършвал множество груби нарушения на правилата и многократно е бил наказван в затвора.", "date": "2019.09.21", "title": "Защо освободихме Полфрийман - мотивите на тримата съдии"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/400009-%D1%81%D0%B8%D0%BB%D0%B2%D0%B8%D1%8F-%D0%B2%D0%B5%D0%BB%D0%B8%D0%BA%D0%BE%D0%B2%D0%B0-%D0%B2%D1%81%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D1%85%D0%BE%D1%80%D0%B0-%D1%89%D0%B5-%D1%80%D0%B8%D1%81%D0%BA%D1%83%D0%B2%D0%B0%D1%82-%D0%B4%D0%B0-%D0%B7%D0%B0%D0%B4%D0%B0%D0%B2%D0%B0%D1%82-%D0%B2%D1%8A%D0%BF%D1%80%D0%BE%D1%81%D0%B8-%D1%81%D0%BB%D0%B5%D0%B4-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%B1%D0%BD%D1%80", "text": "Оставам в БНР, няма да се откажа сама от работата си. След такава криза обаче все по-малко хора ще рискуват да задават въпроси, защото знаят какво може да им се случи. Това каза в предаването \"Тази събота\" по бТВ журналистката Силвия Великова, която беше свалена от ефира на програма \"Хоризонт\", а след разразилия се скандал бе върната като водещ.         \"Усещането \"да си задраскан\" е ужасно, много е обидно. В рамките на няколко часа ту плаках, ту се смях истерично. Започнаха да пишат колеги и разбрах, че е имало смисъл това, което правя. Получих голяма подкрепа”, разказа Силвия Великова пред бТВ. \"Очевидно СЕМ ще направят това, срещу което като съдебен репортер многократно реагирам, а именно всичко в тази държава да се решава от прокуратурата”, допълни тя. Силвия Великова каза, че остава актуален въпросът защо е била върната на работа след обаждане на премиера Бойко Борисов, ако нейният генерален директор не е под натиск. \"Политиците имат нужда не от държачи на микрофони, а от хора, които да ги поставят в некомфортна среда и да им задават въпроси. Иначе няма нужда от нас. Казусът ни дава шанс да се опитаме да се измъкнем всички заедно от ситуацията, която ни е поставила там, където сме”, каза още Силвия Великова.", "date": "2019.09.21", "title": "Силвия Великова: Все по-малко хора ще рискуват да задават въпроси след кризата в БНР"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400010-%D0%BB%D1%8A%D1%81%D0%BD%D0%B0-%D1%81%D1%82%D1%80%D0%B0%D1%88%D0%B5%D0%BD-%D0%BF%D0%BE%D1%80%D0%BE%D0%BA-%D0%BD%D0%B0-%D0%BC%D0%B0%D1%80%D0%B8%D0%B0%D0%BD%D0%B0-%D0%BC%D0%B0%D1%80%D0%B8%D0%BD%D0%BE%D0%B2%D0%B0", "text": "Една от най-атрактивните участнички във \"Фермата\" изуми всички в продукцията с порока, от който страда. Бившата \"Мисис България\" и организатор на конкурси за красота Мариана Маринова хвърли в ужас всички!     Причината е от порок, с който не може, но и не иска да се пребори. Атрактивната брюнетка не издържа и ден без да пуши, а никотиновият глад я докарва до истерия.  След като съотборниците й от тима на чорбаджиите предпочетоха да вземат от наставника си кафе, вместо тютюн, Мариана се почувства пренебрегната и категорично отказа да се труди.   Според нея огромните й усилията да подобри условията на живот във \"Фермата\" не са оценени подобаващо, а трябвало да бъдат възнаградени поне с един пакет цигари. \"Губите ме като работник. Дадох си гъ*а да измажа тези стени, за да си получа тъпите цигари! Сега се чувствам зле!\", проплака Маринова и се изолира в спалнята.     Откакто е в аграрното риалити Мариана Маринова показа, че върти мистрия с лекотата, с която реди тиарите върху главите на победителките в конкурсите й. Мъжете в чорбаджийската ферма не скриха възхищението си от уменията й на строител, а съотборникът й Ивайло Шопски се опита да я върне в играта. \"Ела да покажеш на всички коя си, ела да мачкаш!\", надъха я той. Обидената Мариана обаче не се пречупи.     \"Не съм влязла тук, за да показвам коя съм. Хиляди пъти казах, че ще работя здраво, за да си получа като награда цигарите, но никой не ме отрази.   В живота лекарите и пожарникарите също протестират, защото трудът им е недооценен\", отсече Маринова, която влезе във \"Фермата\" със заявката, че интелектът й е по-голям от силиконовите й импланти.", "date": "2019.09.21", "title": "Лъсна страшен порок на Мариана Маринова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400011-%D1%88%D0%B5%D1%84%D0%BA%D0%B0-%D0%B2-btv-%D1%85%D0%B2%D1%8A%D1%80%D0%BB%D0%B8-%D0%BE%D0%BA%D0%BE-%D0%BD%D0%B0-%D0%B8%D1%86%D0%BE-%D1%85%D0%B0%D0%B7%D0%B0%D1%80%D1%82%D0%B0,-%D0%B8%D1%81%D0%BA%D0%B0-%D0%B4%D0%B0-%D0%B3%D0%BE-%D1%80%D0%B0%D0%B7%D0%B2%D0%B5%D0%B6%D0%B4%D0%B0", "text": "Откакто стана част от журито на \"България търси талант\", Ицо Хазарта буквално се е видял в чудо. Причината обаче, не са само всестранните таланти, които трябва да оценява, но и напориста блондинка с власт, която го следва на всяка крачка из телевизията. Дамата заема шефска позиция в bTV и щом види Христо Петров, както е истинското име на рапъра, загубва ума и дума. Русокосата изкусителка все си намирала причина да се завърти около Хазарта и да споделя активно времето му.     Напористата мениджърка се познавала отдавна с Ицо Хазарта, но едва преди няколко месеца си станали по-близки покрай шоуто \"България търси талант\", пише \"Хотарена\". Не й пречи дори факта, че вече 11 години рапърът е щастливо женен от години за красивата балерина и стилистка Женя Димова, от която има и дъщеря.     Изпълнителят има дъщеря и от първия си брак, който обаче просъществувал съвсем за кратко. Колегите на амбициозната шефка в bTV са потресени от волното й поведение, както и от факта, че не се крият и открито си флиртуват пред очите на всички. За телевизионерката се знае пък, че си пада по татуирани мачовци, нестандартни развлечения и силни питиета, и напълно се вписвала в типа жени, които Хазарта харесва.     И макар на външен вид шефката в bTV да не може по нищо да се сравнява с балерината Женя, компенсирала с хитрост и остър ум, за да примами в леглото един от най-хитовите родни рапъри.", "date": "2019.09.21", "title": "Шефка в bTV хвърли око на Ицо Хазарта, иска да го развежда!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400012-%D1%86%D0%B2%D0%B5%D1%82%D0%B5%D1%81%D0%BB%D0%B0%D0%B2%D0%B0-%D0%B3%D1%8A%D0%BB%D1%8A%D0%B1%D0%BE%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D1%81%D0%B0-%D1%82%D0%B0%D0%BA%D0%B8%D0%B2%D0%B0,-%D1%87%D0%B5-%D1%83%D0%B1%D0%B8%D0%B9%D1%86%D0%B8%D1%82%D0%B5-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87%D0%B8%D1%82%D0%B5-%D0%B8%D0%BC%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%B0%D0%B2%D0%B0-%D0%BE%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5", "text": "Поредният убиец е на свобода. В нашата татковина законите са така направени, че убийците, изнасилвачите и всякакви изроди, извършващи тежки престъпления, имат повече права от жертвите, от Тихите ангели, които са вече звездички на небето.     Искам съдиите, които постановяват тези решения, искам Станков и сие адвокатчета, които се пеняват по студията, че със съкратеното производство се спестявали пари, че никъде в кодекса не пишело, че трябва да има възмездие, всички те да се изправят срещу родителите и близките на УБИТИТЕ, да погледнат в пресъхналите им от мъка очи и за секунда да си представят, че ТЕ вместо да прегърнат детето си са го изпратили в ковчег, че са чували глухите удари на пръстта върху капака му, че чакат телефона им да звънне и да чуят „Мамо, тате, как си, идвам си, прибирам се до час“….а това няма да стане, защото те са в черната земя и са там заради изроди като полфрийман, илиян, северин, мартин и други подобия на хора, които са абсолютно безполезни биологични единици. Хайде, уважаеми грижещи се за правата на убийците, поправили се в затвора, влезте за секунда в обувките на почернените майки и бащи, обяснете им вашите аргументи, мотивирайте се, ако не ви е срам и страх от Бога. Професионално съм имала досег с хора, загубили близките си в резултат на тежки престъпления и ще ви кажа, че времето не лекува, че надраната до кръв душа си кърви до сетен дъх. И нямаме право да ги обвиняваме, че искали възмездие и справедливост, че не били хуманни. Никой няма право да ги обвинява, че изпитват болка, че са жертви. Това е извратено и аз не го приемам. Нито аргументите за разходите за съдопроизводство, нито глупотевините на жалката адвокатчица от тази сутрин, че в кодекса никъде не е записано нищо за възмездие. Аз съм зад жертвите и техните близки, аз искам те да получат справедливост, колкото и да ми струва това като данъкоплатец. И за сетен път си повтарям, че трябва да внимавам какво и как го правя, защото има Бог, който накрая въздава всекиму справедливост. Абсолютно никой не трябва да забравя това!!!!    ", "date": "2019.09.21", "title": "Цветеслава Гълъбова: В България законите са такива, че убийците и изнасилвачите имат повече права от жертвите"}
{"url": "http://www.classa.bg/%D1%81%D0%B2%D1%8F%D1%82/item/399993-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D0%B2-%D1%82%D1%83%D1%80%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80", "text": "Те са систематично унижавани, тормозени и сексуално насилвани: в препълнените турски затвори ЛГБТ-хората са подложени ежедневно на хомофобски атаки. Актуално изследване документира драматични човешки съдби.       44-годишната транссексуална Бусе Айдън е политическа затворничка в Турция от 24 години. Тя се чувства така сякаш е пленник на два затвора едновременно: зад решетките на строго охранявания турски затвор в Текирдаг и заточена в „грешното тяло“. Но от чувства никой не се интересува в затвора: от пет години Айдън чака за операция за смяна на пола. Накрая Министерството на здравеопазването отхвърля молбата ѝ с лаконичното обяснение, че нищо не налага подобна операция. От отчаяние тя започва гладна стачка, надявайки се, че по този начин ще се пребори за така желаната от нея операция. Когато и това не помага, в тоалетната на затвора тя сама си отрязва пениса.  Нейната адвокатка Ерен Кескин казва за ДВ: \"Законът всъщност е ясен: държавата би трябвало да поеме разходите за нейната операция.\" Кескин си обяснява отказа за операция с “ , отхвърлили молбата\".  В изолатора През август случаят с Айдън беше оповестен от една организация, следяща за условията в турските затвори. Така случаят стана достояние на широката общественост в Турция и породи огромно възмущение.      За Хилал Басак Демирбаш от изследователския екип този случай не е изключение, а само още едно доказателство за съществуващия структурен проблем в турските затвори. \"Там   биват държани в изолатори, особено ако в затвора няма други като тях\", казва тя. Друга причина, според нея, е систематичната пренаселеност на местата за изтърпяване на наказания в Турция. Тя дава пример с един затвор край Алания, в който се били събрали няколко  , но затворът бил толкова препълнен, че не е било възможно да се отдели помещение за тях и накрая те са изпратени в изолатора. Според Демирбаш, ЛГБТ-затворниците биват държани понякога повече от 8 месеца в изолация - наказание, предвидено обикновено само за осъдените за тежки престъпления.  За да бъдат предпазени от атаки и   от страна на хетеросексуалните затворници, лесбийките, гейовете или транссексуалните биват държани в отделни помещения, се посочва в проучването. Според неговите автори, има известно обостряне на чувствителността на служителите на затворите към проблемите на тази група хора. Но като цяло проявите на дискриминация, унизително отношение и сексуален тормоз си остават ежедневие.  Адвокат Айлин Кирикчу защитава няколко затворници от ЛГБТ-общността и посочва и други проблеми, с които се сблъскват нейните клиенти: „Когато влизат в ареста, транссексуалните жени често изразяват желание медицинският им преглед да бъде извършен от жени“. Това обаче рядко се случва, обяснява той. \"Това може да доведе до нежелано физическо съприкосновение, което се възприема от клиентите ми като сексуално изтезание.\" Също така някои се оплакват от сексуални посегателства по време на задържането им от страна на служители от мъжки пол. Решение ли са т.нар. \"розови отделения\"?  Още през 2014 г. турското правителство предложи да се създадат така наречените „розови отделения“ в турските затвори, които да гарантират безопасността на хомо- или транссексуалните затворници. Оттогава темата е на дневен ред, но засега не е направено нищо по въпроса. От друга страна активисти на ЛГБТ-общността и опозицията остро критикуват идеята. Според тях, това допълнително ще насърчи изключването на сексуалните малцинства от обществото. Демирбаш също е скептична към предложението на турското правителство. „Такъв затвор само би институционализирал съществуващата дискриминация“. По-смислено би било да се полагат повече усилия за бързо решаване на съществуващите проблеми, допълва наблюдателката.  ", "date": "2019.09.21", "title": "Транссексуален в турски затвор"}
{"url": "http://www.classa.bg/%D1%81%D0%B2%D1%8F%D1%82/item/399994-%D0%B4%D0%B5%D1%81%D0%BD%D0%B8%D1%82%D0%B5-%D1%81%D0%B0-%D0%BF%D0%BE-%D0%BD%D0%B5%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%B8-%D0%B8-%D0%BF%D0%BE-%D0%BC%D0%B0%D0%BB%D0%BA%D0%BE-%D1%81%D1%8A%D1%81%D1%82%D1%80%D0%B0%D0%B4%D0%B0%D1%82%D0%B5%D0%BB%D0%BD%D0%B8", "text": ". Ще обърна внимание на две такива изследвания, проведени във Великобритания и Белгия. Първото е публикувано в списание   и показва, че когнитивните способности на човека са свързани с това доколко той е десен или ляв. По-неинтелигентният по-малко размишлява, по-малко отворен е за различното мнение и е склонен да се придържа към различни пристрастия и предразсъдъци. Анализът на данни от две големи британски проучвания показва, че хора с по-ниска интелигентност в детството си като възрастни с много по-голяма вероятност се придържат към расистки възгледи и си обясняват света с някакъв враг, който е виновен за проблемите край нас. Техните когнитивни пристрастия им затварят очите за сложността на света, който ни заобикаля. Съответно се ориентират и към дясното политическо пространство (1). Второто изследване е на група белгийски учени и е публикувано в списание   Това са специалисти в областта на политическата психология с опит и в други проучвания, които показват, че привържениците на левите и на десните политически идеи и партии значително се различават по своите психологически характеристики. Учените изхождат от установения в редица проучвания факт, че хората с по-високи когнитивни способности не са склонни да се придържат към десни политически възгледи. В две изследвания белгийският екип от учени търси допълнителни корелации в това отношение, като свързва ориентацията към дясното или лявото и с емоционалните характеристики на човека. За тази цел е проучена връзката между емоционалните способности и политическата идеология на 983 белгийски студенти. Емоционалната способност се измерва с няколко теста – ситуационен тест за емоционално разбиране, ситуационен тест за управление на емоциите и тест за разпознаване на емоции. Това, което разкрива изследването, е, че липсата на емоционална интелигентност е свързана с десни политически възгледи. Такива хора са неспособни да разберат другите и да управляват своите емоции. Те с много по-голяма вероятност имат и съответни предразсъдъци и виждат света през десни политически очила. Хората, които са емоционално интелигентни, се характеризират с по-висока емпатия и способност да виждат различните гледни точки, по-отворени са към реалностите край себе си (2). В това отношение емоционално-психологически привържениците на десни възгледи имат характеристики, които доминират у богатите капиталисти, защитата на чиито интереси е типично за десните политици с тяхната много по-голяма подкрепа на капитализма. Множество изследвания показват, че Бедните са по-щедри от богатите и правят повече дарения от богатите. Богатството потиска емпатията и е свързано с висока степен на егоизъм (3). В едно изследване например се разкрива, че е много по-малко вероятно шофьори на скъпи коли да спрат на пешеходна пътека, за да дадат предимство на пешеходците, в сравнение с шофьорите на евтини коли. Друго изследване разкрива, че по-богатите са много по-малко склонни да чувстват състрадание към деца, болни от рак (4). Обяснимо е при това положение и сходството в психологическите характеристики на богатите и на тези, които са склонни да приемат десните политически възгледи, защитаващи интересите на богатата капиталистическа класа. Разбира се, следва да се имат предвид два важни момента. Първо, това, че изследванията показват, че по-неинтелигентните и по-малко състрадателните клонят към десни политически възгледи, е само корелация, установяваща доминираща тенденция. Второ, това, че някой се самонарича десен или ляв, не означава, че наистина е такъв. Може да се наричаш „ляв“ и да провеждаш на практика дясна и неолиберална политика, както стана с немалка част от левите в епохата на неолибералния капитализъм. Така стана с американската версия на лявото, което се отказа от Рузвелтовата социална държава и прие програмата  на Демократическата партия на САЩ, с която дойде на власт Бил Клинтън през 1992 г.  Същото бе и при „третия път“ на Тони Блеър при британските лейбъристи, както и при „Новия център“ на Герхард Шрьодер при германските социалдемократи, а и при тези европейски леви партии, които ги последваха в подобна политика. Завивайки със своите партии  надясно, те станаха съучастници във взривното нарастване на неравенството в своите страни, довело и до упадъка и маргинализацията на много от тези политически сили. Известно е, че основният критерий за разграничение между лявото и дясното е отношението към равенството – на първо място към социалноикономическото равенство, тъй като то в най-висока степен обуславя другите равенства или неравенства. Левите се отличават от десните по това, че техните политики предполагат по-голямо равенство. Ако неравенството нараства, то господстват десни политики и политици, за повечето от които са характерни когнитивните и емоционални характеристики, описани в изследванията на политическите психолози. Тъкмо това стана в България, където през 1989 г. – последната година на социализма,  Индексът на Джини, чрез който се мери неравенството е 21.7. Това  означава, че сме били общество с високо равенство. През 2006 г. след ликвидацията на селското стопанство и присвояването на българската индустрия и икономика от едно малко количество новопроизведени капиталисти и чужди авантаджии, намерили възможност да отмъкнат нещо от България, Индексът на Джини скочи на 32.1. А през 2017 г., след осем години консумация на „европейски ценности”,  той е станал 40.2 и днес България е страната с най-голямо неравенство в ЕС. В продължение на 30 години тя е крачила по посока Във всеки случай вероятно една от причините за рухналите образователни достижения и за деинтелектуализацията на българското общество е фактът, че на предни управленски позиции излязоха  хора с по-ниски когнтивни и емоционални способности. Неслучайно българското общество е с най-ясно проявени резултати от дясна политика в ЕС през изминалите 30 години – най-голям дял от новосъздавания продукт се преразпределя към наши и чужди капиталисти, с най-голямо и непрекъснато нарастващо неравенство сме, имаме най-висока степен на подчинение на здравеопазването на пазара и затова и българите са с най-висока заболеваемост и смъртност.        ", "date": "2019.09.21", "title": "Десните са по-неинтелигентни и по-малко състрадателни"}
{"url": "http://www.classa.bg/%D1%81%D0%B2%D1%8F%D1%82/item/399995-%D0%BE%D1%86%D0%B5%D0%BD%D0%B8%D1%85%D0%B0-%D0%B1%D1%80%D0%BE%D1%8F-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BD%D0%B0%D1%82%D0%BE", "text": "Ако обикновен конфликт между НАТО и Русия се превърне в ядрена война, около 34 милиона души ще загинат от двете страни в първите часове на конфронтацията, пише The Independent, позовавайки се на проучване на учени от Принстънския университет. Според изследователите, в точно такъв конфликт, който ще започне с „предупредителни ядрени удари“ и ще превърне Европа в обгорена пустиня, поне 90 милиона души ще загинат. Ако обикновен конфликт между САЩ и Русия стигне твърде далеч и ескалира в ядрена война, в него ще загинат над 90 милиона души, пише The Independent, позовавайки се на нов модел, представен от западните изследователи. Според екипа на Принстънския университет през последните две години подобен сценарий е станал „значително” по-вероятен поради факта, че и двете страни започнаха да изоставят контрола над оръжията.     Симулацията, проведена от експерти по програмата за наука и световна сигурност в Принстън, показа, че 34 милиона души ще загинат в първите часове на пълномащабна ядрена конфронтация с 57 милиона ранени. В същото време изчисленията не отчитат жертвите на радиоактивните изпадания и другите вредни ефекти от ядрената война. Опустошението в световен мащаб ще означава и превръщане на цяла Европа в пепел. Според учени от Принстън подобна катастрофа може да настъпи в резултат на изострянето на конвенционална война между Русия и НАТО. „С надеждата да спре напредъка на САЩ и НАТО, Русия нанася предупредителен ядрен удар от базата си близо до Калининград. В отговор НАТО провежда единична тактическа ядрена въздушна атака”, учените описват възможен сценарий. “След преодоляването на ядрения праг конфликтът ескалира до тактическа ядрена война в Европа. Русия насочва 300 ядрени бойни глави в базите на НАТО и напредващите войски, използвайки самолети и ракети с малък обсег. Алиансът отговаря с удар от около 180 ядрени бойни глави на въздуха”, допълват те. След това и двете страни нанасят стотици атаки по ядрените сили на противника. На картата руските червени стрелки, показващи ракетите и техните носители, се издигат във въздуха няколко секунди, преди американските сини да унищожат цели области. След това Русия удря цели в САЩ от едното крайбрежие до другото. На следващия етап Вашингтон и Москва ще прехвърлят огъня по големите населени места, изстрелвайки във всеки град до 10 ракети от останалите си подводници. Изследователите от Принстън отбелязват, че това видео “се основава на реална конфигурация на сила, списък на цели и оценки на загубите”. Първата ядрена експлозия, очевидно, ще се случи в Полша край Вроцлав. „Този сценарий е разработен въз основа на обикновен конфликт между САЩ и НАТО с Русия, по време на който Русия, в съответствие с настоящата си доктрина, нанася „деескалиращ “ядрен удар”, коментира участникът в програмата Зиа Миан. Независимо от това, изследователят от Кралския институт за отбранителни изследвания Сам Дудин заяви пред The Independent, че взаимно гарантиран сценарий на унищожаване от този вид е малко вероятен, тъй като САЩ винаги се опитват да избегнат конвенционална война с Русия от 50-те години на миналия век. Москва също според него не гори от желание да се бие с НАТО. „От оперативна гледна точка може да изглежда, че интегрирана система за противовъздушна отбрана е изчезнала от Европа. Тези системи биха имали голямо влияние върху ефективността на ядрените въздушни удари. Оценката на загубите също е очевидно подценена ”, каза той. „Освен това там не са посочени някои вероятни цели. Като се има предвид, че Франция има статут на ядрена сила и британските ядрени подводници са базирани във Фаслейн в Шотландия, изглежда, че този преглед показва склонността на американците да игнорират съюзниците си“, заключи той.  ", "date": "2019.09.21", "title": "Оцениха броя на жертвите от ядрена война между Русия и НАТО"}
{"url": "http://www.classa.bg/%D1%81%D0%B2%D1%8F%D1%82/item/399996-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%E2%80%9E%D0%B7%D0%BE%D0%BD%D0%B0-51%E2%80%9C-%D0%B2-%D1%81%D0%B0%D1%89", "text": "Днес е денят, в който се очаква хиляди хора да щурмуват секретната „Зона 51“ в САЩ. Събитието беше организирано във Фейсбук под надслов „Щурмувайте „Зона 51“, не могат да спрат всички нас“. След като американските военни предупредиха, че няма да позволят демонстрацията да се случи, човекът, който даде идеята, заяви, че се е пошегувал. Въпреки това на 20 септември се очаква наплив на хора към строго секретното съоръжение в Невада. Над милион бяха хората, които заявиха в социалната мрежа, че ще дойдат.     Съседните на „Зона 51“ градчета Рейчъл и Хико се готвят за небивал прилив на туристи. А американската армия се готви да спре всички, които се опитат да преминат огражденията на секретната база. Какво точно е обаче „Зона 51“? Съоръжението се вижда на сателитни снимки на „Гугъл“. Там има писти с обща дължина 3,7 км. В съседство се намират два други секретни военни обекта - тестова площадка за ядрени оръжия, използвана от 50-те, до 90-те години на XX век и полигон за изпитания и тренировки на армията.     Посетителите са предупреждавани, че „Зона 51“ се пази от електронно наблюдение и въоръжена охрана. Целият комплекс е разположен на 29 милиона декара площ. Според американските военни, той представлява „гъвкаво, реалистично и многоизмерно бойно пространство за провеждане и разработка на тактики за тестване и усъвършенстване на обучението“. „Зона 51“ е създадена по време на Студената война между САЩ и Съветския съюз като съоръжение за изпитване и разработка на самолети, включително разузнавателните машини U-2 и SR-71 Blackbird.  Въпреки че е отворена през 1955 г., съществуването ѝ е признато официално от ЦРУ едва през август 2013 г.  Четири месеца след това, президентът Обама стана първият държавен глава на САЩ, споменал „Зона 51“ публично. Въпреки че официалната информация е оскъдна, се смята, че американските военни продължават да използват съоръженията за разработване на авангардни самолети. Вероятно около 1500 души работят там, като много от тях пътуват с чартърни полети от Лас Вегас. Тайната, заобикаляща „Зона 51“, е помогнала за подхранването на много теории за конспирация.    Най-известната е твърдението, че в базата се пази извънземен космически кораб и телата на пътувалите в него същества, след като катастрофата им край Розуел, Ню Мексико, през 1947 г. Правителството на САЩ твърди, че не е имало извънземни, а падналият обект е бил метеорологичен балон.  Свързването на „Зона 51“ с извънземни може да служи като полезно разсейване за разузнавателните агенции, особено с оглед на разработваните в базата летателни технологии. Властите предупредиха, че в района се провеждат учения на военновъздушните сили и всеки, които се опита да влезе ще бъде „обезкуражен“, тъй като „ВВС на САЩ винаги са готови да защитят Америка и нейните активи“.    ", "date": "2019.09.21", "title": "Какво се случва в „Зона 51“ в САЩ"}
{"url": "http://www.classa.bg/%D1%81%D0%B2%D1%8F%D1%82/item/399997-%D1%81%D0%B0%D1%89-%D0%B8-%D0%BA%D0%B0%D0%BD%D0%B0%D0%B4%D0%B0-%D1%81%D0%B0-%D0%B7%D0%B0%D0%B3%D1%83%D0%B1%D0%B8%D0%BB%D0%B8-%D0%BF%D0%BE%D1%87%D1%82%D0%B8-30-%D0%BE%D1%82-%D1%81%D0%B2%D0%BE%D0%B8%D1%82%D0%B5-%D0%BF%D1%82%D0%B8%D1%86%D0%B8-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-50-%D0%B3%D0%BE%D0%B4%D0%B8%D0%BD%D0%B8", "text": "Американски учени разкриха, че САЩ и Канада са загубили почти 30% от популацията си от птици през последните 50 години. Тревожните данни се получават от многократно наблюдение на този вид фауна, извършвано от 1970 г. насам и отразяват важни промени в състава на екосистемите, според проучването, публикувано в списание Science. Изчислено е, че процентът представлява намаление от 2900 милиона от общия брой на птиците, което включва някои от най-разпространените видове, които много американци виждат ежедневно. Повече от 90% от тази цифра съответства само на 12 семейства, сред които са врабчета и врани. „Невероятна загуба, която предполага, че самата структура на екосистемата в Северна Америка се разпада\", казва Питър Марра, един от авторите на изследването. За тези специалисти резултатите сочат спешната нужда да се идентифицират заплахите, за да се избегне бъдещия колапс на птици. Според авторите унищожаването на местообитанията вероятно е основният фактор за драстичния спад на популацията. През този период над една на четири птици е изчезнала. „Поставете това в контекста на други спадове, които наблюдаваме - от насекоми до земноводни, това предполага, че има срив на екосистемата, което би трябвало да е проблем за всички\", настоя Марра. При изучаването на мигриращите птици, които могат да бъдат проследени чрез радари на метеорологичните станции, учените отбелязаха също, че загубата е видима. \"Количеството биомаса на птиците в полет над нашите глави е намаляло с приблизително 14% от 2007 г. насам\", казва Адриан Докър, асоцииран изследовател. За разлика от това, изследването подчертава, че популациите на грабливи птици са се утроили след 1970 г. Специалистите приписват това увеличение на правителствените разпоредби, които забраняват както вредния пестицид, така и лова на такива видове. Също така броят на патиците се е увеличил с 50% през същия период, което се дължи на усилията за опазване на влажните зони в тази част на Северна Америка.", "date": "2019.09.21", "title": "САЩ и Канада са загубили почти 30% от своите птици през последните 50 години"}
{"url": "http://www.classa.bg/%D1%81%D0%B2%D1%8F%D1%82/item/399998-%D0%BC%D1%8A%D0%B6-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D0%B2%D0%B8%D0%B6%D0%B4%D0%B0-%D0%B2%D1%81%D0%B8%D1%87%D0%BA%D0%BE-%D0%B2-%D0%BC%D0%B8%D0%BD%D0%B8%D0%B0%D1%82%D1%8E%D1%80%D0%B0,-%D1%81%D0%BB%D0%B5%D0%B4-%D0%BC%D0%BE%D0%B7%D1%8A%D1%87%D0%B5%D0%BD-%D0%B8%D0%BD%D1%81%D1%83%D0%BB%D1%82", "text": "Мъж от Холандия след инсулт е развил визуално разстройство, известно като микропсия, което го кара да вижда предметите по-малки, отколкото са в действителност, според публикация в списание Neurocase. 64-годишният пациент е бил приет в болница, тъй като започнал да усеща слабост в лявата ръка и временна загуба на зрението. Лекарите открили, че той е претърпял инсулт в окситопариеталния регион, областта на мозъка, която е отговорна за визуалната обработка, обяснява изследването, публикувано в края на август. Ефектите били толкова тежки, че той виждал предмети и хора на 70% от реалния им размер. Той дори уверил лекарите, че смята, че дрехите му вече не пасват, защото изглеждат твърде малки. Други проблеми, като възприемане на по-малко живи цветове по телевизията или пропускане на думи при четене на текст, също станали очевидни по време на проучванията, проведени от специалисти по темата. Въпреки състоянието си, мъжът не изпитвал проблеми с каране на колело, хващането на предмети или извършване на ежедневни дейности. Въпреки че експертите все още не са успели да изяснят напълно защо мъжът е придобил това остро състояние на микропсия, те предполагат, че неговия зрителен кортекс създава този ефект, за да компенсира щетите, причинени от инсулта.", "date": "2019.09.21", "title": "Мъж започна да вижда всичко в миниатюра, след мозъчен инсулт"}
{"url": "http://www.classa.bg/%D1%81%D0%B2%D1%8F%D1%82/item/399999-%D0%BA%D0%BE%D0%BB%D1%82-%D1%81%D0%BF%D0%B8%D1%80%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%83%D1%88%D0%BA%D0%B8-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80", "text": "Colt's Manufacturing Company (CMC), един от най-големите и най-стари производители на огнестрелно оръжие в САЩ, ще спре да произвежда пушки за гражданския пазар. Решението бе обявено в четвъртък и според компанията отговаря на промените в потребителското търсене и на пазара, наситен с подобни оферти, съобщава AP. Затварянето на тази производствена линия включва пушката AR-15, любима сред американските потребители. В допълнение, това е оръжие, известно с това, че се използва в масовите стрелби, оставили десетки жертви в цялата страна. Решението обаче отговаря само на търговски съображения, далеч от дебатите за притежанието и използването на оръжие.   Изпълнителният директор на Colt обясни, че в момента компанията има големи военни договори, които усвояват целия й производствен капацитет за този тип оръжия. Той обаче отново изрази своята ангажираност към потребителите и заяви, че „ще продължи да предоставя на своите клиенти най-качественото огнестрелно оръжие в света\". В допълнение, той добави \"През последните години пазарът на модерни спортни пушки преживява значително увеличение на производствените възможности и по тази причина има адекватно предлагане на пушки.\" По данни на ФБР, през месец август повече от 2,3 милиона души са кандидатствали в САЩ за проверка на криминално минало за закупуване на оръжие в сравнение с 1,8 милиона през юли. Цифрите непрекъснато се увеличават.", "date": "2019.09.21", "title": "Колт спира производството на пушки за гражданския пазар"}
{"url": "http://www.classa.bg/%D1%81%D0%B2%D1%8F%D1%82/item/400000-%D0%BC%D0%BE%D1%80%D1%81%D0%BA%D0%B8-%D0%B5%D0%BA%D1%81%D0%BF%D0%B5%D1%80%D1%82-%D0%BE%D1%82-%D0%BD%D0%B0%D1%82%D0%BE-%E2%80%9C%D0%B0%D0%BB%D0%B8%D0%B0%D0%BD%D1%81%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%BD%D0%B5%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%89%D0%BE%D1%82%D0%BE-%D0%BC%D0%BE%D1%80%D0%B5-%D0%BD%D0%B0-%D0%B0%D0%B7%D0%B8%D0%BC%D0%BE%D0%B2", "text": "Пол Бекли, морски експерт на НАТО, заяви в статия, посветена на значението на защитата на свободния достъп до моретата, че едно от местата, които трябва да бъдат защитавани от Атлантическия алианс, е несъществуващото „море на Азимов\". Впоследствие грешката беше поправена.   „Последните събития в Персийския залив и Азимовско море демонстрираха необходимостта военноморските сили и силите на НАТО да могат да откриват и унищожават мини\", гласи текстът, публикуван на официалния сайт на НАТО. Авторът обаче не уточнява какви са били тези събития, нито къде се намира това море.   Потребител на Twitter се пошегува, че Бекли може да има предвид книгата на Айзък Азимов „Сривът на Вселената: историята на черните дупки\", където евентуално може да се намира това фантастично море. \"НАТО възнамерява да защити далечните светове в други измерения\", написа интернет потребителят. Грешката остана в мрежата повече от 12 часа, докато терминът беше променен на този на Азовско море, европейско вътрешно море, разположено между Русия и Украйна. В статията Пол Бекли говори за проблемите на сигурността в международните води и подчертава значението на свободния достъп до моретата за икономиките, инфраструктурата и начина на живот на нациите. Когато говори за събития в Азовско море, Бекли вероятно има предвид събитията, настъпили там на 25 ноември, когато три кораба на украинския флот, в нарушение на членове 19 и 21 от Конвенцията на ООН, нелегално преминаха руската държавна граница в посока Керченския проток. Корабите извършиха опасни маневри и отказаха да се подчиняват на изискванията на руските граничари. Предвид този отказ на украинските кораби, те и техните екипажи бяха арестувани по обвинение в извършване на престъплението Незаконно преминаване на държавната граница, описано в раздел 3 на член 322 от Наказателния кодекс на Руската федерация.", "date": "2019.09.21", "title": "Морски експерт от НАТО: “Алиансът трябва да защитава (несъществуващото) море на Азимов\""}
{"url": "http://www.classa.bg/%D1%81%D0%B2%D1%8F%D1%82/item/400001-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%80%D0%B0%D0%B7%D0%BA%D1%80%D0%B8-%D0%BD%D0%BE%D0%B2%D0%B8-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%B3%D1%83%D0%B0%D0%B9%D0%B4%D0%BE-%D1%81-%D0%BD%D0%B0%D1%80%D0%BA%D0%BE-%D0%BF%D0%B0%D1%80%D0%B0%D0%B2%D0%BE%D0%B5%D0%BD%D0%BD%D0%B8-%D0%BE%D1%82-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "Венецуелското публично министерство разкри нови снимки на депутата Хуан Гуайдо, срещу когото беше открито разследване, заради предполагаемата му връзка с „Лос Растройос\", нарко-пара-военна организация в Колумбия. Миналата седмица министърът на вътрешните работи, Нестор Реверол на пресконференция заяви, че преминаванетона Гуайдо от Венецуела в Колумбия на 22 февруари, е \"операция, извършена от нарко-паравоенни сили, които са му предоставили логистика и сигурност.\" На публикуваните по-рано снимки Гуайдо се появява с Ел Менор - член на \"Лос Растройос\", отдавна известен наркотрафикант. В една от двете нови снимки опозиционният парламентарист е прегърнат от Замбрано, който се появява и в позицията на водача на камиона, в който Гуейдо пътува. Замбрано е ръководител на клетките, отговорни за отвличанията в Ла Фрия и Бока де Грита, щат Тачира, граничещ с Колумбия, като също контрабандира венецуелски бензин по пътеките, които се контролират от тази организация, на която се приписват убийства, изнудване, трафик на наркотици и незаконен минен добив. Венецуелските власти свързват Замбрано с дясната партия Popular Will, за която венецуелското правосъдие има сигнали за участие в планове за конспирация, опити за преврат и убийство. Разследванията го свързват и с Роберто Марреро, сътрудник на Гуайдо, който беше арестуван на 21 март във Венецуела заради предполагаемата му връзка с „терористична клетка\" и с неуспешната атака срещу президента на Венецуела Николас Мадуро, извършена през август 2018г. На втората снимка Гуайдо е с Аргенис Вака, известен като \"Вакита\", който е отговорен за финансите на престъпната група, чрез изнудване на фермери и бизнесмени в района. Той е търсен за убийства, отвличания, наркотрафик, и други престъпления.", "date": "2019.09.21", "title": "Венецуела разкри нови снимки на Гуайдо с нарко-паравоенни от Колумбия"}
{"url": "http://www.classa.bg/%D1%81%D0%B2%D1%8F%D1%82/item/400002-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BF%D0%B2%D0%BE-%D1%81%D0%B8%D1%81%D1%82%D0%B5%D0%BC%D0%B8-%D0%BD%D0%B5-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D0%BE%D1%82%D0%B1%D0%BB%D1%8A%D1%81%D0%BD%D0%B0%D1%82-%D0%B0%D1%82%D0%B0%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%82%D0%B5-%D1%80%D0%B0%D1%84%D0%B8%D0%BD%D0%B5%D1%80%D0%B8%D0%B8", "text": "„Създадените от САЩ системи за противовъздушна отбрана не успяха да отблъснат атаките, извършени миналата събота срещу две рафинерии в Саудитска Арабия, тъй като те не отговарят на декларираните характеристики\", заяви висш офицер от руското Министерство на отбраната. Източникът подробно уточни, че общо 88 пускови установки на системата Пейтриът в момента защитават северната граница на кралството. От друга страна, в Персийския залив, край Саудитския бряг, са разположени три разрушителя на ВМС на САЩ, оборудвани със системата за противоракетна отбрана Аеджис, въоръжени със 100 ракети. В този смисъл възниква въпросът как една толкова мощна система за противовъздушна отбрана не може да прихване десетки дронове и крилати ракети, каза военният източник и добави: \"Единственото възможно обяснение е, че системите Пейтриът и Аеджис, така горещо популяризирани от американците, не изпълняват декларираните си характеристики и имат ниска ефективност в борбата срещу малки въздушни цели и крилати ракети \". \"Те просто не са готови да отблъснат масовата употреба на средства за въздушна атака от противника в реална бойна ситуация\", заяви източникът от министерството. Той заяви, че обясненията на държавния секретар на САЩ Майк Помпео, който твърди, че \"дори и най-добрите противовъздушни отбрани понякога се провалят\", могат да се приемат за даденост само ако става въпрос за една единствена система Пейтриот, която пряко покрива конкретен нападнат обект. От своя страна руският президент Владимир Путин заяви тази седмица, че страната му е готова да предостави \"адекватна помощ на Саудитска Арабия\" под формата на руски противовъздушни системи С-300 или С-400, вече предоставени от Москва на Техеран и Анкара. Руският лидер подчерта, че ако приеме предложението на Москва, политическото ръководство в Рияд ще вземе \"разумно правителствено решение\" и даде пример с придобиването на противоракетните ракетни системи С-300 Фаворит от Иран и системите С -400 Триумф от Турция. Финиан Кънингам, журналист, специализиран в международните въпроси, декларира в статия, че администрацията на Тръмп се опитва да превърне Иран в \"изкупителна жертва, защото Вашингтон не е успял да защити своя саудитски съюзник от нападение\". Иран повтори, че няма нищо общо с атаките, противно на оценките на Риад и Вашингтон.", "date": "2019.09.21", "title": "Защо американските ПВО системи не успяха да отблъснат атаките срещу саудитските рафинерии?"}
{"url": "http://www.classa.bg/%D1%81%D0%B2%D1%8F%D1%82/item/399992-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Албания е единствената държава от бившия Източен блок, останала незасегната от бурните промени през 1989 година. Там като че ли времето е спряло. Неслучайно я наричат \"европейската Северна Корея\".       До 1990 година Албания беше европейската Северна Корея - истинско бяло петно в световното съзнание. Албанците са убедени, че произхождат от древните илири. На централния площад в Тирана се издига паметникът на Скендербег, влязъл през 15-и век в 27 битки срещу османците, от които загубил две. Героят Скендербег се явява доказателство за теорията на своя национал-комунистически двойник Енвер Ходжа - че албанският народ е \"пробил своя път в историята със сабя в ръка\", четем в публикация във вестник \"Ди Цайт\".  Първо Сталин, после Мао Албанската комунистическа партия е основана през 1941-а година. Нейният архитект и ръководител Енвер Ходжа е следвал в Париж и Брюксел право, Маркс и Ленин. На 11 януари 1946 г. той провъзгласява новата Социалистическа република Албания. Режимът му копира сталинисткия - с показни процеси и смъртни присъди. Първоначално поддържа връзки с Югославия, но през 1948-а ги прекратява - като Сталин. Съветският съюз поддържа сътрудничеството в рамките на Източния блок и образова албанските специалисти - от сферата на минното дело до класическата музика. След смъртта на Сталин приятелството се разпада, а Албания си намира нов кумир:   го вдъхновява за \"голям скок напред\". На 22 ноември 1967-а радио Тирана съобщава, че Албания е първата атеистична страна в света. Всички 2035 църкви са или разрушени, или са превърнати в кина и спортни зали, духовниците са избити или интернирани, за всякаква религиозна дейност са налагани драконовски наказания.     През 1978-а, две години след смъртта на Мао, идва и краят на албанско-китайския братски съюз - след Съветския съюз, и Китай вече не му се струва достатъчно комунистически. След това Енвер Ходжа затваря малкото си царство и го превръща в \"непревземаема крепост на социализма и комунизма\" - в страната са построени 173 000 защитни бункера, а тайните служби \"Сигурими\" неуморно преследват класовите врагове, включително в партийните редици.      Навремето \"Пирамидата\" в Тирана е била музей, посветен на живота на диктатора Енвер Ходжа. Едва сега той се преустройва в Младежки център.   Когато през 1985-а Енвер Ходжа умира, оставя една съсипана, напълно изолирана страна. На поста го наследява неговият заместник Рамиз Алия, а   е заменена от партийна олигархия. Алия малко поразхлабва режима, например в областта на модата. За разлика от другите източноевропейски държави обаче, в Албания през 1989-а не се случва нищо. Чак когато в Румъния е екзекутиран диктаторът Чаушеску, Алия се изплашва: той решава да позволи отново изповядването на религия, а смъртното наказание започва да се прилага само в редки случаи. Въпреки това започват демонстрации и, макар през декември 1990-а Политбюро да решава да въведе плурализма, контролът вече му се изплъзва - създадена е антикомунистическата Демократична партия, а през 1992-а Сали Бериша става първият демократично избран президент. През 2005 той е избран и за премиер и остава на поста до 2013 година, независимо, че е бил партиен секретар и личен лекар на Енвер Ходжа. Както отбелязва \"Ди Цайт\", всъщност всички нови демократи са все бивши комунисти. И днес в Албания двете големи партии функционират на принципа на клановете и клиентелизма. А хората казват: \"Левите са по-десни от десните, и обратното\".     Страната на мудните промени В демографски план Албания е истински феномен, четем в пътепис на младежкото списание \"Шписер\": Извън границите на страната живеят повече албанци, отколкото в самата Албания, се посочва там. А тенденцията е възходяща: редица млади хора се готвят на свой ред да заминат при роднини, които вече са се установили например в Италия или Германия. Основната движеща сила за това се корупцията и липсата на достатъчно свобода. Макар днес Албания да е демокрация, по корупционния индекс на Трансперънси интернешънъл страната е на последното място в Европа. Местни хора споделят, че квалификацията няма никакво значение за работата, която получаваш - важното е да познаваш правилните хора и в правилния момент да подкрепиш правилната партия, посочва изданието.  През 2015-а, четвърт век след промените, социалистическото правителство начело с Еди Рама решава да даде  . Демократичната опозиция е против - нарича решението демагогия, а и голяма част от досиетата са унищожени още през 1991-а. До момента малката служба по досиетата е обработила едва 1500 заявки. Но пък бившата централа на \"Сигурими\" е превърната в музей, от който може да се добие представа как са работили службите. Там се намира и БункАрт 2 - противоядрено укритие, предназначено за вътрешното министерство. А източно от Тирана се намира и БункАрт 1 - подземното съоръжение със сто помещения е било предназначено лично за Енвер Ходжа в случай на ядрена война.", "date": "2019.09.21", "title": "Европейската Северна Корея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399983-%D0%BA%D0%B0%D0%BA-%D0%B8-%D0%B7%D0%B0%D1%89%D0%BE-%D1%80%D1%83%D1%81%D0%B8%D1%8F-%D1%83%D0%BF%D0%BE%D1%82%D1%80%D0%B5%D0%B1%D1%8F%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В централната новинарска емисия на руската държавна телевизия, от 19-ти септември 2019-та г., се появява името на България с невярно съдържание на информация за нея. Задачата ви е сами да решите, защо се прави това нещо!? \r\n     \r\n Аз си имам своя версия, но за сега няма да ви я натрапвам. Гледайте внимателно видеото по-долу! \r\n           \r\n", "date": "2019.09.21", "title": "Как и защо Русия употребява България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399984-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8%D1%8F-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "Има много хора, които не спират да ме удивляват с противоречията си. И особено с когнитивния дисонанс как не ги осъзнават. Или намират вътрешни оправдания за тях.     Ето 21 от тях:   1. Иска да закачи България за Русия, но си праща децата в Америка. 2. Иска да има правата на английски лорд, но задълженията на балкански хитрец. 3. Пламенен комунист, но има десетки офшорни фирми. 4. Пацифист, бори религиозния фундаментализъм с призива: „Християнство или смърт“. 5. Станал ревностен християнин, но не спира да се кланя на мумия в пирамида на Червения площад. 6. Говори само за частна инициатива, но не излиза от кабинети на министри в молби за обществени поръчки. 7. Иска личните ползи и правата на индивида от капитализма, но колективната отговорност от социализма. 8. Иска да постигне 800-годишната демокрация на англичаните, но ако може днес, до 17:30 ч., че да се прибере и да пийне ракийка по повода. 9. Уважава равенството и правата на жените, особено като съпругата му сложи салатка и му сипе питие. 10. Иска Държавата да му измисли работа, няма да му хрумне да си промени специализацията, да се преквалифицира, да научи нещо ново, да се премести, да направи нещо. 11. Иска да взима „информиран избор“ и всички да се съобразяват с това, но ако може да си спести годините учене, а само набързо да прегледа няколко блога. 12. Вярва в много теории на конспирациите и е готов с часове да ги обсъжда, но не иска да прочете поне една книга, за да научи нещо. 13. Иска да живее в модерна държава, но говори само за Тангра, „изконните ценности“ и „старите традиционни обичаи“. 14. Иска да му е чисто наоколо, а си мята фасовете и опаковките навсякъде. 15. Патриот и националист, а се завива с чуждо знаме. И странно, все руското. 16. Дразни се на хората с връзки, но веднага ще ги използва, ако ги има. 17. Иска да има модерна работеща администрация, но първата му работа като администратор е да назначи тъща си от село за ненужен деловодител. 18. Говори против Стратегията за детето и е против държавата да се меси в семейните дела, но при първия проблем тича и вика: „Къде е държавата?“. 19. Непрекъснато мрънка, но не си дава и грам усилие да промени нещо. 20. Иска голяма сила и голяма свобода, но не иска да даде голяма отговорност. 21. Иска всичко, но не е готов да даде нищо.   Мда, някои хора са странни. Пълни са с противоречия, но не искат да положат усилия за намиране на решение. Предимно обвиняват света за това.   И ужасно се учудват, че на света не му пука. Не бъди като \"някои хора\", поеми живота си и отговорностите си в ръце. По-трудно е, но се отплаща.", "date": "2019.09.21", "title": "Противоречия по български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399985-%D0%BD%D0%BE%D0%B2%D0%B8-%D0%B4%D1%80%D0%B0%D0%BC%D0%B8-%D0%BD%D0%B0-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-64-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%BD%D1%81-%D0%BD%D0%B0-%D0%B1%D1%81%D0%BF-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D1%81%D0%BF%D0%B5%D1%88%D0%BD%D0%BE-%D0%BF%D0%BB%D0%B5%D0%BD%D0%B0%D1%80%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5", "text": "64 членове на НС на БСП настояват пред Изпълнителното бюро на НС да насрочи заседание, на което да се даде възможност да се дискутират нормално и да се преразгледат отделни решения за утвърдени кандидати за кметове и съветници на изборите за местна власт. ДО Председателя на НС на БСП ДО Членовете на ИБ на НС Уважаеми другарки и другари, Изразяваме нашето дълбоко безпокойство и голяма загриженост относно някои от взетите решения за утвърждаване на кандидатите за кмет на община и кандидатски листи за общински съветници, както и от начина на провеждане и ръководене на заседанията на НС. Председателят на НС и водещите на заседанието, против Устава на БСП наложиха по недемократичен начин решения, за издигане на кандидати за кметове и листи с кандидати за общински съветници противно на основни правила на вътрешнопартийна демокрация. Тези решения блокират и разединяват работата на отделни общински организации на БСП (напр. Варна, Сандански), и не способстват за постигането на поставената основна политическа цел – спечелване на предстоящите местни избори. Решението за Варна бе гласувано и при безпрецедентен отказ и отнемане на думата на редица членове на НС, без изясняване на обстоятелствата и без необходимата дискусия по същество, което го прави немотивирано и необосновано. Водени от целта за спечелване на местните избори, от желанието за утвърждаване на демократичното единство в партията; като отстояваме неотклонно принципа за демократично участие и задълбочен диалог при вземане на решенията в НС, най-категорично настояваме за незабавно насрочване от ИБ на спешно заседание на НС на БСП. Свикване на заседание на НС в най-спешен порядък е крайно наложително с цел постигането на единодействие в работата на отделни общински организации и максимално доброто им представяне на местните избори 2019 г. Предлагаме на ИБ на НС да насрочи заседанието при следния дневен ред, подкрепен от 64 членове на НС на БСП, с което да се даде възможност да се дискутират нормално и да се преразгледат отделни решения за утвърдени кандидати: Отменя решението на НС на БСП от 15.09.2019 г. по т. 1 в частта за кандидатите на Варна, поради неговото обявяване в нарушение на Устава. Потвърждава позицията на НС на БСП срещу подкрепата за кандидатурата на Костадин Костадинов за кмет на община Варна. Преразглеждане на решението на НС на БСП от 03.09.2019 г. за утвърждаване на кандидати за местни органи в община Сандански. С другарски поздрав, ...................................../следват подписите/ В отговор на това писмо, членовете на ИБ на НС на БСП практически отказват да се изпълни уставното положение за свикване на заседание на Националния съвет на партията: *********************** /Следва безпардонен и противоуставен отговор от Изпълнителното бюро до подписалите горното писмо членове на НСна БСП/ ******************** 20 септември 2019 г. ДО ЧЛЕНОВЕТЕ НА НС НА БСП ПОДПИСАЛИ ИСКАНЕ ВХ.№1662/18.09.2019 ЗА СВИКВАНЕ НА ЗАСЕДАНИЕ НА НС Уважаеми другари, Според Устава на Българската социалистическа партия, чл. 32, ал. 8 - \"Националният съвет се свиква в съответствие с плана за работата му, по решение на Изпълнителното бюро или по искане на една трета от членовете на НС\". Със събраните от вас подписи на една трета от членовете на НС на БСП, вие сте в уставното си право да свикате заседание на НС. Направете го с определени от вас дата, час, място и дневен ред. С уважение: членовете на ИБ на НС на БСП ************************ След този безпардонен отговор на самозабравилите се приватизатори от Позитано-20, възмутените членове на НС на БСП, искащи свикване на заседание, изпратиха гневен отговор до централата на БСП: ************************ /Следва писмото/ До членовете на ИБ на НС на БСП Относно: ваш Изх. № БСП – 1670/20.09.2019 г. Уважаеми членове на ИБ на НС на БСП, Нашето настояване за незабавно насрочване от ИБ на спешно заседание на НС на БСП бе с цел постигането на единодействие в отделни общински организации и максимално доброто им представяне на местните избори 2019 г. Предложеният от нас дневен ред предвиждаше да се дискутират нормално и да се преразгледат отделни решения за утвърдени кандидати за общините Варна и Сандански. Както знаете, междувременно напрежението в общинските организации на партията в тези общини допълнително ескалира до степен да постави под въпрос самото им участие в изборите. Нашето искане беше внесено в Отдел „Деловодство“ в сряда, 18.09.2019 г. преди обяд. Вашият отговор бе изпратен два дни по-късно, на 20.09.2019 г., петък, след обяд – време, очевидно изключващо срочното свикване на заседание на Националния съвет преди празничните дни. По такъв начин става невъзможно НС да вземе налагащите се решения за кандидатурите на партията в тези две общини. Отговорът ви показва, че отказвате отговорно обсъждане на посочените въпроси. При така създалата се обстановка, цялата отговорност за резултатите от местните избори в общините Варна и Сандански остава ваша - на членовете на Изпълнителното бюро. Отговорността е преди всичко и лична, на председателя на НС на БСП Корнелия Нинова, която за пореден път отхвърля подадената ръка за градивен диалог! ЧЛЕНОВЕТЕ НА НС НА БСП ПОДПИСАЛИ ИСКАНЕ ВХ.№1662/18.09.2019 ЗА СВИКВАНЕ НА ЗАСЕДАНИЕ НА НС 20.09.2019 г. *************************** ИЗВОДИТЕ ВСЕКИ ДА СИ ГИ НАПРАВИ!!!", "date": "2019.09.21", "title": "Нови драми на Позитано-20 - 64 членове на НС на БСП настояват за спешно пленарно заседание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399986-%D0%B8%D0%BC%D0%B0-%D0%BB%D0%B8-%D0%BA%D0%BE%D0%B9-%D0%B4%D0%B0-%D0%B8%D0%B7%D1%80%D0%B0%D0%B1%D0%BE%D1%82%D0%B8-%D0%BD%D0%BE%D0%B2%D0%B0%D1%82%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%B7%D0%B0-%D0%BF%D0%BE%D0%B2%D0%B0%D1%80%D0%B4%D0%B0%D1%80%D0%B8%D0%B5%D1%82%D0%BE", "text": "Принципът „по-добре късно, отколкото никога” явно е присъщ на българските политици от време оно,защото не са малко случаите, в които се реагира пост-фактум. Трябваше ли в крайна сметка да се намеси президентът Радев, за да се разбере, че безусловната подкрепа на Р Северна Македония за членство в организации като НАТО и ЕС /това е подредбата!/ подлага на изпитание нашата българска история и идентичност? Трябваше ли прибързаният, недообмислен в подробности и несъобразен с новите условия на настоящия етап в отношенията между държавите в региона Договор за сътрудничество между двете страни да бъде превъзнасян като първопроходник в амбициите ни за лидерство в европейската интеграция на Западните Балкани? За да ни облее впоследствие студеният душ на тачения от целокупния Запад Преспански договор?      Когато експремиерът на Гърция Алексис Ципрас си позволява при откриването на Солунския панаир само преди дни да каже, че „горд съм с Преспанския договор, който не остави отворена врата трети страни да играят решаваща роля в Балканския регион и по специално на границата” дали в София някой си даде сметка какво се крие в тези слова? Правителството на Ципрас падна от власт и заради този Преспански договор, който гърците, предимно от Северна Гърция /Егейска Македония всъщност/, не му простиха, но е видно, че и правителството на наследника му от „Нова демокрация”, Мицотакис, няма намерение и възможност да го променя. И защо да го прави, когато думи „запазихме гръцкия характер на културното наследство на Македония и създадохме съюзник, а не враг” са достатъчно красноречиви като извод. Какво да кажем ние, когато приехме съгласно нашия Договор специална съвместна комисия от двете страни, България и Македония /тогава!/, да заседава без уточнен срок за изясняване на проблемни въпроси от общата ни история, исторически личности и неразбории, меко казано, в учебниците по история в Повардарието? Комисията заседава месеци, буксува върху предварително известни като щекотливи въпроси като национална принадлежност на Гоце Делчев например и дори няма надежда за изход от наложено протакане. Друг въпрос е кой го прави и с каква цел. Важното е, че времето за съгласуване изтече и Скопие се готви, едва ли не, да получи през октомври дата за начало на присъединителен процес към ЕС. Ако Франция, впоследствие и Германия, са променили становището си за „първо реформи в Брюксел, после разширяване”. За членството в НАТО, основна цел, няма проблем. Предвидено е да стане през декември. Поне така казват във Вашингтон. Срещата на президента Радев с нашите участници в смесената комисия, които свенливо признават, че „няма напредък” и непрекъснато подчертават, че „решенията не са на историците” е опит да се сложи пръст в раната. Да се каже, макар и късно, че „не приемам тази интеграция да става за сметка на употребата на българската история, език и идентичност като разменна монета”, всъщност е принание, че някой не е доогледал нещата, не ги е предвидил, не познава материята, не е в крак с историята и причините да загубим в крайна сметка една от малкото каузи, които са обединявали българския народ. Другата е Съединението с последвалата Сръбска война срещу нас. Ние се гордеем с Балканската война, а тя е била именно заради мечтата да осъществим тази наша кауза. В която участват и хиляди наши братя от Повардарието. Днес се налага в 61-вата минута да се „предприемат екстрени мерки за изработване на нова позиция с ясни критерии за защита на българските национални интереси, които да залегнат изрично в преговорната рамка за Македония”. Това са думи на президента, но две години някои наблюдатели, запознати с обстановката и историята не само в Помвардарието, но и в региона, предупреждаваха за последствия от непреценени амбиции и залитания под чужда свирка. Получиха се упреци за „зловредни критики на външната ни политика”, но случилото се, както в Северна Македония след подписването на Договора, така и след поредицата заседания на съвместната комисия, са достатъчно основание да се даде сметка, че нашите междусъседски проблеми няма как да се решат в рамките на оставащия един месец до предвижданото решение на Брюксел относно започване на процес за присъединяване на Северна Македония към ЕС. Още повече, че ако процесът, така или иначе, се отложи за неопределено време, правителството на Зоран Заев в Скопие може и да има проблеми с оставането на власт. То не е дошло чрез избори на власт, а опозицията в лицето ва ВМРО-ДПМНЕ не престава да настоява за извънредни избори, през април 2020г например. Тогава историята с прегръдките на нашите двама премиери и пожеланията за „най-после разбирателство” ще останат като скъп спомен за добри намерения, но без покритие. Ние преглътнахме новото име на страната, въпреки стратегически опасения за бъдещи проблеми в това отношение, опитваме се в ТВ-канали да превеждаме от т.н. македонски език, правим някакви съвместни проекти, които обикновено не намират многобройни зрители и в двете страни и накрая чуваме от Атина „чудя се защо българският премиер държи народа си толкова беден”. Това са думи на Ципрас, за които в София има оглушки. Споменати са само, между другото в материал по друга тема, от един добър познавач на Гърция. Самочувствието на Атина не е за пренебрегване, но ние след като си имаме Василий Втори Българоубиец, би трябвало да ни е познато онова с „обица на ухото”. Преспанският договор е от същата порода. Иначе обичаме гръцките плажове и нямаме нищо против узото с калмарите. Едва ли може да се отговори утвърдително на въпрос дали участниците-историци от наша страна в смесената комисия за решаване на спорните въпроси със Скопие могат да дадат гаранция, че за месец ще намерят изход от създадената ситуация с неотстъпчивостта на македонските историчари. А спорните въпроси се отнасят до събития, исторически личности, корекция на учебници, надписи в музеи, на паметни плочи, позиции на обществени медии, паметници на наши герои/ революционери, казна президентът Радев. Засега само Св.Св Кирил и Методий ще честваме заедно, нещо има напредък и за Цар Самуил и Григор Пърличев, но другото тъне в мъгла и недомлъвки. Не че е лесно. Гърците го работиха 25 години и без бързане, без съобразяване с натиск и с византийско прикриване на замислите. Може правителство да падне, ама Александър Македонски вече няма нищо общо с Повардарието т.е. със Северна Македония. Е, кой ще измисли новата ни позиция с критерии във връзка със ситуацията в Скопие относно историческата истина? С декларация в стил „роля на Русия във Втората световна война” няма да стане. С повече знания и експертен капацитет по темата може и да се получи. Освен разширяване кръга от историци, има и бивши дипломати, които години са сърбали попарата на „добросъседството” и могат да са полезни поне с идеи. Преценките, разбира се, остават за политиците. Дано поне по тази тема са на висота. Болезнена е за голяма част от българския народ, колкото и да не им се вярва. Горчивината от загубената кауза не е отшумяла. Тя може и да обедини отново българите.  ", "date": "2019.09.21", "title": "Има ли кой да изработи новата позиция за Повардарието?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399987-%D0%BC%D0%B8%D0%BD%D0%BE%D1%82%D0%B0%D0%B2%D1%8A%D1%80%D1%8A%D1%82-%D0%BD%D0%B0-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0-%D0%B8%D0%BB%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D0%B5%D1%86%D0%B0-%D0%B8-%D0%B7%D0%B0%D0%BA%D0%BE%D0%BD%D0%BE%D1%82%D0%B2%D0%BE%D1%80%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BF%D0%BE-%D0%BD%D0%BE%D1%80%D0%B2%D0%B5%D0%B6%D1%81%D0%BA%D0%B8-%D0%BE%D0%B1%D1%80%D0%B0%D0%B7%D0%B5%D1%86", "text": "Историята за Тезей и Минотавъра е един от най-познатите и впечатляващи митове от древногръцката митология. Основното в него не е справедливият гняв на цар Минос, чийто син подло е убит от атинските младежи след победата му в Панатинянските игри, нито смъртоносният лабиринт или кръвожадното чудовище-зверочовек, или смелият младеж Тезей. Основното в него е Ариадна, нейната любов и нейната нишка - червено вълнено кълбо, което показва посоката и изхода от това невероятно опасно премеждие. Това е мит за причината и следствието, за борбата между доброто и злото, за избора, който правим, за любовта и решимостта да оцелееш и победиш, за обществото като цяло.     Съвременните културолози са убедени, че  митът е символ и начин на предаване на познание, послание, целящо да подпомага изграждането на обществени ценности и възпитание.  Но повечето го определят като устойчив и най-успешен похват на античните гърци от преди три и половина хилядолетия, злонамерено и манипулативно утвърждават за бъдещите поколения победата си над враговете, победа – довела до заличаване на критомикенската култура с нейната древна и по-високо развита цивилизация, представяйки я в отблъскващия образ на чудовище-людоед. Днес, семейството и децата ни се намират в неолибералния Лабиринт и ноктите на Минотавъра, там, където с отворена паст ни чака зверо-човека.  Само че някога той се е задоволявал със 7 младежи и девойки на година, а  днес поглъща цели поколения!  И ако не държим здраво   - нашата традиция и обичаи,  ние сме обречени. Еманюел Макрон признава: Хилядолетната християнска – католическа и православна –  цивилизация е тласната в раззиналата паст на смъртоносен Лабиринт.  А кой е Минотавърът?  Това са чудовищните античовешки идеи и проекти на Глобалния Неолиберализъм, чрез неговите нови, псевдохуманно звучащи наименования на Конвенции, Стратегии, Планове и Закони, разработени и провеждани от ООН, УНИЦЕФ, ЮНЕСКО, СЗО, ЕС, НПО-та,  налагане на ЮВЕНАЛНА ЮСТИЦИЯ - специализиран детски съд  и т.н., и т.н. Неолиберализмът и глобализмът едновременно са създателите на този коварен капан, всяващ страх и ужас; както и самото чудовищно творение, което поглъща и разрушава всяко човешко чувство на сигурност, доброта, справедливост и надежда. На семейство и живот. Лабиринт, който не признава национални граници, традиции и ценности; който разрушава биологичната определеност на пола и превръща невинните деца в джендър-чудовища; който смила и атомизира обществото до ниво на индивид-потребител, без да се съобразява със семейните и емоционални връзки! Лабиринт, който игнорира духовното и нравственото в човешката природа; който чрез железния ботуш на триумфиращия Свободен Пазар потъпква свободата, инстинктите и цялата животворна същност на майчинството, бащинството и детството. Това е Лабиринт, който трансформира и унищожава децата, като ги третира като обикновена стока, която можеш да вземеш и употребиш, според нуждите на силния и овластения, било като донори на органи, секс-кукли или безправни роби в т.нар. приемни семейства и ферми, получаващи щедри държавни и чужди субсидии за своята  казваПол Верхаге Забележете – неолиберализмът, а не просто капитализмът, монархизмът, тоталитаризмът, фашизмът! Защото неолиберализмът е Диктатура на Глобалния Пазар. За него обществото не притежава други качества, структури и ценности, освен пазарни такива. Според Стивън Меткалф Прословутата  Статуя на Свободата,  символизираща избор и възможност за всеки, вече е само  празна фасада,  при това крайно олющена и демодирана.  Войнстващият неолиберализъм се извисява като една съвременна и излъскана до блясък величествена Статуята на Свободния Глобален Пазар с тризъбец вместо факла.  Тризъбец олицетворяващ   на Джордж Сорос е  бастионът на неолиберализма у нас.  Както констатират редица политолози,  Неолиберализмът опустоши всичко около нас: Опустоши с варварско безумие цветущото ни земеделие и животновъдство, икономика, образование, здравеопазване, култура и отбрана. Опустоши душите, стъпка и се подигра с историята ни, деформира до неузнаваемост високите ни хуманни и нравствени ценности, на които дължим многовековното си съществуване и оцеляване, обезличи и раздържави държавата ни с инструментите и органите на самата държава. Днес българите са убедени в техния марионетен и слугинажен характер и не вярват в автономията и суверенитета на своите правителства, не вярват в законодателната, изпълнителната и съдебната власт, не очакват нищо добро и позитивно. Думите на  Умберто Еко  в едно негово интервю, което обявиха, разбира се, за фалшиво, са горчива констатация:  Не Бог, а неолибералният Нов световен ред и корумпираните продажни политици и правителства, под дитирамбите за  обезкървиха съпротивителните сили и стъпкаха достойнството на България! Погромът е тотален, безпомощността и безсилието ни – повече от явни!  Всичко, което ни правеше уважавана държава с международен авторитет и признание, вече е в миналото. Загубено във всички области на обществения живот и на всички равнища: от икономика, наука, отбрана и култура, до публичните услуги. Днес, заедно с децата си, ние се намираме в пастта на новия лабиринт и новото генномодифицирано чудовище, протегнало хищната си лапа към последното, което ни остана да защитим: НАШЕТО СЕМЕЙСТВО, ДЕЦА И ДЕЦАТА НА ТЕХНИТЕ ДЕЦА – ДЕЦАТА НА БЪЛГАРИЯ!  ни завеща съвременният светец на България от с. Байлово, столетникът дядо Добри. Каза го преди да чуе за Истанбулска конвенция и Стратегия за детето,  каза го, защото познаваше мъдростта на Библията  -  Министър-председателят на РБългария категорично отрече пред журналисти:  Само дето не цитира Вапцаров:   Затова пък нареди:   И Бисер Петков, като министър на труда и социалната политика, послушно излиза и декламира и по време на парламентарния контрол:  Следствие от общественото напрежение, в хора на властта се включи и  заместник-министърът на образованието и науката Деница Сачева,  която в социалните мрежи повтори подадените думи като мантра и заклинание:  Боже мой! Като че ли, законите, които променят системите на здравеопазването, социалната политика, образованието и правосъдието, не променят условията на обществения и личния живот на човека и семейството!  Точно тези закони, които налагат позитиви или негативи, форматират и определят степента на свобода или социална зависимост на всеки човек и всяко семейство! Те са матрицата, в която ни поставят. Тази  матрица отне средствата за препитание на хората, изхвърли и разпръсна по света близо 3 милиона българи, мнозинството от които са в най-активната си и детеродна възраст. Медийните изявленията на редица  председатели на агенции и НПО-та, като д-р Елеонора Лилова,  председател на ДАЗД,  Надя Шабани , която не вижда Георги Богданов от , който прокламира: ,  предизвикват само омерзение и погнуса, колкото и да си обръгнал на десетилетия политически лъжи, наглост и корупционни скандали. От медиите, които все пак решават да вземат отношение по въпроса,  струи какафония.  Едни тиражират с успокояващ тон:   други убеждават бодро:  Как да им вярваш? За подобни случаи и люде народът ни е казал: Стратегия има, още повече, че вече има и съответна реална подмяна под формата на допълнения към редица закони, които я обезпечават и узаконяват! Закони, обнародвани без много шум в ДВ, влизащи в сила от 1.01.2020 г.!  Това са: - Закон за закрила на детето; - Закон за социално подпомагане; - Закон за социалните услуги; - Семейния кодекс; - промените в системата на правораздаване.  Вече се борим не срещу стратегии, а срещу закони –  това все повече хора у нас започнаха да разбират и да реагират.Отговорно и аргументирано реагира  Светия Синод на БПЦ:  Митрополит Гавраил с огромна загриженост сподели:  Мощното недоволство срещу българската стратегия по норвежки образец и с норвежки грандове започна във facebook групата  \"Не на стратегията за детето\" , която по последни данни има над 100 000 членове. Срещу законодателното посегателство спрямо семейството и децата, застанаха сдружението (АОЦ) ,  които бяха особено активни и в кампанията срещу Инстанбулската конвенция; редица юристи като  адв. Владимир Шейтанов , адвокатът, който в либийския съд защити медицинските ни сестри;  адв. Петър Николов , юрист на годината за 2018 г.,  учредител на „Сдружение РОД“, върнал над 20 деца на техните семейства.  В кампанията срещу стратегията се включиха от  ВМРО  и най-вечеот   на  Костадин Костадинов;  сформираха се десетки родителски организации, като асоциация  „Поход за семейството”  и други, които  призоваха Националната стратегия за детето 2019-2030 година да бъде изцяло отхвърлена. Опасенията им са свързани най-вече с резултатите от прилагането на подобни стратегии в скандинавските страни.  Според тях, съществува риск и в България социалните служби да изземат  функциите на родителите,  както и да се улесни преместването им в приемни семейства. От  „Поход за семейството” настояват също и за създаване на регистър на педофилите.  това коментира  Михаела Божанкова , част от организация срещу Стратегията за детето. Детето е неразривна част от семейството и законовото противопоставяне на родители и деца е престъпление! Къде остана викторианското  Къде остана библейската морална формула, на която хилядолетия се е крепил света: Нали, родителите-техните деца и децата на техните деца – това е естественият природен и социален кръговрат! Принудителното разкъсване на тази свещенна връзка има сатанински характер, който цели унищожаваснето на човека като духовно и социално същество и общество, основано на родство, традиции и народност! Омбудсманът Мая Манолова  предложи да се изработи  напълно нова стратегия ,  Представители на българската общност в Норвегия,  които най-добре са запознати с  истинското зловещо лице на социалната система и практика там,  внесоха  протестна декларация срещу незаконното и брутално отнемане на наши деца в Скандинавската държава.  Това стана  в град Кристиансанд  в началото на м.декември 2018 г.В нея се казва:  Водещ е единствено материалният интерес и облагите, които идват след всяко отнето дете! Ако Барневерн и норвежкото Правителство спрат финансирането, то веднага ще се види, че никой не му прави впечатление кой, как и по какъв начин възпитава децата си и как се отнася с тях! И още от декларацията на Българската ообщност в Норвегия: ФАКТИТЕ са потресаващи :  Норвегия е на първо място по отнемане на деца от родителите. Там това е държавна политика. Ето заглавие в норвежки вестник: „20% ОТ НОРВЕЖКИТЕ ДЕЦА ВЕЧЕ СА СПАСЕНИ ОТ РОДИТЕЛИТЕ ИМ“.  Това са около 200 хиляди деца, които са  и вече живеят не у дома си с татко и мама, а в приюти или изведени от страната ( ?) без информация за по-нататъшната им съдба!! Норвегия е една от първите страни в света, която създаде Научно-изследователски институт към Университета в Осло, където се изучават самоубийствата на деца от 0 до 7-годишна възраст. От гледна точка на нормалния човек – много странно. Но според местната БАРНЕВАРН е твърде естествено – щом децата наистина загиват след садистични педофилски оргии, това официално може да бъде регистрирано като 170 водещи норвежки професионалисти, занимаващи се с въпросите на закрилата на децата, изпратиха през 2017 година отворено писмо до ресорния министър, в което обвиняват , че е Експерти твърдят, че въпреки дебата за BARNEVERNET, сърцевината на норвежкия модел за закрила на детето няма да се реформира, защото представлява ДНК-то на социалната им система. Семейства от Източна Европа и от Турция вече от години са все по-скептично настроени към службите за закрила на децата. Срещу норвежкият модел за закрила на детето се водят  дела в Страсбург,  неправомерно взети деца стават причина за влошаване на взаимоотношения между държавите.  Цял свят осъжда това, което става там с децата. А в България искат да ни наложат една порочна система съсипала децата? Германският в.  съобщава, че полската евродепутатка Беата Госиевска се е включила в специална дискусия по въпроса в ЕП. Госиевска е цитирана с думите: Авторката на статията обяснява, че в Германия почти никой не е чувал за незаконно лишаване от права на полски родители. Тя пише, че през миналата година 64 000 деца са били дадени под попечителство, като 37 800 от тях са родени в смесени бракове. БЪЛГАРСКОТО ОБЩЕСТВО по всички възможни начини настоятелно и гневно пита своето Правителство и изисква съответните отговори и решения:  „Уважаеми държавни служители, как можахте да позволите обучение на Българските социални служби от една толкова компрометирана институция като БАРНЕВАР, от която пропищя цяла Европа и срещу, която има множество заведени дела в Страсбург? Какво може да научат българските SS (социални служби) от БАРНЕВАР? Как да крадат деца от родителите им ли? В Плана за действие на няколко места се виждат програми финансирани по НОРВЕЖКИЯ СОЦИАЛЕН МЕХАНИЗЪМ!  Не разбирате ли, че продавате децата на България? Продавате ги за 1 300 000 евро, които сега трябва да усвоите и да оправдаете тяхното получаване! Какви думи за порицание заслужавате, освен унищожители на българското семейство!  В общественото обсъждане на Проекто-стратегията за детето 2019-2030 г. имаше над 150 ПРОТЕСТНИ МНЕНИЯ НА РОДИТЕЛИ и нито едно не бе взето предвид! Всичко, срещу което протестирахме, ние, родителите, е наблъскано в новия План за действие и Националната програма за закрила на детето за 2019 г. Как е възможно да се води независима вътрешна политика, особено касаеща деца, на суверена държава, с финансови средства от друга държава?!  КОЙ И ПО КАКЪВ КРИТЕРИЙ е избирал НПО – партньорите, защитаващи човеконенавистни каузи, за които им се плаща?! Ако утрешният ден им се плати да лобират затова, че земята е плоска и слънцето се върти около нея, то те ще го направят и ще ни изнесат хиляди лекции на тази тема! За тях не е важен моралът и правотата, а  това кой плаща!  Точното определение на този закон е: \"Безумен план за изтребление на българските деца\" Приети са изключително  разтегливи правила , които да позволят  отнемането на децата ни за родителска небрежност и липса на родителска грижа, без никъде да са дефинирани тези два термина.  Това позволява  всякакви спекулации от страна на социалните работници, изнудване на родителите и злоупотреба с родителите и бъдещето на децата!  Овластяват се институции, които окачествяват като   и   методи за възпитание на децата в семейството.  - това са изявления в социалните мрежи и говорители на социални двежения,  срещу Стратегията за детето. През м. май и м. юни т.г., чрез социалните мрежи се организира и проведе  Национален протест дрещу Стратегията за детето 2019-2030 г . Жителите на 29 града, сред които София, Варна, Пловдив, Русе, Ямбол, Смолян, Кърджали, Стара Загора, Габрово, Сандански, Добрич и др., се обявиха в защита на традициононото българско семейство, срещу приемането на Националната стратегия, както и за отмяна на поправките от 22 март в Закона за защита на детето; излизане на страната ни от Норвежкия финансов механизъм, който налага абсурдни условия и e явно вмешателство в българското законодателство. Настоява се също да не бъдат приемани принципите на Ювеналната юстиция (детски съд), както и да се закрие телефон 116111, приканващ децата:   тъй като тази функция се изпълнява от Спешен телефон 112. Протестите продължават и през м. септември. От нас зависи доколко здраво държим нашата спасителна нишка на Ариадна – българската ни идентичност и традиция, единствената, която може да ни помогне и спаси от зловещия лабиринт и от раззиналата паст на неолибералното зверочудовище, пред което сме изправени.  ", "date": "2019.09.21", "title": "Минотавърът на неолиберализма или за българските деца и законотворчеството по норвежски образец"}
{"url": "http://www.classa.bg/%D1%81%D0%B2%D1%8F%D1%82/item/399988-%D0%B6%D0%B5%D0%BB%D0%B0%D0%B5-%D0%BB%D0%B8-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D1%81%D0%B2%D0%B5%D1%82%D1%8A%D1%82-%D0%B4%D0%B0-%D1%81%D0%BF%D1%80%D0%B5-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D0%BD%D0%B0-%D0%BE%D0%BE%D0%BD-%D1%89%D0%B5-%D0%BF%D0%BE%D0%BA%D0%B0%D0%B6%D0%B5", "text": "След лято на горски пожари, горещи вълни и урагани генералният секретар на ООН Антониу Гутериш казва, че на срещата на високо равнище за климата, която ще се състои в понеделник в Ню Йорк, разчита на нови обещания на правителства и компании да се откажа от изкопаемите горива. В момент, когато тийнейджърката Грета Тунберг и други активисти засилват натиска над делегатите преди Срещата на ООН за действия за климата, официални представители очакват близо 60 страни да поемат по-големи ангажименти към Парижкото споразумение за климата от 2015 г.     „Губим битката с климатичните промени“, каза Гутериш на пресконференция в сряда. „Очаквам да бъдат обявени и представени няколко сериозни плана за намаляване на вредните емисии през следващото десетилетие и да постигнем нулеви въглеродни емисии до 2050 г.“, заяви той. На масата на преговорите следващата седмица ще седнат представители на различни страни, включително на малките островни държави, които са най-уязвими от покачването на нивото на моретата, и на европейски държави като Франция и Германия, става ясно от проектопрограмата, видяна от Ройтерс. Засега не се предвижда големите икономики, които все още строят или финансират електроцентрали на въглища като Япония, Южна Корея и Австралия, да се изкажат на форума, но те може да внесат своите планове. Американският президент Доналд Тръмп и бразилският му колега Жаир Болсонаро, единствените световни лидери, публично подлагащи на съмнение данните за климата, не се очаква да участват, заявиха техни представители. Природозащитни групи казват, че срещата на високо равнище ще се проведе в решаващ момент, когато екстремните природни явления и покачването на температурите засягат все повече хора във все повече краища на света. „Срещата наистина е много важна“, каза Мей Буве изпълнителен директор на природозащитната група 350.org. „Това значи, че държавите най-сетне ще трябва да говорят за източника на пламъците, обгръщащи нашата планета: изкопаемите горива“, каза тя.   Гутериш призова от 2020 г. в света да спре строителството на електроцентрали на въглища, за отказ от субсидиране на изкопаемите горива и бърз преход към възобновяеми енергийни източници (ВЕИ), като слънчева, вятърна и геотермална енергия. Той и други служители на ООН искат също Китай да избягва увеличаване на въгледобива в Азия и Африка чрез инфраструктурния си проект „Един пояс, един път“. „Много по-загрижен съм за страните от Африка, които трябва да имат възможност да не се обвързват с въглищата. Трябва да им се дадат повече възможности за използване на ВЕИ“, каза пратеникът на ООН за климатичните промени Луис Алфонсо де Алба в интервю за Ройтерс. Сред представителите на частния сектор, поканени на срещата на върха, е изпълнителният директор на датската енергийна компания „Йорстед“, която тази година се освободи от петролните си и газови активи и закри електроцентралите си на въглища. Но група големи петролни компании, обединени в Петролната и газова инициатива за климата ще организира среща в кулоарите на форума на върха, насочена към смекчаване на въздействието върху климата на изкопаемите горива чрез технологии за улавяне на въглерода и неговото складиране, както и чрез улавяне на метана, става ясно от програмата на събитието. Въпреки че Парижкото споразумение задължава правителствата да осъществят бърз преход към чиста енергия, световните емисии на парникови газове отбелязаха рекордни нива миналата година. Според сегашните ангажименти по споразумението светът лесно ще задържи повишаването на световните температури с две градуса спрямо нивата от прединдустриалната епоха, праг, чието надвишаване ще има катастрофални последици, предупреди в доклад през октомври подкрепяната от ООН Междуправителствена комисия за климатичните промени (МККП). Комисията съобщи също миналия месец, че ще са необходими значителни промени в използването на обработваемите земи, за да се предотврати ускореното затопляне и предстои да публикува още един доклад за въздействието на климатичните промени върху световния океан следващата седмица. Въпреки че подкрепата на правителството на Тръмп за изкопаемите горива и търговското напрежение между САЩ и Китай подкопаха надеждите за глобално сътрудничество за климата, дипломати казват, че виждат някои окуражаващи сигнали. Възходът на активизма издигна климата по-високо в дневния ред на някои страни, по-специално в Северна Европа, докато бедствията – от наводненията в Средния Запад на САЩ до пожарите в Амазония и Арктика, привлякоха вниманието на избирателите. В Европа новоизбраният председател на Европейската комисия Урсула фон дер Лайен каза, че иска да направи Европейския континент първия с нулеви въглеродни емисии в света. В САЩ кандидатите на демократите за президентските избори догодина подкрепят предложената Нова зелена сделка за насърчаване на ВЕИ и отказ от използването на изкопаеми горива. Инвеститорите забелязват това и преместват парите си в компании, свързани с екологично чисто производство, каза Найджъл Топинг, изпълнителен директор на We Mean Business, организация с нестопанска цел, работеща с компании за мерки за защита на климата. „Виждаме, че инвеститорите са категорични, че промяна ще има“, каза той.  ", "date": "2019.09.21", "title": "Желае ли наистина светът да спре глобалното затопляне? Срещата на върха за климата на ООН ще покаже"}
{"url": "http://www.classa.bg/%D1%81%D0%B2%D1%8F%D1%82/item/399989-%D0%B8%D0%B7%D0%B1%D0%BE%D1%80%D0%B8-%D0%B2-%D0%B8%D0%B7%D1%80%D0%B0%D0%B5%D0%BB-%D0%B4%D1%8A%D0%BB%D0%B1%D0%BE%D0%BA%D0%BE-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D0%BF%D1%80%D0%B8%D0%B2%D1%8A%D1%80%D0%B6%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%B5%D0%BA%D1%83%D0%BB%D0%B0%D1%80%D0%B8%D0%B7%D0%BC%D0%B0-%D0%B8-%D1%83%D0%BB%D1%82%D1%80%D0%B0%D0%BE%D1%80%D1%82%D0%BE%D0%B4%D0%BE%D0%BA%D1%81%D0%B0%D0%BB%D0%BD%D0%B8%D1%82%D0%B5", "text": "Ямит Дулберг смята себе си за традиционна израелка с десни възгледи, която по принцип би гласувала за партията „Ликуд“ на министър-председателя Бенямин Нетаняху. Но тази седмица 37-годишната майка на две деца гласува за главния му съперник, отчасти защото й е омръзнало от ултраортодоксалните съюзници на Нетаняху и прекалено голямото им влияние върху всекидневния живот. „Нещо се промени през последните години, принудата прекрачи границата“, каза Дулберг, която ръководи малък семеен бижутерски бизнес. „Ние сме еврейска, но не и религиозна държава.“ В Израел, в който преобладават светските нагласи, религията изигра главна роля в изборите тази седмица, довели до безисходица. Мнозина решиха да гласуват за опозицията най-вече, за да не позволят на равините да се месят в техните училища, работа и интимен живот.     Въпросите за религията и държавата заеха централно място в момент, когато палестинската тема почти напълно отсъстваше от дневния ред и като цяло имаше съгласие за предизвикателствата в сигурността. Ветеранът Авигдор Либерман стана балансьор в политиката, като превърна тези въпроси в своя кауза и дезертира от лагера на Нетаняху, когото обвини, че е капитулирал пред ултраортодоксалните. Сега Либерман настоява за светско правителство на националното единство, за да се сложи край на прекалено голямото им влияние, а нито Нетаняху, нито бившият началник на генералния щаб на армията Бени Ганц, чиято центристка партия „Синьо и бяло“ спечели най-много места, изглежда не могат да състави коалиционно правителство без него.     Ултраортодоксалните партии представляват едва една десета от населението, но по-големите партии по традиция разчитат на тях, за да съставят коалиции на мнозинството. Това означава, че ултраортодоксалните често са в състояние да свалят правителството, ако техните искания не бъдат изпълнени. Те използват своето политическо влияние, за да поддържат изолирания си начин на живот, съсредоточен върху учението и молитвите, и създават големи семейства, издържайки се от помощи, плащани от данъкоплатците. Те също така управляват мрежа от училища, в които често се преподава съвсем малко математика или английски, и блокират законодателство, изискващо тяхната общност да служи в армията като повечето еврейски граждани. Ултраортодоксалните евреи настояват, че техните млади мъже служат на страната с молитви и учение, съхранявайки по този начин еврейското познание и наследство, и водейки набожен начин на живот, запазил жива еврейската вяра през вековете на преследване. Те казват, че са несправедливо вземани на прицел от светското мнозинство. Арие Дери, чиято ултраортодоксална партия Шас засили властовите си позиции, обвини Либерман и други в подстрекателство срещу неговата общност. „Вие ли ще ни казвате какво да преподаваме в нашите училища?“, заяви той пред информационния сайт „YNet“. „Пожелавам на неговите избиратели да възприемат част от нашето възпитание и да се научат на малко учтивост.“ Експерти казват, че затворените общности на ултраортодоксалните изостават от съвременното общество, а това създава култура на бедност, заплашваща бъдещото благоденствие на цялата страна. Освен че носи военното и финансовото бреме, светското мнозинство недоволства, че ултрарелигиозните посягат на неговия начин на живот и граждански свободи. Ултраортодоксалната върхушка иска намаляване на обществения транспорт в събота (шабат) и тогава да не работят повечето магазини, има монопол върху въпросите на брака, погребенията и приемането на друга вяра. През последните години тя също така забави инфраструктурни проекти и археологически разкопки по религиозни съображения. Дулберг каза, че е особено разтревожена, че израелците не могат да сключват граждански брак и че за еднополовите двойки е много трудно да сключат брак и да отглеждат деца. „Тази страна е разделена на две и никой не трябва да налага нещо на другия“, каза тя. „Така както аз не бих шофирала кола в техен квартал в събота и не бих паркирала пред тяхна синагога, така и те не би трябвало да се месят в живота ми.“ Тя каза, че съпругът й, който е привърженик на левицата, дори обмислял да гласува за националиста Либерман заради ултраортодоксалните. Но в крайна сметка и двамата се спрели на партията на Ганц „Синьо и бяло“, която също обещава да защитава хората, които водят светски начин на живот. „Аз съм с десни възгледи, но вече не това е въпросът“, каза тя, седнала пред кметството в средно големия град Кфар Саба на североизток от Тел Авив. „Светът се е променил, но религията – не. Това е проблем.“ Старши сътрудникът в независимия израелски Институт за политиката за еврейския народ Шмуел Роснер каза, че възходът на Либерман показва, че на много израелци с десни възгледи им е омръзнало избираните от тях длъжностни лица да са толкова тясно обвързани с ултрарелигиозните. „Има голяма група от обикновени израелци по средата“, написа той в ежедневника „Маарив“. „Ето какво казаха те за втори пореден път: искаме нормална ситуация.“ В Кфар Саба общинските избори са били свързани с въпроси като бюджета за религиозните власти, дали магазините да бъдат отворени в събота и доколко вярата да бъде обсъждана в училищата. Във вторник „Синьо и бяло“ спечели 46 процента от гласовете в града – с 20 процента повече, отколкото на национално ниво, и двойно повече от „Ликуд“. След тях се наредиха левите формации Партия на труда и Демократичен съюз, които се представиха доста по-слабо на национално ниво, а после беше Либерман, показаха данните, оповестени от Централната избирателна комисия. „Ултраортодоксалните използват религията за свои цели“, каза 77-годишният пенсионер Ели Каспи, гласувал за Партията на труда. „Те могат да си живеят техния живот и да ме оставят да си живея моя. Но не го правят. Налагат ми техния.“ Президентът на Института за израелска демокрация Йоханан Плеснер каза, че Нетаняху започва да плаща цената на обвързването си с ултраортодоксалните партии. „Този път дневният ред беше различен“, каза той. „Заради голямото политическо влияние и апетита на ултраортодоксалните партии израелците гласуваха повече в зависимост от мнението си за отношенията между религията и държавата.“ Ултраортодоксалните тълкувания на набожността предизвикват разрив и с еврейската диаспора, отблъсквайки мнозина, които принадлежат към по-либералните реформаторски и консервативни течения, включително повечето американски евреи. Ултраортодоксалните равини многократно са поставяли под съмнение тяхната вяра и осуетиха плановете за разширяване на смесена зона за молитви за мъже и жени при Стената на плача в Ерусалим. 47-годишната майка на три деца Хулиета Толчински, емигрирала от Аржентина, каза, че се страхува от религията, която започва да влияе на училищната програма. „В диаспората се чувствах еврейка. Тук се чувствам израелка, не еврейка, защото те си присвоиха юдаизма“, каза тя. „В Израел да бъдеш евреин означава да си религиозен. За мен да бъдеш евреин означава да бъдеш непредубеден, напредничав и толерантен.“    ", "date": "2019.09.21", "title": "Избори в Израел: Дълбоко разделение между привържениците на секуларизма и ултраортодоксалните"}
{"url": "http://www.classa.bg/%D1%81%D0%B2%D1%8F%D1%82/item/399990-%D1%88%D0%B0%D0%BC%D0%B0%D0%BD%D1%8A%D1%82,-%D0%BA%D0%BE%D0%B9%D1%82%D0%BE-%D0%B1%D0%B5%D1%88%D0%B5-%D1%82%D1%80%D1%8A%D0%B3%D0%BD%D0%B0%D0%BB-%D0%B4%D0%B0-%D1%81%D0%B2%D0%B0%D0%BB%D1%8F-%D0%BF%D1%83%D1%82%D0%B8%D0%BD", "text": "В Русия задържаха шаман, който бил решен да прогони Путин от Кремъл. Той тръгнал пеша от Сибир за Москва, но скоро след това изчезнал. Според негови поддръжници, самозваният борец срещу Путин е бил отвлечен.       Случило се около четири през нощта близо до Видрино, село в Бурятия на езерото Байкал: \"Десетки мъже щурмуваха лагера. Нахлуха в палатката на Александър и го заловиха. Бяха въоръжени с автомати и палки. Мъжете го вкараха в кола и заминаха.\" Така описва историята в интернет един предполагаем очевидец. А цитираният Александър би трябвало да е Александър Габишев, шаман на средна възраст от Якутия. На площ този регион в Среден Сибир е голям почти колкото Индия, но населението му е само един милион души. Вярата в извънземните духове е широко разпространена, но имената на шаманите са почти неизвестни извън пределите на областта. Александър Габишев е изключение: самозваният духовник придоби популярност в цяла Русия, тъй като тръгна да гони президента Владимир Путин от Кремъл. Твърдо решен да свали Путин, Габишев тръгна на път преди няколко месеца - от Якутск за Москва. Целта му: отдалечения на 8 500 километра Кремъл. Воин, шаман или и двете? Все пак шаманът успял да стигне до езерото Байкал в съседния регион Бурятия, придружаван от няколко верни почитатели и хиляди потребители в мрежата. В Бурятия обаче шаманът се натъкнал на отпора на свои \"колеги\", контактуващи с духове. Други шамани препречили пътя на Габишев и го обвинили, че не е истински шаман, защото един шаман никога не воювал. Това мнение се споделя и от етнолога Анатолий Алексеев от университета в Якутск. Той отбелязва: \"Един истински духовник не тръби наляво и надясно, че е шаман - не се хвали с това. Истинският шаман е кротък и не се меси в политиката\". Очевидно обаче не всички смятат така, защото хората, тръгнали с Габишев към Москва, ставаха все повече - въодушевени от неговата  н. В средата на юли няколкостотин души дойдоха на неговата протестна демонстрация в Чита. Там шаманът призова да бъдат основани нови народни съюзи, за да се приемат нови закони. \"Имайте предвид, че Путин не е добрият Господ!\" - с тези думи приключи речта си войнственият шаман. Тежко изпитание Дали самозваният борец срещу Путин се е сторил прекалено влиятелен на властите? Бурятската полиция междувременно потвърди залавянето на мъж, роден през 1958-а година, \"по поръчение на следствените власти\". Той е обвинен в престъпление на територията на република Саха - това е официалното название на Якутия, родината на Габишев.   Шаманът тръгнал от Сибир за Москва, но след езерото Байкал следите му се губят   \"Шаманизмът в Сибир става все по-популярен. В крайна сметка  \", казва политологът Константин Калачев. \"В Якутия към мнението на шаманите се отнасят много сериозно, включително властите. Ако пък не се отнасят към него сериозно, може просто да му се надсмеят или да го обявят за психично болен.\" В случая с Габишев обаче Калачев е убеден, че със задържането на шамана му властите му правят услуга: \"Тежките изпитания, на които той е подложен, ще го направят още по-популярен. Властите само му правят реклама, а резултатът може да се окаже точно обратният на поставената цел.\" Имитация на борба с екстремизма Политологът Фьодор Крашенинников от своя страна отбелязва, че няма значение дали шаманът би успял да стигне до Москва или не, и дали има планираните от него обреди могат да доведат до смяна на властта в Русия. Хората от силовите служби не вярват в магията на шамана, а в съвсем други неща: в кариерата си, в премията, а най-важното - в параноята на висшето ръководство на страната, в името на която може денонощно да се води борба с враговете на държавата. В тази връзка Крашенинников пише: \"Силовите служби, разрасналите се в последните години до неприлични размери, осребряват страха на началниците си: за тях делото на Габишев е още една възможност за имитация на борба с екстремизма\". Все пак   от Габишев, не бива изцяло да се отрича, смята Крашенинников. \"Той не е опасен с магическите си чарове, а със самия факт на своята поява и с очевидната подкрепа, която той получава в обществото. Най-вероятно властите са се отнесли към неговия поход толкова сериозно и поради това, че отлично осъзнават потребността и привлекателността на основната идея на шамана - макар и с помощта на магически обреди да се сложи край на 20-годишното управление на Путин.\"  ", "date": "2019.09.21", "title": "Шаманът, който беше тръгнал да сваля Путин"}
{"url": "http://www.classa.bg/%D1%81%D0%B2%D1%8F%D1%82/item/399991-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%89%D0%B8-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D0%BE%D1%82%D0%BC%D0%B5%D0%BD%D0%B8%D1%85%D0%B0-%D0%B2%D0%B8%D0%B7%D0%B8%D1%82%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%84%D0%B5%D1%80%D0%BC%D0%B8", "text": "Китайските преговарящи в областта на търговията промениха внезапно плановете си, като отмениха посещение при американски фермери след края на разговорите във Вашингтон тази седмица, предава CNBC.Китайската делегация е променила графика си за пътуване и се е върнала в Китай по-рано от планираното, заяви Никол Ролф от Службата по земеделие на Монтана. Няма обяснение защо представителите са съкратили визитата си, допълни Ролф. Службата по земеделие в Небраска също съобщи, че китайските представители са отменили посещение във ферми в щата.     Американският министър на земеделието Сони Пардю потвърди вчера, че се работи по организирането на срещите като жест на добра воля към американските фермери от страна на Китай. Китайската делегация, водена от заместник-министъра на земеделието и селските въпроси Хан Дзюн, планираше последващи визити в Боземан, Монтана и Омаха, щата Небраска. Отмяната на посещението попарва надеждите, че Китай ще възобнови покупките на американски земеделски стоки, които спря през април в отговор на митата на президента Доналд Тръмп. Китай е съставлявал 5,9 млрд. долара от износа на американски земеделски стоки през 2018 г. Страната е най-големият купувач в света на соя и миналата година е закупила около 60% от износа на американска соя. Напрежението между САЩ и Китай се успокои преди търговските преговори на ниво заместници тази седмица, след като Тръмп освободи от мита много китайски стоки, а Китай също съобщи, че ще освободи американски земеделски стоки и други 16 вида американски продукти от допълнителни мита.  ", "date": "2019.09.21", "title": "Китайските преговарящи в търговията отмениха визита в американски ферми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399973-%D0%B4%D0%B6%D0%BE%D1%80%D0%B4%D0%B6%D0%B8%D0%BD%D0%B0-%D0%BD%D0%B0-%D1%80%D0%BE%D0%BD%D0%B0%D0%BB%D0%B4%D0%BE", "text": "Половинката на футболната звезда Кристиано Роналдо Джорджина Родригес отново предизвика фурор сред своите фенове. Испанският модел се появи на събитие в Мадрид вчера, а тоалетът й обра погледите. Джорджина бе облечена в светло синя рокля, която бе прилепнала към красивите форми, които тя притежава. Тъмнокосата футболна половинка не се свени да позира под фотографите, които я щракнаха за корица на водещите  таблоиди.                                  Снимки: SPLASH NEWS, REX FEATURES", "date": "2019.09.21", "title": "Джорджина на Роналдо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399974-%D1%86%D0%B8%D0%B3%D0%B0%D0%BD%D0%B8%D0%BD-%D1%81%D1%8A%D1%81-%D0%B7%D0%BB%D0%B0%D1%82%D0%BD%D0%B0-%D0%BA%D0%B0%D0%BB%D1%8F%D1%81%D0%BA%D0%B0", "text": "Кралска каляска влезе в столичния квартал „Христо Ботев\". За два дни необичайното явление се превърна в истинска сензация сред в социалните мрежи, съобщава Нова тв. Мнозина не пропуснаха възможността да я снимат с телефоните си.            Оказва се, че собственик на каретата е Валентин Андреев – местен жител, който през лятото снима туристи по Черноморието. Именно с тази цел през юни се сдобил със златната каляска. Каляската е направена по поръчка и е хибрид – може да се тегли от коне, има и електрически двигател.", "date": "2019.09.21", "title": "Циганин със златна каляска"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399975-%D0%B0%D0%BD%D0%B4%D1%80%D0%B5%D0%B0-%D0%BD%D1%8F%D0%BC%D0%B0-%D1%81%D1%80%D0%B0%D0%BC", "text": "Бившата половинка на родния боксьор Кубрат Пулев Андреа за пореден път взриви социалните мрежи със скандалното си поведение. Този път едрогърдата певица пусна снимка, на която си развява роклята, а от къдъра се вижда, че отдолу тя няма никакво бельо.      Не става ясно къде е заснето скандалното фото, като на заден план прави впечатление паркирана тузарска кола с марка \"Бентли\".", "date": "2019.09.21", "title": "Андреа няма срам"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399976-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%82%D0%B5%D0%BD%D0%B8%D1%81%D0%B8%D1%81%D1%82%D0%BA%D0%B8-%D0%B2%D0%BB%D0%B8%D0%B7%D0%B0%D1%82-%D0%B2-%D0%BF%D0%BE%D1%80%D0%BD%D0%BE%D1%82%D0%BE", "text": "Германската тенисистка Андреа Петкович получи неприлично предложение в профила си в една от социалните мрежи.  Бившата номер 9 в света, която е известна с танците си на корта след победа, получи съвет да се пробва във филмите за възрастни, ако не й върви в тениса.    \"Може, човек трябва да е отворен към всички възможности\", написа в отговор 32-годишната Петкович, като придружи коментара си със заливаща се от смях емотиконка.      Колежките й приеха шегата. Рускинята Арина Родионова даже се самопредложи за участие, тъй като в последно време не изкарвала нищо от тениса.      Бетани Матек-Сандс отбелязва, че ще гледа подобен филм с интерес, а Танаси Кокинакис като мъж дава оценка, че това би било \"комплимент\".", "date": "2019.09.21", "title": "Известни тенисистки влизат в порното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399977-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Очакват ви ярки срещи с хора от друг град или страна. Това може да бъдат съвещания, конференции или лична среща. От финансовите проблеми, ще остане само прах и при това златен. Необвързаните, ще имат възможност да организират личния си живот. Романтично запознанство се очаква вечерта, в компанията на приятели. Очакват ви важни, но приятни новини за човек, когото наистина обичате. Но не е необходимо да правите прибързани заключения и освен това да ги изразявате пред любимия човек. В материален план, денят е добър, само избягвайте скъпите покупки. Бизнесмените, ще имат шанс да разширят бизнеса си. Препоръчително е, първо да възстановите силите си и енергийния баланс и след това да се втурвате в битки. Такъв героизъм, може да ви излезе през носа. Не трябва да изпускате от поглед домашните дела, в противен случай, те ще ви тежат до края на сезона. Вечерта може да се отпусне с приятели. Само се постарайте, да не прекалявате с храна и алкохол.   Днес се въздържайте от покупки, за да не се разочаровате от нещата, които купите. Най-добре, пестете пари за отпуската си. Особено, ако планирате да пътувате или да купувате ново жилище. В сферата на работата, вярвайте на колегите, с които работите отдавна. А от посещение на фитнес салон, е по-добре да не се отказвате. Не е препоръчително, да се захващате със сто неща наведнъж, в противен случай всичките ви сили ще отидат на вятъра. Грешки могат да възникнат във финансовите сметки, но в любовта, напротив, всичко ще е точно. Новият ви избраник, ще отговори на вашите очаквания и също ще признае чувствата си. Само не се опитвайте да „играете“ и хитрувате\", защото сами може да попаднете накрая в капана. Още от сутринта, ще се чувствате уморени и разбити. В морален план, наистина сте претоварени. Но от физическият труд, не трябва да се отказвате. Той ще ви донесе повече ползи, отколкото интелектуалната работа. Денят е благоприятен, за борба с вредните навици. Днес е добре да прекарате целия ден с близките си хора - да излезете на чист въздух сред природата, да се разходите, да играете и дори да спорите заедно. Ценете това време, защото рядко имате възможност да сте заедно. Помощ от приятел не чакайте, дори ако ви е обещал милиони в заем. Въобще не е желателно да взимате заеми. В крайна сметка, отпускът е пред вас, а работата е минимална. Не трябва да пренебрегвате дори малките задачи. Шефовете нарочно ще ви натоварят с рутинни задължения, за да проверят на какво сте способни. Съдбата ще ви поднесе изпитания в любовта и ще трябва да гоните любимия си из целия град. Разбира се, вие сами сте виновни, че сте го обидили. Сега веднага изправете нещата.   Очаква ви не лесен ден, в който не трябва да чакате помощ от никого. Колкото по-малко сте претенциозни към колегите, толкова по-добро ще бъде работното ви настроение. Денят е благоприятен за ремонт, подреждане на жилището и преместване. Всичко ново, е добре забравено старо. Тази поговорка, трябва да помните вечерта. Днес е по-добре да избягвате откритите конфликти, за да не се окажете в крайни и кризисни ситуации. Може да ви обвинят или подставят, дори онези, които сладко ви се усмихват в лицето. Весело и непринудено, се дръжте в личния живот. Особено, ако отдавна имате постоянен партньор. Временно се откажете, от вродената си загадъчност. Препоръчва се, да се съсредоточите върху материалната сфера, за да не останете без пари. Ако се изправите пред някои спешни и глобални задачи, изпълнете ги веднага. Ще трябва да защитите своята гледна точка в семейството. Ако това не е първият случай, когато доказвате вашата правота, тогава има надежда, ситуацията да се обърне във ваша полза.   Може смело да проявите инициатива във всичко, което ви засяга. Вие сте специалисти в работа си, така че не се съмнявайте в победата. Ако организирате голямо събитие, не забравяйте за малките неща и нюанси. Именно от тях зависи настроението на \"виновника\" за тържеството и изхода от празника. Вечерта е възможен спор, с колега по телефона.", "date": "2019.09.21", "title": "Дневен хороскоп 21 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399978-%D1%81%D0%BB%D0%B5%D0%B4-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B1%D1%8A%D1%80%D0%BA%D0%BE%D1%82%D0%B8%D1%8F-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%BE%D1%82-1989", "text": "Трийсет години по-късно промените от 1989 будят преди всичко разочарование. Въпреки че не бе пролята и капка кръв, въпреки че днес стандартът на живот е много по-висок. Какви са причините за това огорчение?         Трийсет години по-късно революциите от 1989 будят преди всичко разочарование. Въпреки че не бе пролята и капка кръв, въпреки че днес покупателната способност е много по-висока - с около 40% в България и с цели 300% в Полша. На какво се дължи огорчението За левите преходът отиде твърде далеч, защото разруши не само диктатурата, но и равенството, та дори самата държавност. За десните, обратно, преходът не стигна доникъде, защото наместо да отстрани комунистите от обществената сцена, той им позволи да трансформират политическата си власт в икономическа. И именно всеобщото разочарование позволи на чудновати популисти да овладеят почти всички постсоциалистически страни. Позволи им да отричат европейските ценности и либералната демокрация, да мафиотизират управлението, да флиртуват с религиозния фундаментализъм. Което пък на свой ред разочарова западноевропейците - и до днес те горчиво съжаляват за славното източно разширение на Съюза.     Посочват се най-различни причини за този необясним негативизъм по отношение на едно събитие, което навремето смятахме за исторически успех. За едни той идва от нарастването на неравенствата, които обаче (за жалост) обикновено съпътстват всеки икономически растеж.      Или да го кажем иначе: негативизмът идва от това, че неравенствата, които преди бяха скрити зад привилегии, изведнъж станаха видими и измерими. Други пък взеха да се чувстват несигурни след рязкото отваряне на страните им към световната конкуренция, взеха да се боят, че великите им народи започват да се разтварят в мъглявината на глобализацията. А анализатори стигнаха до извода, че мобилизациите срещу  миграцията всъщност крият друг страх - този от  миграцията, станала възможна след свалянето на комунистическите огради и опразнила Източна Европа откъм най-активните ѝ граждани (до 20% в страни като Латвия и България). Тоталният хаос Но има и друго обяснение. Разочарованието може да се дължи и на неразбиране на самия комунистически режим, представян като система на абсолютен контрол. Но ако се вгледате, ще видите, че диктаторските методи бяха просто компенсация за тоталния хаос, който цареше под идеологическата повърхност. Политическата диктатура идваше именно за да поправи социо-икономическата анархия. И колкото повече анархия - толкова по-голяма беше нуждата от диктатура. Ако сте забравили колко неефикасна беше онази система, гледайте сериала „Чернобил“ - насред най-страшната ядрена авария няма кой да поеме отговорност и да предприеме действия. И това не е психологическа особеност на отделните хора, а иманентен дефект на системата. Защото ликвидирането на частната собственост и на легитимните форми за излъчване на властови структури постепенно прави обществото неуправляемо. Помислете - една уж модерна икономика имаше нужда да праща в лагери „саботьори“, да принуждава студентите да берат домати, да разчита на саможертви при поправянето на електроцентрала. Може да прозвучи парадоксално, но комунистическите общества бяха по-свободни от техните западни аналози. Работникът беше свободен да краде от завода, колегата - да си отмъсти на някого, като пусне донос за него, местният сайбия - да построи завод край родното си село. Как се оцеляваше ли? Ами хората противопоставяха на големия хаос своите малки индивидуални хаосчета. „Аз се правя, че работя, той се прави, че ми плаща.\" От една такава гледна точка кадифените революции започват да изглеждат двусмислени. Движени от желанието за свобода, те всъщност се оказаха път към един по-добър контрол на съответните общества. Парадокс, който Хегел би нарекъл „хитростта на Разума“. Но обикновеният човек не е Разумът, нали така? Представете си някой да беше казал на разбунтувалите се точно преди 40 години работници в Гданск, че след победата заводът им ще бъде приватизиран, а 90% от тях ще бъдат уволнени. Допускам, че днес тези хора живеят по-добре, но дори да го знаеха, революционният плам едва ли щеше да е особено силен. След комунистическата бъркотия Ред и ефикасност обикновено се налагат от авторитарни правителства като в Сингапур, понякога дори от военни хунти като в Чили. Никак не ми харесват, но така се случва в историята - едната крайност (хаосът) ражда противоположната (терора). В България може би си спомнят един текст на президента Желев, където той твърдеше, че ролята на военната диктатура, която ще осигури мирния преход към пазарна демокрация и ще подреди обществото ни, щял да изиграе не друг, а Европейският съюз. Не знам колко сериозно трябва да приемаме тази идея, но тя добре илюстрира двойствената роля на Съюза във въображението на хората - той обещаваше свобода, а взе да налага правила. Нали сте чували да ругаят „ония комунисти в Брюскел“? Такава е логиката на човешките емоции. Освобождението се мисли като мигновен и необратим скок от реалното в желаното. Само че нормализацията след комунистическата бъркотия е процес тягостен и бавен. И затова разочароващ.", "date": "2019.09.21", "title": "След комунистическата бъркотия: разочарованието от 1989"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399979-%D0%B2%D1%81%D0%B5%D0%BC%D0%B8%D1%80%D0%BD%D0%BE-%D0%B2%D1%8A%D0%B7%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D1%81%D0%B2%D0%B5%D1%82%D0%B8%D1%8F-%D0%B8-%D0%B6%D0%B8%D0%B2%D0%BE%D1%82%D0%B2%D0%BE%D1%80%D1%8F%D1%89-%D0%BA%D1%80%D1%8A%D1%81%D1%82-%D0%B3%D0%BE%D1%81%D0%BF%D0%BE%D0%B4%D0%B5%D0%BD-%D0%BA%D1%80%D1%8A%D1%81%D1%82%D0%BE%D0%B2%D0%B4%D0%B5%D0%BD", "text": "  Светата православна църква извършва поклонение на светия Кръст Господен четири пъти през годината: на третата неделя от Великия пост, наречена Кръстопоклонна, на Велики петък, на 1 август и на 14 септември. Празникът Въздвижение на светия и животворящ Кръст Господен е установен във връзка със следните събития в историята на Христовата църква: 1. Чудесното явяване на св. Кръст на император Константин Велики; 2. Намирането на светия Кръст на Голгота; 3. Връщането на животворящия Кръст от персийски плен. В началото на четвъртия век няколко съуправители или кесари разделили помежду си обширната територия на Римската империя. Максентий управлявал Италия със столицата Рим. Той бил жесток, користолюбив, властолюбив. Проявил се като тиранин. Римляните страдали много от тежкото иго, което им наложил. Затова те потърсили избавление, помощ срещу него от Константин, под чиято власт се намирали земите на днешните държави Англия, Франция и Испания.     През октомври 312 г. Константин потеглил с войските си към Рим, гдето Максентий решил да се отбранява. Силите на Максентий били по-големи от тези, с които разполагал Константин. Настъпващият от север Константин чувствал, че му е нужна помощ от небето. Той вярвал, че с тая помощ ще може да освободи Рим от тиранина. Езическата религия му била съвсем чужда. Но не бил още и християнин. Обхванат от тревога, не знаел как да се моли за подкрепа от Небето. И Бог му помогнал. В чудно видение му открил истината. Слънцето клоняло на запад. Константин видял на небето сияещ кръст и над него надпис: “С това ще победиш”! Войниците видели също това чудно знамение и силно се уплашили. Дотогава кръстът бил считан за лош предвестник, понеже е бил използван като оръдие за позорно наказание. През настъпилата нощ Сам Господ Иисус Христос се явил насън на Константин и му заповядал да направи знаме, подобно на кръста, и да начертае кръст на щитовете и шлемовете на войниците. Константин изпълнил заповедта. В същото време повикал при себе си войници християни и ги запитал какво значат тези видения. Те му отговорили, че Иисус Христос е Единородният Син на истинския Бог, че е слязъл на земята да спаси човеците и че кръстът е знак за победа над смъртта и символ на безсмъртие. Константин останал поразен от случилото се. И оттогава започнал да почита истинския Бог и да изучава Свещеното Писание. Със силата на Кръста Константин предприел нападение за освобождението на Рим. Пламнала жестока битка. Войската на Максентий била разбита. Той побягнал, за да се спаси. Но се удавил в реката Тибър. Константин влязъл тържествено в Рим. Той разбрал, че победата му е дадена от Господа. Затова, когато по-късно му издигнали статуя, заповядал да поставят в ръката й дълго копие във вид на кръст и да напишат думи: “С това спасително знаме спасих и освободих този град от игото на тиранина”. В памет на това събитие светата Православна църква прославя божествената сила на Кръста Господен като оръжие на победата и пее: “Спаси, Господи, Твоите люде и благослови Твоето наследие, като даруваш на нашия благочестив народ победа над враговете и като пазиш чрез Кръста Си Твоето общество”. Видението на кръста се повторило на Константин още два пъти. Това усилило до такава степен разположението му към християнската вяра, че най-после се решил да я приеме. Това негово решение се затвърдило от факта, че майка му, царица Елена, била вече християнка. Тя и той са причислени от Православната църква към лика на светиите. Наречени са равноапостолни, защото, подобно на апостолите, разпространявали ревностно християнската вяра. Света Елена отишла в Палестина, за да види страната, гдето живял и страдал Спасителят. По поръка на своя син тя се погрижила да се издигнат църкви на местата, осветени от евангелските събития. Езичници и евреи, от омраза към християните, се опитали да заличат и спомена за тези места. Те затрупали с пръст пещерата на Гроба Господен и поставили над нея идолско капище. Изображения на езически богове били дигнати и над Голгота и над Витлеемската пещера. Света Елена заповядала да разрушат капището, да съборят идолите и да разкопаят пещерата на светия Гроб. Близо до нея Константин изградил храм в чест на Христовото Възкресение. Той писал на Йерусалимския архиепископ Макарий и на палестинския управител да украсят храма великолепно. Църкви били издигнати също на Елеонската планина, над Витлеемската пещера и другаде. Света Елена пожелала най-вече да открие самия Кръст, на който бил разпънат Спасителят. След дълги издирвания били намерени трите кръста, зарити в земята. При тях се намирала дъската с надписи. Но как да узнае кой от трите кръста е бил кръстът на Спасителя? По съвета на архиепископ Макарий били допрени кръстовете един след друг до болна жена. Щом се допрял до нея Христовият кръст, тя оздравяла. Умрял човек, когото носели към гробището, възкръснал, като бил доближен до животворящия Христов кръст. Тези чудеса разрешили всички съмнения. Архиепископ Макарий застанал на специално издигнато място. Въздигнал високо кръста, та целия многоброен народ да го види и да му се поклони. След това го раздвижил на всички посоки. Християните се покланяли ниско и възклицавали радостно и умилително: “Господи, помилуй!” Множество езичници и юдеи повярвали в Христа и приели свето Кръщение. Това станало в 326 г. Света Елена взела със себе си в дар за своя син част от светия Кръст и намерените при него гвоздеи, които някога са били забити в ръцете и нозете на Богочовека. Останалата част от Кръста, сложена в сребърен ковчег, се пазела благоговейно в йерусалимския храм “Възкресение Христово”. На Велики петък се изнасяла на Голгота за поклонение. В 614 г. персийският цар Хозрой бил във война с Византийската империя. Той превзел Йерусалим, разрушил църквите там и отнесъл със себе си в Персия всички скъпоценности, които се намирали в тях. Между задигнатите светини бил и животворящият Господен Кръст. Войната продължила дълго. Византийският император Ираклий успял да победи Хозрой, който скоро след това бил убит. Наследникът му сключил мир с Ираклий. Задължил се да върне пленниците и всичко, което баща му бил задигнал от Йерусалим и задържал в продължение на 14 години. Тържествено император Ираклий възвърнал светинята – честния и животворящ Господен кръст – в Йерусалим. Християните от Йерусалим и околността, начело с Йерусалимския патриарх Захарий, всички с палмови клонки в ръце, излезли на Елеонската планина да посрещнат светия Кръст. Императорът бил облечен в разкошни царски дрехи, украсени със злато и скъпоценни камъни. На главата си носел царски венец. Като се приближил до Йерусалим, той поискал да носи сам Кръста. Но когато трябвало да мине през портите на Голгота, Кръстът бил задържан от невидима божествена сила. Невъзможно било да го носи по-нататък. Всички били изумени. Не знаели защо става това. Патриарх Захарий видял ангел Господен на портите, светъл като мълния. Ангелът му казал: - Не тъй нашият Господ е носел тук тоя Кръст, както вие го носите! Смутен и развълнуван, патриархът се доближил до императора и му казал: - Господарю, не в разкошни дрехи трябва да носиш Кръста, който обеднелият и страдал за нас Спасител е носел на раменете си в смирение и унижение! Императорът веднага снел от себе си венеца и багреницата и облякъл прости дрехи. С непокрита глава и бос, без всякаква дреха внесъл в църквата Кръста Господен. Патриархът го поставил на предишното му място за радост и утеха на целия християнски свят. Всички се молели и повтаряли: - Господи, помилуй!...", "date": "2019.09.21", "title": "Всемирно въздвижение на Светия и Животворящ Кръст Господен (Кръстовден)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399980-21-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1378 г. - Цар Иван Шишман издава Рилската грамота, с която на Рилския манастир се дават 20 села, като феодални владения.     1551 г. - Основан е Кралският и папски университет на Мексико.     1719 г. - Състои се сватбата на пфалцграф Кристиан III фон Цвайбрюкен и Каролина фон Насау-Саарбрюкен.     1862 г. - Първата българска легия в Белград е разпусната по решение на военния министър на Сърбия.     1919 г. - Първи мач на ФК Янтра (Габрово) срещу тима на Горна Оряховица (1:0)     1933 г. - В Германия започва съдебен процес във връзка с подпалването на Райхстага, един от обвиняемите е Георги Димитров.     1937 г. - За първи път е публикувана книгата на Дж. Р. Р. Толкин „Хобитът\".     1938 г. - Ураган връхлита Ню Йорк, загиват около 600 души.     1964 г. - Малта придобива независимост от Обединеното кралство.     1981 г. - Белиз придобива независимост от Обединеното кралство.     1991 г. - Армения получава независимост от Съветския съюз.     1993 г. - Президентът на Русия Борис Елцин прекратява дейността на парламента, в разрез с действащата по това време конституция, и така ускорява Руската конституционна криза от 1992-1993 г.     1999 г. - При земетресение в Централен Тайван загиват 2 400 души.     2001 г. - 39 Народно събрание приема декларация по повод терористичните актове в Ню Йорк и Вашингтон, с която обявява борбата с тероризма за дългосрочен приоритет.     2002 г. - Открит е в София универсалният парк София Ленд,който 4 години по-късно е закрит.     2003 г. - Програмата Галилео на НАСА приключва и космическият апарат е спуснат в атмосферата на Юпитер, където той се разпада със скорост от 50 km/s.  ", "date": "2019.09.21", "title": "21 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399981-%D0%BA%D0%B0%D0%BA-%D0%BF%D1%80%D0%BE%D1%81%D1%82%D0%B0%D1%88%D0%BA%D0%B8%D1%8F%D1%82-%D0%B5%D0%B7%D0%B8%D0%BA-%D1%81%D1%82%D0%B0%D0%BD%D0%B0-%D0%BD%D0%BE%D1%80%D0%BC%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В България вече никому не прави впечатление елементарното прекрачване на границите на вежливостта. Нещо повече: бруталната безцеремонност се е превърнала в норма на публичното говорене,  казва Александър Кьосев пред ДВ.          Прочетох тази статия, харесах я - и заедно с това много се натъжих. Статията е написана от елитарни позиции, тя говори за „опростачване\" и „простаци\". Признавам си, че и аз защитавам елитарната позиция. И смятам, че трябва да говорят онези, които мислят и са достатъчно образовани. Но за съжаление тази елитарна позиция страда от невежество. Хайде, да не е невежество - професор Слатински в никакъв случай не може да бъде обвинен в невежество. Той просто не е достатъчно информиран за това, което правят лингвисти, медийни анализатори и културолози от години насам. По този въпрос има огромен брой публикации, включително и мои, а неговата статия е написана така, сякаш откриваме топлата вода. Натъжи ме и друго: тя обяснява този процес по поговорката „Рибата се вмирисва откъм главата\". Тоест, политиците говорят просташки, а народът се опростачва, защото политиците са негов образец.      Въпросът е много по-сложен и комплексен. Става дума за масов социален и дисперсен процес, без единен произход, който трае повече от 20 години и не е свързан с една или друга политическа фигура. Не че политиците нямат заслуга, но тя е малка в сравнение със заслугата на медиите, които продават просташката стока още от възникването на така наречената „независима преса\". Тогава се смяташе, че за да бъде тя продаваема, трябва да слезе до равнището на най-ниския знаменател на вкусовете. Така се появи този език - един стилизиран език на някакви въображаеми мутри, който се превърна в медийна стока и се продаваше много добре, дори се превърна в скрита медийна норма. При появата на социалните мрежи бруталността и арогантността дори се превърнаха в общобългарска норма.  Ще дам един пример. В българския интернет постепенно възникнаха норми: да се пише на кирилица и да не се пише с главни букви, защото това се смята за неучтив крясък. Тоест, социалната среда в социалните мрежи е в състояние да се самосанкционира: един огромен брой анонимни хора съумяват да изработят някаква обща норма, която да регулира тяхното общуване. Но такава норма не беше изработена срещу бруталността, агресията или обидите по адрес на опоненти. Тоест, в целия този процес по възникването на просташкия език като норма на обществото участват страшно много агенти. Политиците, разбира се, също са в кюпа. Но причинно-следствената връзка е обратна. Не политиците са образец на масите - политиците просто играят ролята на простаци, макар че много често изобщо не са такива. Правят го, защото смятат, че това е печеливша позиция, че това е ролята, която ще се хареса на мнозинството.  Хората реагират различно, обществото не е нещо единно. Едни го харесват, други не го харесват, трети го имитират. Важното е друго: това вече се смята за норма. И елементарното прекрачване на границите на вежливостта вече не прави впечатление никому. В България бруталната безцеремонност вече се смята за норма на публично говорене: хората имат чувството, че така „се казва истината\". За това има различни причини: медиите, дигитализацията, социалните мрежи. Но има и нещо друго, което не бива да подценяваме: има социален гняв. Много хора се почувстваха изключени от социалните процеси и смятат, че трябва да говорят гневно. Това означава - да употребяват брутални думи, да наричат другите с брутални имена. А опитът да се противостои на езика на омразата имаше точно обратния ефект. Той произведе нови вълни от гневно говорене.  Точно така. Ако говориш вежливо, значи се „мазниш\", както би казал Алеко Константинов. Значи нещо не е в ред, значи не казваш истината.  Тази образованост минава за някакъв вид експертно дрънкане, което никого не интересува. Хората смятат, че истината е толкова видима, толкова болезнена, толкова брутална, че трябва да се назовава с брутални думи. Не оправдавам просташкото говорене, само обяснявам механизмите.  Да. С две думи казано: всичко онова, което напуска сферата на бруталната, безцеремонна гневност, се смята за недостойно за доверие. Онези, които искат да продават медийна стока, смятат, че трябва да говорят по този начин - и култивират този език. Не защото са простаци, а защото го смятат за стока.  Точно това казвам. Възниква порочен кръг. А критиците на този език, включително и моя милост, всъщност не са предложили истински изход. Ние не знаем какъв е изходът, не знаем какъв е инструментът, с който да въздействаме. И в някакъв смисъл се самомаргинализираме. Ние си говорим, кучето си лае, а керванът си върви. И никой от критикуваните медии не взима подобни критики на сериозно. Те се възприемат като някакво даскалско, назидателно мрънкане.  Да, той също остава в този порочен кръг, не предлага изход, а само някаква моралистична назидателност. Която, да си призная, и аз съм практикувал, но вече знам, че тя не води до никакъв резултат. Нека да кажа и още нещо. Да се говори за простаците и опростачването е много лесно, но и безотговорно. Защото всъщност ние не знаем какво значи думата „простак\". Тя очевидно не означава само „необразован, прост човек\". Тя е нещо много повече. Правил съм си труда да проверявам дали на други езици има подобна дума. Откривам различни приблизителни синоними - нека да не ги изброявам тук. На сръбски и хърватски има думата „прóстак\", която обаче значи само „прост, необразован човек\" и не отговаря на българската „простак\". Казано другояче: българският простак е човек, който живее със сбъркана представа за социалните и образователни йерархии и смята, че той е в истината, че е в правото си, че е на власт. Власт културна и политическа. Тук, разбира се, веднага се появява фигурата на Бай Ганьо: един тържествуващ прост човек, един прост човек, който издевателства над другите. Много е сложна семантиката на думата „простак\", поради което не бива да я употребяваме така лекомислено. Защото ако се задълбочим в нея, оттам ще изникнат страхотните проблеми на социалното равенство и неравенство, на справедливостта и несправедливостта.    ", "date": "2019.09.21", "title": "Как просташкият език стана норма в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399982-%D0%BC%D0%B8%D1%80%D0%BE%D0%BB%D1%8E%D0%B1%D0%B0-%D0%B1%D0%B5%D0%BD%D0%B0%D1%82%D0%BE%D0%B2%D0%B0-%D0%B7%D0%B0%D1%89%D0%BE-%D1%81%D1%82%D0%B0%D0%BD%D0%B0%D1%85-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D1%82%D0%B0%D0%BA%D1%81%D0%B8", "text": "Разследващата журналистка Миролюба Бенатова, която беше принудена да напусне \"Нова\" на Домусчиев, обяви във Фейсбук, че има нова работа: станала е шофьор на такси. Тук публикуваме нейния разказ  без редакторска намеса:       - Много са се подобрили услугите в България. Казва ми го немски гражданин, когото возя от Полиграфията до Аерогарата. Говорим на английски и той споделя, че е впечатлен. - Ето, преди не можех да си говоря с шофьорите, а сега мога. - допълва той. Усмихвам се и отговарям, че друг път ще му обясня на какво се дължи този скок в сферата на таксиметровия превоз. Някои от вас вече се досещат, че е част от баланса. Някъде другаде има срив. Ако ме питате мен, причината е в хлътването надолу в сферата на свободата на словото. Но коя съм аз, един шофьор, да разбирам от тези работи. Служебният ми телефонен номер като шофьор на такси завършва на 111. Когато започнах да го ползвам, бях в БТВ. После ми го взеха за малко, когато през 2013 напуснах. След това си го откупих и сега ми се стори удачно пак да ме представлява.     111 си е символично число. Докато сме на 111-то място по свобода на словото, аз имам свободата да питам от този номер дали съм спряла на точното място и да информирам, че съм пристигнала на адреса. Имам свободата да комуникирам с публиката аналогово. Камерно. Без ефир. През юни ми предложиха да стажувам като журналист. Разбира се, нарекоха го по друг начин. Казаха, че искат да ме задържат в НОВА, но със стажантски договор, в никакъв случай трудов. При никакви обстоятелства да не съм в нюзрума, но да правя материали. Неясно как, но без да използвам оператори и монтажисти от телевизията. В средите на „Човешки ресурси“ наричат тези оферти отказващи. Предложение, което не можеш да приемеш, но после ще бъде представено като възможност. Хитро. След 26 години в журналистиката, реших да стажувам на друго място. След като междувременно тук-там ми казаха, че няма място за репортер като мен. Имали желание, но нямали възможност. Разбрах ги. И потърсих поприще, в което още търсят хора. За шофьори има места. Още. Взех си изпита в ДАИ, издържах психото и кандидатствах в Yellow. Трудно беше да обясня защо след екрана искам да съм зад волана. В таксиметровите среди ме приеха с недоверие, но все пак ми дадоха шанс да опитам. Благодаря от сърце. Някои още вярват, че разследвам или кроя нещо. Други /уж репортери/ повтарят под сурдинка опорката, че готвя някакъв проект. Даже блъсковият „Труд“ днес разказва по този повод как по времето на соца Петър Станчев от „Земеделско знаме“ измислил рубриката „Журналисти сменят професията“, стажантът Първан Стоянов станал таксиметров шофьор, а поредицата се радвала на голям читателски интерес. Хубав пример от тоталитарното близко минало. Неадекватен за днешния ден от имитативната демокрация. Аз нямам работно място и рубриката ми се оказа излишна за българския медиен свят. Като изключим „предложението“ от ПИК да правя рубрика при тях, от другаде не ми предложиха работа. Практикувам журналистика като хоби, което обичам с цялата си душа. И пиша за списания. От „Жената днес“, L’Europeo и „Мениджър“ се обадиха да ми предложат теми за писане. Единият текст вече излезе, другите предстоят. Благодаря и за тази възможност. Наистина. Никъде не ми предлагат да задавам въпроси. Този жанр в репортерството върви към закриване. Обикновените въпроси вече са екзотика, както имах възможност да отбележа след фурора от срещата ми с Цветан Цветанов в парламента. Питах го дали има телепатична връзка със своя бивш служител от ГЕРБ, така че да си извършат имотните сделки в един и същи ден, в една и съща нотариална кантора, на интересна стойност. Ц. така и не обясни откъде са му парите, но чувам, че си е намерил нова работа. Той ще е демократът на държавата и ще отстоява „евроатлантическите ценности“. Без имоти не става. Без личен асансьор явно няма да е пълна демокрацията. Докато шофирам, имам време да разсъждавам по този въпрос. Още не съм го осмислила съвсем. Иначе, пиша от дете и нямам намерение да спирам. Но истината е, че днес работя като таксиметров шофьор. Плащам си всеки ден аренда за колата и други разходи. После започвам да изкарвам за себе си. Това е свободна професия. И повтарям истината на невярващите колеги - шофьори и пътници: - Тук има места, а аз притежавам базисни умения по шофиране, ориентиране и комуникация. Търся си ново вдъхновение, смисъл и начин да съм полезна на хората. Отново. Дали правя това, което умея най-добре. Не, разбира се. Дали съм си на мястото. Спорно е. Но като се огледаме наоколо и погледът ни се спре на момичето с аграрното образование в медийния регулатор, моето шофиране си е съвсем адекватно. Аз мисля, че се справям прилично. Сигурно и председателката на СЕМ така вярва за себе си. Сега се уча да се ориентирам бързо във всички квартали на София, питам, когато навигацията ме обърка и се извинявам на пътниците, ако изпусна отбивката или не знам улицата, която ми казват. От репортерството съм научила, че когато не знаеш нещо, трябва да питаш. Практикувам го. Когато трябва, мълча, не избирам най-бавната лента, връщам ресто, имам дребни, слушам неангажираща музика и колата е чиста. На този етап толкова мога. „Дъното“, биха казали някои. Не, да си шофьор не е дъното. Понякога усещам гузната обществена съвест под формата на голям бакшиш. Отговарям, че това не е индулгенция за гражданското мълчание. И връщам. Бях добре платена като журналист на заплата. Не под масата. Сега изкарвам стажантска надница и съм удовлетворена, когато хората си тръгват умислени, вдъхновени, развеселени. И доволни, че са стигнали навреме, дори по-бързо от очакваното. Това ми е работата. И да, има срамна работа. Но тя не е да отваряш багажник и да возиш комфортно хора от точка А до точка Б. Не е срамно да умееш да изслушваш, да говориш учтиво и да отговаряш, когато те питат защо си там. Срамно е да те поръчват за поръчкови репортажи. Да ти пишат въпросите и да ти диктуват отговорите. Срамно е да убиваш за пари. Да обслужваш корпоративни и лични интереси зад маската на журналистиката. Да си ПР или ченге на щат като репортер, продуцент и директор на новини, е срамно. Да те държат за топките, а ти да задраскваш думи по тази причина, е смърт. Мен не ме е срам всеки ден да заставам очи в очи с публиката. И продължавам да ѝ служа. Както мога. Днес е това. Благодаря за доверието. Миролюба Бенатова, шофьор на такси", "date": "2019.09.21", "title": "Миролюба Бенатова: Защо станах шофьор на такси"}
