{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401702-%D1%82%D0%BE%D0%B2%D0%B0-%D0%B5-%D0%BA%D1%8A%D1%81%D0%BC%D0%B5%D1%82%D0%BB%D0%B8%D1%8F%D1%82%D0%B0,-%D0%BA%D0%BE%D0%B9%D1%82%D0%BE-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B0-%D0%BD%D0%B0-%D1%81%D0%BB%D0%B0%D0%B2%D0%B8", "text": "Вече са ясни печелившите от томболата с подаръците от \"Шоуто на Слави\". Снощи във „Вечерното шоу на Слави Трифонов\" бяха изтеглени на живо участниците в томболата, които печелят част от основните подаръци, както и голямата - Мерцедес S класа, която отиде при 49-годишен мъж на име Румен Стоянов. След ефира са изтеглени имената на всички останали късметлии. Довечера 49-годишният мъж, който спечели лимузината Мерцедес, с която се превозвани звездните гости на шоуто, ще получи ключа от Слави Трифонов в неговото предаване.", "date": "2019.11.05", "title": "Това е късметлията, който спечели Мерцедеса на Слави"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401703-%D0%B3%D1%80%D0%B8%D1%88%D0%BE-%D0%BF%D0%B0%D0%BA-%D1%81%D0%B5-%D0%BF%D1%80%D0%BE%D1%87%D1%83-%D0%BF%D0%BE-%D1%86%D1%8F%D0%BB-%D1%81%D0%B2%D1%8F%D1%82", "text": "Григор Димитров завърши кампанията по блестящ начин – с полуфинал на Мастърса в Париж и с невероятен тенис. Феновете в зала „Берси“ често оставаха приятно изненадани от изпълненията на бившия №3, а за всичко това говори и компилацията на най-добрите точки от турнира, подбрана от Tennis TV. \r\n В топ 10 от разиграванията три са с участието на Григор, а в две от тях уинърът е негово дело. Става въпрос за два завършващи удара от бекхенд в мача срещу Доминик Тийм, с които българинът прикова вниманието. \r\n Една от най-добрите точки е от полуфинала срещу Новак Джокович, в който Димитров игра като равен с топ поставения, но загуби битката след 6-7(5) 4-6. Двамата стояха равностойно на корта, като дори много често Григор успяваше да надиграе противника си, пише tenniskafe.com. \r\n   \r\n   Димитров издържа безупречно на атаките върху бекхенда си, залагайки на разнообразни удари и множество слайсове. Същевременно форхендът също работеше повече от добре и често успяваше да пробие защитата на Джокович. Макар Новак да е известен като един от най-добрите на ретур в историята на спорта, сервисът на Григор остана опасно оръжие. \r\n           Въпреки че не стигна до финал, Григор има много причини да бъде доволен от седмицата си в Париж. Най-добрият ни състезател записа престижни победи над Гофен и Тийм по пътя си към завръщане в топ 20. \r\n Вижте топ 10 на най-добрите изпълнения от Мастърса в Париж през 2019: \r\n", "date": "2019.11.05", "title": "Гришо пак се прочу по цял свят"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401704-%D0%BC%D0%B0%D1%80%D0%BA%D1%8A%D0%BB-%D1%83%D1%81%D0%BF%D1%8F-%D0%B4%D0%B0-%D1%8F%D0%B4%D0%BE%D1%81%D0%B0-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%B8", "text": "Меган Маркъл не спира да се забърква в каши. Тя не спира да дразни британската преса с нарушенията на протокола, които прави и да вбесява публиката с поведението си, което е необичайно за член на кралското семейство.    Но този път херцогинята на Съсекс надмина себе си и успя да разгневи както самата кралица, така и сънародниците си.  Съвсем скоро Меган и Хари се върнаха от Африка, където прекараха повече от две седмици. А пиарите на двореца решиха да заснемат цял филм за пътешествието им. Именно той стана причина за скандала, който се разрази около херцозите.  Работата е там, че в документалната лента принц Хари признава, че след като се е оженил за американката, е развалил отношенията си с брат си Уилям. А Меган се оплака от сложния живот, който се налага да води като член на кралското семейство. Признанието на Хари успя да разстрои брат му Уилям. А думите на Маркъл вбесиха кралица Елизабет II. Тя дори махна снимката на най-малкия си внук и съпругата му от масата в залата на славата на двореца. Именно в тази зала обикновено се провеждат всички официални посещения. По-наблюдателните фенове на кралското семейство бързо забелязаха, че от седмица фотосът е изчезнал. Сега масата на Елизабет II е украсена само с две снимки: на принц Уилям и Кейт Мидълтън, както и на двамата й внуци, облечени в офицерска униформа. Между другото, с думите си Меган успя да ядоса не само кралицата, но и известна телевизионна водеща от САЩ. В едно вечерно телевизионно шоу тя заяви, че херцогинята се опитва да предизвика съжаление, въпреки че прекрасно е осъзнавала какво ще се случи с живота й след сватбата.Водещата е убедена, че и на Кейт Мидълтън не й е леко и херцогинята на Съсекс трябва да стане по-търпелива. ", "date": "2019.11.05", "title": "Маркъл успя да ядоса кралицата и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401705-%D0%B3%D1%8A%D1%80%D0%B4%D0%B8%D1%82%D0%B5-%D0%BD%D0%B0-%D0%B1%D0%B5%D0%BB%D0%B0-%D1%82%D0%BE%D1%80%D0%BD-%D0%B8%D0%B7%D1%81%D0%BA%D0%BE%D1%87%D0%B8%D1%85%D0%B0", "text": "Вече е ясно кой е най-големият моден провал на кинофестивала във Венеция преди дни. След него просто всички знаменитости е добре да се замислят как се обличат, защото понякога ефектът се превръща в ужасен дефект.   Младата холивудска актриса, певица, танцьорка, модел и дизайнер Бела Торн стана за смях заради дрехите, на които бе заложила и, с които мина по червения килим. Любимата звезда от продукциите на „Дисни” бе заложила на доста пошла рокля, в която видимо се чувстваше неловко и не можеше да позира свободно пред фотографите. Изглежда, че те са се опитали да съчетаят „всичко най-добро” наведнъж – огромно деколте, прозрачност, нетипични ръбове, дълга цепка и камъни. 21-годишната Бела Торн всъщност знае доста за провокативните тоалети. Именно те са в основата на популярността й.     „Винаги говорят за вас, какво значение има дали е с добро или лошо”, смята актрисата. Но определено не можа да се справи с този тоалет.     Актрисата можеше да избегне това смущение, ако беше погледнала малко по-отблизо модните образи на своите звездни колеги. В същата рокля се бе появила преди време и голямата боливудска звезда Приянка Чопра. Този й ход бе крайно неуспешен. Хубавото при Приянка обаче бе, че тя не лъсна с тези одежди на червения килим, а само на партито след това, тъй че нямаше много свидетели на гафа й. Човек може само да се чуди как звезди, които имат цяла армия от стилисти зад гърба си, могат да се изложат така и да залагат на катастрофални тоалети. И нищо чудно. Определено това облекло не е най-доброто, създадено от италиански дизайнери. Пример за това са не само Торн и Чопра.", "date": "2019.11.05", "title": "Гърдите на Бела Торн изскочиха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401706-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D0%B3%D1%80%D0%B5%D0%B1%D0%B0-%D0%BB%D1%8E%D0%B1%D0%BE%D0%B2%D0%BD%D0%B8%D0%BA%D0%B0-%D1%81%D0%B8,-%D0%BC%D0%B0%D1%80%D0%B8%D1%8F-%D1%81%D1%8A%D0%B1%D0%BB%D0%B5%D1%87%D0%B5-%D0%B4%D0%B0%D0%BD%D0%B8%D0%B5%D0%BB-%D0%B7%D0%BB%D0%B0%D1%82%D0%BA%D0%BE%D0%B2", "text": "Фолкпевицата Мария не спира да провокира своите почитатели, които са предимно от мъжки пол. И това не е никак случайно, тъй като в последните години се слави повече с еротичните си фотосесии и видеоклипове, отколкото с хитови парчета.  \r\n   Заралийката по всякакъв начин се стреми да не губи позиции и пуска нови клипове през месец. Повечето от тях са снимани в чужбина и са глътнали огромен бюджет. Запознати с положението на Мария се чудят какво ще прави сега,  \r\n\t \r\n\t \r\n   \r\n \r\n \r\n\t \r\n Именно той покровителстваше Мария през последните години и плащаше музикалната кариера на певицата. От новия й клип \"Липсваш, мило мое\" става ясно, че кранчето е секнало. Мария представя нискобюджетен клип, тъй като го няма вече любовника да плаща. А както знаем, Мария няма почти никакви участия и при нея няма никаква възвръщаемост на вложените пари. \r\n   \r\n   За да покаже все пак нещо интересно, тя помолила съквартиранта си от \"ВИП Брадър\" Даниел Златков да се снима в новото й видео. Най-вероятно българският Роналдо не е взел хонорар, а се навил на приятелски начела. Нещо повече, убедила го да се снима гол до кръста, за да въздишат фенките му и да си пускат клипа. \r\n\t \r\n      ", "date": "2019.11.05", "title": "След като погреба любовника си, Мария съблече Даниел Златков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401707-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%BF%D0%B0%D1%80%D1%82%D0%B8%D1%8F", "text": "Екипът на Слави Трифонов регистрира партия. Документите в Софийски градски съд внесе сценаристът Тошко Йорданов, съобщава Нова телевизия.      Партията „Няма такава държава” беше учредена на 5 октомври. Слави Трифонов е избран за председател на партията, а сценаристите са зам.-председатели.      Сред основните цели на формацията, описани в учредителната декларация, са засилено участие на гражданите във взимането на решения чрез референдуми, смяна на пропорционалната избирателна система с мажоритарна, намаляване на депутатите от 240 на 120, както и възможност за дистанционно и електронно гласуване и въвеждане на задължително гласуване на избори и референдуми. Трифонов е избран за председател на партията, а зам.-председатели са неговите сценаристи.  ", "date": "2019.11.05", "title": "Слави Трифонов регистрира партия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401708-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D0%BD%D1%83%D0%BB%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F", "text": "„България е държавата, която има нула миграция, благодарение на всички взети мерки, спазвайки всички европейски правила”. Това заяви премиерът Бойко Борисов след срещата си с министъра на външните работи на Чешката република Томаш Петричек. Борисов акцентира върху споразумението между ЕС и Турция. „Така надеждно пазим границата и гарантираме спокойствието на Европа“, каза министър-председателят.     “Срещнах се с министъра на външните работи на Чешката република Томаш Петричек, с когото обсъдихме доброто сътрудничество между двете държави. Представих добрите макроикономически и финансови показателите на страната – България е привлекателна за чуждите инвеститори с ниските и прогнозируеми данъци, стабилна икономическа среда и огромен фискален резерв. Акцентирах и върху сериозната работа на страната ни по охраната на външната граница на Европейския съюз. България е държавата, която има нула миграция благодарение на всички взети мерки, спазвайки всички европейски правила”, съобщи премиерът Бойко Борисов във Фейсбук.     В разговора фокус е бил поставен върху засилването на партньорство в сфери като инвестиционно сътрудничество, туризъм, ИТ сектор, хранително-вкусовата промишленост, зелени инвестиции във високоефективни индустрии и услуги със средна и висока добавена стойност, съобщава БТА. По време на срещата премиерът Борисов е изтъкнал добрите макроикономически и финансови показателите на страната – България е привлекателна за чуждите инвеститори с ниските си данъци, стабилна икономическа среда и огромен фискален резерв.     “Изключителна добра данъчна среда имаме. Инвестиции и стабилност – ние ще държим прогнозируеми данъците до края”, е заявил Бойко Борисов. Премиерът е акцентирал и върху сериозната работа на страната ни по охраната на външната граница на ЕС. “България е държавата, която има нула миграция, благодарение на всички взети мерки, спазвайки всички европейски правила”, е подчертал още премиерът Бойко Борисов. Той е акцентирал върху споразумението между ЕС и Турция, което работи перфектно. “Така надеждно пазим границата и гарантираме спокойствието на Европа”, е подчертал Бойко Борисов. Чехия е важен партньор на България в ЕС и съюзник в НАТО, е добавил премиерът.", "date": "2019.11.05", "title": "Борисов: България има нула миграция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401709-%D0%BD%D0%B5%D1%81%D0%B1%D1%8A%D0%B4%D0%BD%D0%B0%D1%82%D0%B0-%D0%BC%D0%B5%D1%87%D1%82%D0%B0-%D0%BD%D0%B0-%D1%85%D0%B0%D0%BB%D1%82%D1%83%D1%80%D0%B0%D1%82%D0%B0-%D1%81-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0", "text": "Уди Алън казваше в един разказ, че неговите родители живели 40 години заедно, водени единствено от злоба един към друг. Сетих се като четох разочаровани постове тук от несбъдната мечта на халтурата с Мая Манолова. От една страна левите, които наричат градската десница “психодесни”, лайнари, соросоиди, фашисти и как ли още не, се надяваха на тяхната подкрепа за Майчето, за да борят заедно ГЕРБ, но от друга се разочароваха и ги намразиха трижди след като психодесните се усетиха, не им се вързаха на номерата и си уредиха районните софийски кметове с което се изчерпва и тяхната амбиция в българската политика. Левите полудяха когато Найо Тицин  няколко добри думи за Фандъкова (може би защото е спечелил някой проект, в което няма нищо лошо, даже е възпитано), но се умилиха когато Андрей Пантев се унизи (от суета, а не за пари) по същия начин да подкрепя Манолова. От своя страна градската десница, която нарича левите “червени боклуци”, гнус я е от селския профил на комунистите, превзели центъра на София със шмайзери и цървули като във “Фермата” на Оруел и крепи Борисов от десет години, за да не дойдат комунистите на власт, изведнъж реши, че е най-добре комунистите да дойдат на власт в София, ако парифразираме касетата на Евгений Михайлов:) Може ли някой разумно да обясни как се вкарва това в някакво структурирано политическо действие и как въобще си я представяхте тази алтернатива на Бойко Борисов с Мая Манолова на чело, а зад нея – обединени психодесни с червени боклуци. За един месец да направим с популизма онова, което ГЕРБ направи за десет години. Това е нелепо. И понеже е напредък в българската политическа перверзия е по-лошо от борисовата с която свикнахме. Както преди това свикнахме с царската. Не може вечно да ни изтезават с някакви нови перверзии. Като не може да се пръкне нещо разумно, по-добре да караме със старото на което сме свикнали. Това е моето чувство за софийските избори. А онези, които наистина вярват, че Мая Манолова е алтернатива могат да се запишат в нейната партия. Искате ли да се обзаложим, че няма да има много желаещи. Щеше да има, ако беше станала кмет и беше обявила новото спасително за България обединение срещу поквареното статукво на БСП и ГЕРБ, старите партии и т.н. изтъркан репертоар. И така цял живот. Само глупости. Сега Манолова поне се кротна в кабеларката на Слави Трифонов и няма да излезе по-далеч от там.  Да ви имах гражданския ум, гражданския вкус и гражданското чувство, борци срещу статуквото.  ", "date": "2019.11.05", "title": "Несбъдната мечта на халтурата с Мая Манолова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401710-%D0%BD%D0%B8%D0%BD%D0%BE%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%82%D1%80%D1%8A%D0%B3%D0%B2%D0%B0-%D0%BF%D0%BE-%D0%BC%D0%BE%D1%8F-%D0%BF%D1%8A%D1%82,-%D0%BD%D0%BE-%D0%B7%D0%B0%D0%BA%D1%8A%D1%81%D0%BD%D1%8F-%D0%B8-%D0%BD%D0%B5-%D1%81%D1%82%D0%B8%D0%B3%D0%B0-%D0%B4%D0%BE%D0%BA%D1%80%D0%B0%D0%B9", "text": "  Лидерът на левицата заяви, че премиера Бойко Борисов го е яд, че срещу неговото управление са се обединили хора. „Изпуска си нервите, говори обиди персонално към хора, това не е политика. Това показва страх, безсилие и яд”, заяви Корнелия Нинова в сутрешния блок на бТВ. „Борисов тръгва по моя път, но не стига докрай и може би е късно. Аз тръгнах по този път преди три години и си нося тежкия кръст”, каза още лидерът на БСП.   “Добри, конкретни програми за всяка община, силни кандидати, много динамична и енергична кампания, добър резултат”. Такъв анализ направи председателят на БСП Корнелия Нинова за вече отминалите избори пред bTv. “Спечелихме четири областни града. Петият, Шумен, е на кантар със 77 гласа по-малко за нас при около 400 невалидни бюлетини. Ще искаме допълнително броене на гласовете и касиране на изборите там”, каза още тя. За купуването на гласове през кампанията Нинова сподели: “При натрупването на няколко избори с такива проблеми вече има достатъчно критична маса. Но този път беше много крайно – агресивно, арогантно и открито. Показаха се много случаи на купен и корпоративен вот. За да купуваш гласове, трябва да имаш ресурс. Ресурсът е в управляващата партия. Бизнесът, който се включи активно в тези избори, е на страната на управляващите, защото е зависим от тях. Ние се изправихме с 1 лев субсидия срещу милионите на властта и на бизнеса. Несериозни са обвиненията, че БСП е купувала гласове”, каза още Нинова. Корнелия Нинова акцентира и на изборите в столицата: “За листата на БСП в София има двойно увеличение на резултата – от 7 ще имаме 15 общински съветници. Това е партийният вот. Мая Манолова е кандидатът, който подкрепихме. Една голяма част от вота, който тя събира, е подкрепата на БСП, другата част е на други партии и на безпартийни хора, които искат промяна в София. Това, за което аз нося отговорност, е удвояване на резултата в София за листата”. Нинова коментира и думите на Борисов: “С какво самочувствие Борисов казва, че два пъти ни бие в София, при положение че кандидатът му има с 60-70 хиляди гласа по-малко в сравнение с предишните избори и губи общински съветници!?” Тя призова за по-реалистични и скромни оценки, при положение че разликата между Мая Манолова и Йорданка Фандъкова е само 20 хиляди гласа. Корнелия Нинова даде допълнителен анализ на изборите за цялата страна: “Победихме в 62 общини, 4 от които са големи области градове. “Визия за България” прерасна в програма за всяка община. Отидохме и обяснихме на хората какво ще правим-точно и ясно. След което поставихме тези програми в ръцете на много силни кандидати. От това ново поколение млади политици, което създадохме, вече имаме кметове на областни градове. Ние събрахме партийна енергия, младост и гражданска подкрепа. БСП успя и защото водеше много активна и динамична кампания с множество срещи с хората из цялата, не от кабинетите”. “Наблюдавам, че Борисов тръгва по моя път, но не докрай и може би е късно. Аз по този път тръгнах преди три години и си нося тежкия кръст от това. Борисов каза, че ще наложи мандатност за кметове, не повече от три мандата. Ние наложихме тази мандатност преди три години за депутатите. Това беше тежка реформа с много опозиция отвътре. Това обновление в партията сега дава резултат в лицата на Пенчо Милков в Русе, Станислав Владимиров в Перник, Катя Георгиева в Ямбол и още много млади лица. Борисов иска тази реформа да я започне сега, но новите му кметове ще са след 4 години, след още три ще има резултат. Г-н Борисов закъсня! Освен това ние наложихме ограничение за лидер на партията – 2 мандата. За него това го няма. В политиката за един политик няма по-силно оръжие от личния пример. Тези реформи за нас предизвикаха много вътрешно напрежение, но партията започна да върви нагоре”, каза още Корнелия Нинова. По темата за бюджета за догодина, председателят на БСП каза, че парламентарната група ще представи под формата на законодателни предложения виждането си за бюджета. “Бюджетът на ГЕРБ на предлага нищо различно и не предлага решение по няколко страшно наболели проблема – демография, здравеопазване, доходи, бедност и икономика. Няма нито политика и за младите хора и семейства, нито преизчисление на пенсиите за възрастните хора. Общинските болници се разпадат. Бюджетът на ГЕРБ гарантира още една година застой за България”, коментира Корнелия Нинова. “Изборите в последните години и състоянието на партията показват, че сме в тенденция на растеж. Промяната е трудна и бавна, но пътят е верен и трябва да го продължим. Трябва да променим България и знам, че ще успеем”, завърши Корнелия Нинова.   ", "date": "2019.11.05", "title": "Нинова: Борисов тръгва по моя път, но закъсня и не стига докрай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401711-%D0%BC%D0%B5%D0%BD%D0%B4%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D0%B8%D0%BC%D0%B0%D1%88%D0%B5-%D1%85%D0%BE%D1%80%D0%B0,-%D0%BA%D0%BE%D0%B8%D1%82%D0%BE-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D1%81%D1%80%D0%B5%D1%89%D1%83-%D0%B3%D0%B5%D1%80%D0%B1-%D0%BE%D1%82-%D0%BE%D0%BC%D1%80%D0%B0%D0%B7%D0%B0", "text": "Хората трябва да оценяват това, което е направено и да знаят, че нещата се случват едно по едно, подчертава шефът на бюджетната комисия Нормално е цяла България да не бъде оцветена в синьо с надпис ГЕРБ. Според мен това се дължи на факта, че ГЕРБ управлява вече доста време и по този начин се получава една умора, едно пресищане. Може би има нужда от промяна, от отрезвяване. Но хората трябва да оценяват това, което е направено и да знаят, че нещата се случват едно по едно. Това заяви в сутрешния блок на БНТ народният представител от ГЕРБ Менда Стоянова.  ,,Хората дадоха своя вот за ГЕРБ, хората гласуваха рационално и разумно. Спечелихме икономически най-силната част на страната и това прави победата на ГЕРБ ясна и категорична'', допълни тя.  ,,Имаше места, особено в София, където вотът беше даден от омраза към ГЕРБ. Да гласуваш, само защото мразиш за мен не е нормално политическо поведение на тези хора.  Голяма част от младите хора дадоха своя вот за Мая Манолова и го направиха от омраза. А омразата не е правилния водач.  Ние винаги сме се съсредоточавали върху това да градим инфраструктура, да градим култура… но явно имаме много пропуски, които дразнят'', коментира Стоянова.  ,, Йорданка Фандъкова е една от най-диалогичните хора, тя постоянно е при хората. Кампанията беше толерантна от гледна точка на ГЕРБ' ', каза още тя.  ,,Това е изцяло политически ход от страна на президента. Не му отива без конкретни данни да прави подобни срещи . В тези избори имаше доста по-малко конкретни сигнали'',  обясни Менда Стоянова относно намерението на Румен Радев да свика среща между ЦИК и управляващите, за да обсъдят нарушенията на местните избори.  , ,Бюджет 2020 е добър и стабилен, той предвижда един добър ръст.  През 2020 г. предвиджаме нулево бюджетно салдо и то да се запази през следващите три години. Другото е намаляването на държавния дълг, като се очаква през годините той да продължи да спада. Очаква се и спад в безработицата с около 4% средно. Социалните плащания отново имат сериозен ръст. Демографската политика е друго, но независимо от голямото перо в социалните плащания там също има недоволни. Проблемът е в начина на преразпределение на тези социални плащания'', добави в заключение Менда Стоянова по отношение на бюджета за следващата година.    ", "date": "2019.11.05", "title": "Менда Стоянова: Имаше хора, които гласуваха срещу ГЕРБ от омраза"}
{"url": "http://www.classa.bg/%D1%81%D0%B2%D1%8F%D1%82/item/401701-%D0%BA%D0%B0%D1%85%D1%8A%D1%80%D1%8A%D1%82-%D0%BD%D0%B0-%D0%B1%D0%B0%D0%B9%D0%B4%D1%8A%D0%BD-%D1%8E%D1%80%D0%B8-%D0%BC%D0%B8%D1%85%D0%B0%D0%BB%D0%BA%D0%BE%D0%B2", "text": "От обстановката в Сирия и Близкия изток се оплака Джо Байдън, фаворитът на Демократическата партия за президентските избори догодина в САЩ и бивш вицепрезидент. \"Вижте, позицията на Русия в региона се засили. Асад също засили своите позиции. Иран има директен път към Сирия... Всичко се обърна с краката нагоре, а всъщност останахме там сами\", цитира го в. \"Уолстрийт джърнъл\". Хайде сега да видим какво се случи в Сирия последните 4 години. Да, Русия се намеси, но благодарение на това не само бе спасено законното правителство на президента Башар Асад, но и терористичните групировки бяха изтласкани от завзетите от тях територии в страната. Русия има безспорна заслуга за ликвидирането на \"Ислямска държава\" (ИД) в Сирия, както и на радикалната опозиция. За Байдън обаче това е обръщане с краката нагоре - и неслучайно, защото в хода на военния конфликт САЩ се стремяха да хвърлят ИД срещу правителствената армия на Асад. После настъпи процесът на деескалация в Сирия. Въоръжената опозиция, подкрепяна от арабските съюзници на САЩ, постепенно се отказа от военните действия, в много провинции сложи оръжие и се включи в предложеното от Асад мирно възстановяване на тези провинции, а и в страната като цяло. Вече цяла година, че и повече, в Сирия не се стреля - там се възцарява мирът. Но за Байдън и американския хегемонизъм това положение е с краката нагоре. Или с главата надолу. Тези дни, благодарение на дипломацията на Русия, Иран и Турция, започна работа конституционният комитет за Сирия, който трябва да изработи бъдещата конституция на страната. В Женева за пръв на една маса седнаха правителството на Башар Асад и опозицията. А спецпратеникът на ООН Гейр Педерсен не пестеше високите оценки от започналата дискусия между довчерашните сирийски противници. Но за Байдън диалогът, нормализацията и мирът в Сирия означават \"мислене с краката\". Очевидно войната, разрухата, смъртта за него и за хегемонизма на САЩ са нормалното състояние на нещата. Какво ли ще стане със света, ако догодина той стане президент?  ", "date": "2019.11.05", "title": "Кахърът на Байдън Юри Михалков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401692-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D0%B5-%D1%81%D1%8A%D1%89%D0%B0%D1%82%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%BD%D0%B5%D0%BF%D0%BE%D1%82%D1%80%D0%B5%D0%B1%D0%B5%D0%BD", "text": "„България вече не е същата. Борисов става все по-непотребен, образът му се явява ненужен и излишен за българската политическа класа. Ако няма съзнанието да се оттегли, това ще стане по принудителен начин – от шест месеца до една година. Лицата около Борисов са лична кохорта, която ще погине заедно с него.  Сега не е време за песимизъм. Трябва да довършим войната докрай“ – казва в интервю пред   бившият кадър на НСО и експерт по сигурността подполк. Николай Марков. –    След пробива в Русе, Плевен, Благоевград, Видин, Созопол и редица общини, можем ли да твърдим, че след последното гласуване империята ГЕРБ е пропукана, подп. Марков? –    Аз мисля, че такава империя няма. Има организирана престъпна група, която е политически инициирана по някакъв начин и тя не се е пропукала, а това е началото на края на тази политическа конюнктура. –    Защо Мая Манолова не бе разпозната за носител на промяната в София? Заради миналото, заради фалшифицирания вот, заради показната кресливост, заради всичко това, или има друга причина? –    4%-ната разлика, която съществува между Мая Манолова и госпожа Фандъкова, не е толкова фрапираща и не е толкова голяма. Тя е в границите на статистическата грешка. Имам предвид грешката, която може да се реализира чрез проста манипулация на изборите. Така че, да приемем, че загубата е директна, не би било морално, нито нормално. Освен това, трябва да се отчете, че София е двумилионен град, който на практика е 50% от населението на България. Няма как да не е пробив, при положение, че категорична победа на ГЕРБ не съществува. –    Сега всяка от участвалите партии ще направи своите анализи, заключения и изводи. Какви са те от вас – един политически неизкушен човек, по отношение на БСП, ГЕРБ и ДБ?    –    Ние не случайно наричаме тези партии „партии на статуквото“, защото те сами по себе си и всички заедно са един общ организъм, с който докараха поредна национална катастрофа на България, която само дето все още не е обявена. Каквито и анализи да правят сами и поотделно, те са партийни анализи. Относно моят поглед върху нещата ще кажа, че лобитата предифинираха своите интереси. Повечето от тези лобита имат престъпен характер, но не е налице парвоохранителен орган, който да внесе ред по някакъв начин и да върне държавността, заради която гражданите реагират по толкова неразбираем начин. –    В следизборните си думи председателят на ДПС г-н Карадайъ вметна, че политическата ситуация в България не е вече същата. Знак ли е това, че партията на Доган ще преосмисли крепежа си за Борисов? –    ДПС и Карадайъ в повечето случаи правят адекватни оценки, така че не може да не сме внимателни, когато те говорят. Наистина България не е същата след тези избори и тя не е същата, заради факта че Борисов става все по-непотребен, което се вижда от всички политически субекти, които могат да реализират някави реални политики. Образът му се явява ненужен и излишен за българската политическа класа /говоря за цялата/. Така че, ако той няма съзнанието да се оттегли от властта, за съжаление, политическите субекти ще бъдат принудени да предприемат мерки това да стане по принудителен начин. –    През март ли ще е този „демонтаж“, за който вече някой медии споменаха? –    Логично е след зимата да се случат тези неща. И те винаги са се случвали по този начин, затова и медиите предполагат подобно развитие. Но в обозримо бъдеще аз смятам, че тази крехка система, която сега се явява управляваща в лицето на ГЕРБ и патриотите, това вече не е стабилна система  и по никакъв начин не изразява реалния вот на българските избиратели. В рамките на шест месеца, до една година, предполагам, че ще се случи и това. –    Явно бавен и мъчителен ще е процесът на оттласкване на ГЕРБ от националната снага. От една страна Европа гледа безучастно, от друга – вътрешните сили са неравни. Как ще продължим, при това в комплект с Гешев? –    В ГЕРБ има идентификационна криза. Под ГЕРБ обикновено избирателите разбират лицето Бойко Борисов. Ако това лице бъде оттеглено и демонтирано по един логичен и естествен начин, аз смятам, че ГЕРБ ще вземе мястото, което винаги е било и то е по пътя на НДСВ. –    Ако отвинтвайки Борисов и на негово място бъде монтиран човек от същата кохорта – Горанов, Цветанов и т.н.,дали политическите участници ще проумеят, че гнусливото им странене от обединението не носи нищо добро за хората? –    Лицата, събрани около Борисов, нямат собствена политическа идентификация, не са носители на изборен успех. Така че, всички страхове, които касаят  тези хора, са излишни. По-скоро те са избор на самия Борисов, лична кохорта, която ще погине заедно с него, отколкото нещо, върху което може да се надгражда в политически смисъл. –    Макар и на шега, в нощта на изборите предложихте доста страховита панацея във Фейсбук – снайперист в командировка и руски новичок. Извън шегата, нали няма да се връщаме назад в средните векове, колкото и да ни запраща натам политическата и правосъдната система?   –    Това е една интелектуална закачка и тя има за адресат хората, които залитат лошо в едно минало, което няма как да се върне в същия вид. Но е отправена към реакцията на правителството по отношение на изказването на френския президент Франсоа Макрон за мигрантите, която  смятам, че беше абсолютно неадекватна. –    Как ще прозвучи поантата на това интервю, господин Марков? –    Би трябвало редиците да станат все по-здрави. Смислените хора да вземат все по-твърди позиции и в никакъв случай да не се допуска разочарованието да превземе душите ни. Сега не е време за песимизъм. Време е за война, която трябва да довършим докрай.  ", "date": "2019.11.05", "title": "България вече не е същата. Борисов става все по-непотребен"}
{"url": "http://www.classa.bg/%D1%81%D0%B2%D1%8F%D1%82/item/401693-%D0%BC%D0%B5%D1%80%D0%BA%D0%B5%D0%BB-%D0%BD%D0%B5-%D0%B4%D0%BE%D1%87%D0%B0%D0%BA%D0%B0%D0%BB%D0%B0-%D1%81%D0%B2%D0%BE%D1%8F-%E2%80%9C%D1%82%D1%80%D0%B0%D0%B1%D0%B0%D0%BD%D1%82%E2%80%9D", "text": "Германският канцлер Ангела Меркел, обяви, че не е дочакала реда си за получаване на кола, защото Берлинската стена паднала преди нейния “Трабант” да бъде произведен от завода в град Цвикау, предаде ДПА. “В ГДР моята поръчка за “Трабант” не можа да бъде изпълнена”, каза канцлерът пред работници в завод в същия град, който сега произвежда автомобили “Фолксваген”. Цвикау в провинция Саксония е имал по времето на ГДР дългогодишни традиции в автомобилостроенето. Там са се произвеждали култовите източногермански автомобили, наричани “Траби” от почитателите им. В ГДР “Трабантът” бе много популярен, но заради плановата икономика хората често трябваше да чакат до 15 години, преди да си купят кола, отбелязва ДПА.      ", "date": "2019.11.05", "title": "Меркел не дочакала своя “Трабант”"}
{"url": "http://www.classa.bg/%D1%81%D0%B2%D1%8F%D1%82/item/401694-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D0%BD%D0%B0-%D1%88%D0%B8%D1%80%D0%B0%D0%BA-%D0%B7%D0%B0-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B8%D1%82%D0%B5-%D0%BD%D0%B0%D0%B4-%D0%B1%D0%B5%D0%BB%D0%B3%D1%80%D0%B0%D0%B4-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D1%80%D0%BE%D1%80%D0%BE%D1%87%D0%B5%D1%81%D0%BA%D0%B0", "text": "«Въпросът е защо са бомбардирали? В обществото се е наложило мнението, че са го направили, за да накажат сърбите за изтребването на косовските албанци. Но стигаме до детския въпрос: а кой започна първи? И как трябваше да постъпят с албанците, които рушаха православните храмове и избиваха хиляди сърби? Къде е истината?   Но за виновници бяха обявени единствено сърбите. Защо? Ами защото, на първо място, Западът никога не е искал да има силна славянска държава в центъра на Европа. И на второ място, политиката, както казваше едно време Карл фон Клаузевиц, е концентриран израз на икономиката. А икономиката на Албания по това време беше построена върху чист бандитизъм.»   Сръбски съд присъди 20 години затвор за Жак Ширак заради участието на Франция в бомбардировките над Белград. Възмездие така и не последва, но присъдата на Ширак може да се счита като Божие наказание. Да започнем с уговорката, че бившият президент на Франция Жак Рене Ширак беше известен с няколко прозвища. Едното от тях – „Булдозера“, беше получил заради агресивността и ефикасните си действия от своя съратник и шеф Жорж Помпиду, в чиято президентска кампания взе активно участие. Именно благодарение на резултатната работа на Ширак, Помпиду стана първо министър-председател, а след това и президент на Петата република. А иначе, френските журналисти обикновено наричаха Ширак „политическо животно“. Началото на края на тази история, според някои компетентни личности, положиха през 1999 г. бомбардировките срещу Съюзна Република Югославия, извършени от авиацията на страните от НАТО без одобрението на Съвета за сигурност на ООН. Това беше откровена агресия спрямо една суверенна държава. Днес, говорейки за Ширак, обичат да си спомнят, че при неговото управление Франция се върна към политиката на голизма, като определено се дистанцира от САЩ. Но не бива да се забравя, че заедно с други държави, през 1999 г. Петата република взе участие в бомбардировките над мирни югославски градове. В резултат на тези варварски нападения загинаха 2.5 хиляди мирни жители (821 от тях бяха обявени за безследно изчезнали), включително и 400 деца. А отговорността за част от тези бомбардировки лежи и върху президента на Франция (1993-2007 г. г.) Жак Ширак, изпратил в Югославия бойни самолети от легендарната ескадрила „Нормандия-Неман“. По онова време представителката на известната руска дворянска фамилия Мария Алексиевна Стахович от Националния институт за източни езици и култури в Париж разказва, че френските офицери на служба в „Нормандия-Неман“, които са участвали в бойните полети, след това искрено се извинявали, че са били принудени да изпълняват една престъпна заповед, но от цялата си душа са съчувствали на сърбите. Ако приемем, че това е вярно, би трябвало в името на офицерската чест да подадат оставка. Но както и да е … Въпросът е защо са бомбардирали? В обществото се е наложило мнението, че са го направили, за да накажат сърбите за изтребването на косовските албанци. Но стигаме до детския въпрос: а кой започна първи? И как трябваше да постъпят с албанците, които рушаха православните храмове и избиваха хиляди сърби? Къде е истината? Но за виновници бяха обявени единствено сърбите. Защо? Ами защото, на първо място, Западът никога не е искал да има силна славянска държава в центъра на Европа. И на второ място, политиката, както казваше едно време Карл фон Клаузевиц, е концентриран израз на икономиката. А икономиката на Албания по това време беше построена върху чист бандитизъм. Според оперативна информация на следователите от Хага, през 1999 г. минимум два камиона с отвлечени сърби са преминали от Косово в Албания. Други данни сочат, че в Албания има регистрирани масови гробове с тела на сърби, които са убити, след като са им били иззети жизнено важни органи. Както твърди агенция „Прес“, шеф на тази мафиотска банда е бил Хашим Тачи, сегашния премиер на Косово. Директорът на института по съдебна медицина Бранислав Александрович обяснява, че за да може иззетите органи отново да функционират, трябва да има „перфектно организирана верига“ от анестезията до трансплантацията. Според информация на швейцарско-италианския политик и юрист Дик Марти, чиито доклад беше публикуван през декември 2010 г. на сайта на Съвета на Европа, Хашим Тачи е определен като „ръководител на криминална група от косовски албанци, които се занимават с трафик на оръжие, наркотици и човешки органи“. След тази информация, всичко си идва по местата. Излиза, че цялата „натовска патардия“, в която се включва и Франция под ръководството на Ширак, е имала за цел да осигури “чадър“ над престъпници на държавно ниво? Наркотици, търговия с човешки органи и оръжие, и всичко друго, само за да бъдат смачкани православните славяни, които са като трън в петата на цивилизована и хуманна Европа. Между другото, в средата на октомври тази година, Косово оттегли заявката си за членство в Интерпол. И това е обяснимо, защото стане ли страната член на Интерпол, организацията ще бъде принудена веднага да издаде заповед за ареста на Тачи, за да даде отговор на множеството въпроси, свързани с криминалното му минало. Какво общо има цялата тази история с Жак Ширак ли? През есента на 2000 г. Белградския окръжен съд задочно разгледа наказателно дело срещу: Бил Клинтън, Уйлям Коен, Антъни Блеър, Робин Кук, Джордж Робертсън, Юбер Ведрин, Ален Ришар, Герхард Шрьодер, Йозеф Фишер, Рудолф Шарпинг, Хавиер Солана, Уесли Кларк и Жак Ширак. Най-общо казано, срещу всички тези лица, които са давали заповеди и разпореждания за бомбардировките на Белград. Съдът ги призна за виновни в извършването на престъпления срещу Съюзна Република Югославия и им определи присъди от по 20 години строг тъмничен затвор, в сила от датата на извършване на престъплението, тоест от 1999 г. Какво се случи след това? Тъй като, реално, възмездие така и не последва, то сигурно присъдата на Жак Ширак, като лидер на най-голямата държава в Западна Европа, може да се счита като Божие наказание. Жак Ширак, който умря 20 години по-късно, вероятно бе наказан от самия Господ Бог. Нищо в този свят не се случва просто така. Защото е казано в Светото Писание: „Нито един косъм няма да падне от главата ви на земята без волята Божия“. Значи, имало е такава воля и часът на разплатата е настъпил точно след 20 години.    ", "date": "2019.11.05", "title": "Присъдата на Ширак за бомбардировките над Белград се оказа пророческа"}
{"url": "http://www.classa.bg/%D1%81%D0%B2%D1%8F%D1%82/item/401695-%D0%B7%D0%BD%D0%B0%D0%B5%D1%88%D0%B5-%D0%BB%D0%B8-%D1%82%D1%83%D1%80%D1%86%D0%B8%D1%8F-%D0%BA%D1%8A%D0%B4%D0%B5-%D1%81%D0%B5-%D0%BA%D1%80%D0%B8%D0%B5-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C", "text": "Докато американското разузнаване преглежда електронни и хартиени документи, придобити преди близо седмица от скривалището на Абу Бакр ал Багдади, един въпрос излиза на преден план: как така лидерът на „Ислямска държава“ е могъл да намери убежище в сирийска провинция, чиято сигурност се гарантира от турската армия и нейните съюзници? Американски служители от силите за национална сигурност са споделили пред автора на Bloomberg Ели Лейк, че искат да научат повече за информацията, с която Анкара е разполагала за местонахождението на Багдади. Сега, една от важните задачи пред екипа, който проверява материалите, конфискувани по време на акцията срещу Багдади и друга срещу говорителя на терористичната му организация Абу Хасан ал Мухажир, е да се установи връзката между турското разузнаване и „Ислямска държава“. И двамата мъже са се укривали в близост до турската граница на сирийска територия. Мухажир бе открит в Джарабулс – град в провинция Алепо, патрулирана от турски сили. Багдади на свой ред бе в провинция Идлиб, където има множество турски контролно-пропускателни пунктове. Разбира се, възможно е двама от най-издирваните терористи в света да са успели да се промъкнат под носа на членката на НАТО Турция. Но служителите на американското разузнаване са подозрителни. И това тяхно съмнение се основава не само на това къде в Сирия са били открити Мухажир и Багдади, посочва още Лейк в материал за Bloomberg. В началото на сирийската гражданска война турското разузнаване позволяваше на чуждестранни наемници от Европа и Африка да преминават пред Турция към Сирия. По това време Турция гонеше политика за промяна на режима в Сирия, подкрепяйки много джихадистки бунтовници срещу правителството на Башар Асад. В по-скоро време американското правителство е установило, че най-малко един представител на ръководството на „Ислямска държава“ се намира в Турция. През август 2017 г. американското финансово министерство отбелязва, че т. нар. финансов министър на групировката се е преместил от Ирак в Турция по-рано същата година. Както споделя пред Лейк американски държавен служител, ангажиран отблизо със сирийската политика: „Турция направи всичко по силата си, за да подкрепи най-лошите играчи в сирийската гражданска война“. Том Джоселин от  мозъчния тръст Foundation for Defense of Democracies посочва, че се знае за турски атаки срещу убежища на „Ал Кайда“ и „Ислямска държава“. Въпреки това американски източници съобщават за джихадисти, които „обикалят свободно“, което според него повдига въпроса за това каква е истинската политика на Турция спрямо „Ислямска държава“ Всичко това навежда на сравнение с Пакистан. През 80-те години ЦРУ работеше с Пакистан в подкрепа на джихадистки бунтовници, които се сражаваха със съветските сили в Афганистан. Също както през първите години на войната в Сирия ЦРУ непряко подкрепяше джихадистки елементи, сражаващи се срещу режима на Асад. С времето обаче интересите на САЩ започнаха да се разминават с тези на техните съюзници. Лидерът на „Ал Кайда“ Осама бин Ладен бе открит през 2011 г. в Аботабад в Пакистан, където се намира и най-престижната военна академия в страната. Багдади пък бе открит в Идлиб – област в Сирия под надзора на турската армия. До ден-днешен САЩ не са обвинили пакистанското разузнаване за укриването на Бин Ладен, въпреки че според американската армия елементи от пакистанското военно разузнаване работят съвместно с талибаните в Афганистан. В същото време през осемте години от провеждането на акцията в Аботабад някога обтегнатите американо-пакистански отношения се стабилизираха. По-рано тази година президентът Доналд Тръмп покани пакистанския премиер на посещение в Белия дом. Подобни събития може скоро да се разиграят и с Турция, прогнозира Лейк. Тръмп покани Реджеп Ердоган в Белия дом. Турският президент обаче заяви, че може и да не отговори на поканата, след като Камарата на представителите в САЩ прие резолюция, която осъжда Анкара за ролята й в арменския геноцид. Междувременно турската армия наруши сключеното по-рано примирие в Северна Сирия и поднови кампанията си срещу кюрдите, посочиха кюрдски лидери в Сирия. Все пак именно водената от кюрдите организация на Сирийските демократични сили разработи източника, който успя да открие местонахождението на Багдади. Анализаторите на американското разузнаване може съвсем скоро да установят дали Турция не е знаела през цялото време къде се е намирал лидерът на „Ислямска държава“.  ", "date": "2019.11.05", "title": "Знаеше ли Турция къде се крие лидерът на „Ислямска държава“?"}
{"url": "http://www.classa.bg/%D1%81%D0%B2%D1%8F%D1%82/item/401696-%D1%81%D0%B0%D1%89-%D0%BE%D0%B1%D0%BC%D0%B8%D1%81%D0%BB%D1%8F%D1%82-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D0%BD%D1%8F%D0%BA%D0%BE%D0%B8-%D0%BC%D0%B8%D1%82%D0%B0-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9", "text": "Представители на администрацията във Вашингтон обсъждат възможността да премахнат някои мита върху китайски вносни стоки в знак на добра воля за сключване на частично споразумение с Пекин. Според петима души, коментирали въпроса пред Financial Times, Белият дом обмисля премахването на допълнителните налози върху китайски стоки за 112 млрд. долара, в които влизат дрехи и потребителска техника. Митата бяха въведени на 1 септември и са в размер на 15%. Ако се стигне до отмяна на санкции, това ще представлява изпълнение на ключово изискване на Пекин и знак на добра воля в продължаващите преговори между двете най-големи световни икономики за сключване на примирие в търговската война. Вашингтон обаче по всяка вероятност ще очаква нещо в замяна, включително засилен ангажимент за защита на интелектуалната собственост за американски компании и повече гаранции за размера американска селскостопанска продукция, закупувана от Китай. Исканията на САЩ може да включват и подписване на първата фаза от търговското примирие на американска почва. САЩ вече отмениха планирано увеличение на митата върху китайски внос за 250 млрд. долара от 25% на 30%, което трябваше да влезе в сила на 15 октомври след посещение на китайски представители в американската столица началото на миналия месец. Според един от източниците, въпреки че сред администрацията нараства консенсуса за нобходими отстъпки във вече съществуващите мита, то все още не е ясно дали самият президент Доналд Тръмп би се съгласил на подобна мярка. Според източници на агенция Ройтерс властите в Пекин настояват Вашингтон да облекчи вече наложените мита през септември в рамките на първата фаза от търговското примирие. Сделката, която предстои да бъде подписана този месец, се очаква да включва и ангажимент на САЩ за премахване на готвените за 15 декември мита върху китайски внос за 156 млрд. долара, които ще се прилагат върху широк спектър потребителски стоки – от мобилни телефони през лаптопи до детски играчки. Според един от запознатите китайските власти искат САЩ да се откажат от 15-процентните мита, влезнали в сила през септември, както и облекчения от 15-процентни налози върху внос за 250 млрд. долара за машинно оборудване, полупроводници и мебели. Очакваше се Доналд Тръмп и китайския му колега Си Дзинпин да подпишат т. нар. споразумение от Фаза 1 по време на срещата на върха на страните от Азиатско-тихоокеанското икономическо сътрудничество. Тя трябваше да се проведе на 17 ноември в Чили, но впоследствие бе отменена заради протестите в латиномериканската страна. В момента Бразилия и САЩ се спрягат като най-вероятни заместители. Ако премахване на вече съществуващи налози се окаже част от сделката, то тя би имала по-мащабни икономически ползи и то във време, когато все повече нарастват притесненията за световната икономика. Но привържениците на по-твърдата политика спрямо Китай във Вашингтон може да се противопоставят на мярката за отмяна на мита и да обвинят президента, че твърде лесно отстъпва пред Пекин година преди президентските избори през 2020 г.  ", "date": "2019.11.05", "title": "САЩ обмислят отмяна на някои мита срещу Китай"}
{"url": "http://www.classa.bg/%D1%81%D0%B2%D1%8F%D1%82/item/401697-%D0%BD%D0%B0%D0%B9-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Четири автомобилни компании се нареждат на първите места сред работодателите, които са най-предпочитани от младите специалисти в Германия през 2019 година. Кои още фирми попадат  сред първите 30?       Младите германски специалисти с висше образование предпочитат да работят в автомобилната промишленост, в сферата на консултантските услуги и програмирането. Това сочат данните от актуалното допитване „Young Professionals Barometer 2019\", което се провежда ежегодно. Автомобилната промишленост е лидер За целите на проучването са били анкетирани 20,5 хиляди млади специалисти със средно 4,5 години трудов стаж на средна възраст около 30 години. Малко повече от една трета са придобили бакалавърска степен, около 40 процента – магистърска, а други 15 на сто имат завършена специалност. От резултатите става ясно, че   си остава концернът БМВ. На второ място е доставчикът на автомобилни и промишлени технологии Бош, а оттам нататък следват три други известни автомобилостроителни фирми – независимо от проблемите на бранша в момента.  Гугъл е едва на шесто място. А иначе сред 30-те най-предпочитани работодатели са водещите агенции за консултантски услуги Бостън консълтинг Груп и Маккинзи, както и Аксенчър, Делойт, Прайсуотърхаус Купърс и Ърнст енд Янг.  От научно-изследователските организации сред най-желаните работодатели са попаднали институтите „Фраунхофер“ и „Макс Планк“, а от застрахователните компании – Алианц. Американската корпорация Епъл фигурира на 23-то място, Майкрософт - на 31-во, а Ай Би Ем се е придвижила от 16-а на 14-а позиция. Сред първите 30 фаворити има една-единствена енергийна компания - E.ON е поставена на 30-то място в тази своеобразна класация.  Средният годишен доход По думите на анкетираните млади хора, техният годишен доход в момента възлиза на 62 700 евро бруто.   – 67 хиляди срещу 56 хиляди евро. Разликата в доходите се обяснява донякъде с графика на работа: сред представителите на мъжкия пол почти всички работят на пълен работен ден, докато това се отнася само за 87 процентна от жените. Недоволството от работодателите расте Авторите на изследването правят извода, че повечето участници в допитването не са доволни от своята работа. Само 28 процента са заявили, че всичко им е наред - с 6 процентни пункта по-малко, отколкото миналата година. Най-често източник на огорчение за младите са заплатата, стилът на ръководство и неуважителното отношение. В сравнение с миналата година е намалял броят на хората, които са готови да препоръчат своите работодатели на други – от 30 на 26 процента. Най-голяма част от тях работят в медиите и рекламата Търсят нови възможности От гледна точка на получените резултати не е странно, че много от младите специалисти са готови на промени – едва всеки пети е изразил твърдо намерение да остане на сегашната си работа. Още толкова са тези, които търсят активно нови възможности за работа, а една трета от анкетираните редовно се замислят да сменят работата си.", "date": "2019.11.05", "title": "Най-предпочитаните работодатели в Германия"}
{"url": "http://www.classa.bg/%D1%81%D0%B2%D1%8F%D1%82/item/401698-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BE%D1%82-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0%D1%81%D0%B5%D0%BD%D1%87%D0%B2%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F", "text": "Вчера в една свръхполяризирана Америка започна обратното броене – една година до президентските избори през 2020 г., в които Доналд Тръмп залага на верните си привърженици, за да грабне втори мандат и да преодолее разследването за импийчмънта му, което хвърля сянка над предизборната кампания. Демократите поеха по този опасен път с риск да засенчат дебатите в първичните им избори, в които участват рекордно висок брой претенденти и няма изявен фаворит. „Никога досега не сме имали толкова висока подкрепа.“ Строго гледащият президент Тръмп, заобиколен от море от червени шапки, в петък отхвърли идеята, че процедурата за импийчмънт може да го лиши от втори мандат. Напротив, уверява той, тя му позволява да мотивира хората си, „гневното мнозинство“, което вкупом осъжда този „лов на вещици“. Президентът сам призна, че вече борбеният му тон допълнително се е изострил от началото на разследването. Вчера той сравни атмосферата на предизборните му митинги с мач по смесени бойни изкуства ММА, на който е присъствал предишния ден. Здравно осигуряване, притежание на оръжие, имиграция: година преди президентския вот някои кандидати в първичните избори на демократите се опитват да придвижат партията си наляво. Въпреки усилията им тези залози остават на заден план, в сянката на експлозивната процедура за импийчмънт. Миналата седмица сенатор Елизабет Уорън, която е сред фаворитите в първичните избори на демократите, видя как представянето на проекта й за универсално здравно осигуряване е засенчено от първото официално гласуване по импийчмънта в Конгреса. „В краткосрочен план процедурата по импийчмънт ще доминира в новините от Вашингтон, в медийното отразяване и по-общо казано в изготвянето на политики“, смята преподавателят от университета „Джордж Вашингтон“ Кристофър Артъртън.   Шефката на демократите Нанси Пелоси дълго време се колебаеше да започне разследване срещу Доналд Тръмп в Камарата на представителите, където партията й има мнозинство, опасявайки се, че опозицията може да бъде санкционирана от тази разделяща и дори непопулярна процедура. Инициативата е още по-рискована поради факта, че президентът вероятно ще бъде „оневинен“ в контролирания от републиканците Сенат. Демократите се боят, че той ще тръби точно преди изборите, че е бил признат за невинен. В крайна сметка Пелоси се реши на тази стъпка на 24 септември след разкрития за телефонен разговор, в който Доналд Тръмп е поискал от Киев „да помисли“ за разследване на бившия вицепрезидент демократ Джо Байдън, чийто син дълго време правеше бизнес в Украйна. Оттогава подкрепата за тази процедура изглежда расте – 53 процента от американците я подкрепят, а 44 процента са против според публикувано вчера допитване, което потвърждава пропастта между избирателите на демократите и на републиканците по този въпрос. Попадналият в този ураган Джо Байдън, който досега беше основният фаворит в надпреварата на демократите, изгуби преднината си, главно в полза на Елизабет Уорън. Следват прогресистът сенатор Бърни Сандърс и умереният кмет Пит Бутиджидж. За пръв път публикувано в петък допитване поставя Джо Байдън на четвърто място в избирателните нагласи на демократите в Айова, първият щат, който ще гласува на тези първични избори. Той е изпреварен от младия Пит Бутиджидж, който беше неизвестен допреди година. „Остава една година до най-важните избори в живота ни. Трябва да се уверим, че ще се сбогуваме с националния кошмар Доналд Тръмп“, туитна вчера Камала Харис, която е на пето място в тази анкета.     Друг неизвестен фактор в тази кампания е графикът на процедурата по импийчмънт. Не се знае колко дълго ще трае това разследване, а първите гласувания в първичните избори на демократите са в началото на февруари. „Когато надпреварата в първичните избори набере скорост, мисля, че тази кампания ще е водещата тема в новините“, уверява Артъртън. Дотогава има риск наблягането върху импийчмънта да навреди на получаващите по-ниска подкрепа сред 17-те кандидати за партийната номинация на демократите, които показват необичайно разнообразие: няколко жени, двама афроамериканци, един открито обявил се гей. Най-новият пример е тексасецът Бето О’Рорк, смятан известно време за възможна надежда на демократите, който се оттегли от надпреварата. Доналд Тръмп вероятно ще се опита да повтори печелившата си стратегия от 2016 г.: да завладее чрез твърдите си поддръжници няколко ключови щата, които да му донесат мнозинството гласове в Избирателната колегия, и да спечели непреките избори дори със загуба при абсолютния брой гласове.  ", "date": "2019.11.05", "title": "САЩ: Заплахата от импийчмънт на Тръмп засенчва предизборната кампания"}
{"url": "http://www.classa.bg/%D1%81%D0%B2%D1%8F%D1%82/item/401699-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B8%D1%80%D0%B0%D0%BA-%D0%B8-%D0%B1%D0%B5%D0%B7%D1%80%D0%B0%D0%B7%D0%BB%D0%B8%D1%87%D0%B8%D0%B5%D1%82%D0%BE-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0", "text": "Решимостта на Иран да подкрепи непопулярното иракско правителство не вещае нищо добро за демокрацията в Близкия изток. Иранските лидери казват, че не се стремят да претворят Персийската империя в днешния Близък изток. За разлика от САЩ, казват те, Иран не е империалистическа сила. Не така обаче изглеждат нещата за мнозина в Ливан, където тесните финансови и военни връзки на Иран с водещата в страната шиитска политическа организация Хизбула миналата седмица стана обект на гневни антиправителствени улични протести. Благата представа за Иран като добронамерен помагащ съсед трудно се съчетава с подкрепата му за бунта на хусите в Йемен, където загиналите в бушуващата от четири години война са вече 100 000. Този конфликт изглежда като класически битка чрез проксита между две външни сили (шиитски Иран и сунитска Саудитска Арабия), всяка от които се бори за регионално господство. Широкото влияние на Корпуса на гвардейците на Ислямската революция сред иранската твърдолинейна религиозна върхушка и близките му връзки с върховния водач аятолах Али Хаменей са ключов фактор за това, което умерените с тревога разглеждат като опасна политика на геополитическо надскачане на възможностите. Най-видният сред „ястребите“ е командващият силите „Кудс“ в Корпуса на гвардейците на ислямската революция генерал-майор Касем Солеймани. Така че може би не е изненадващо, че Солеймани се появи в Ирак миналата седмица, докато масови демонстрации в Багдад и други, главно шиитски градове, заплашваха да свалят правителството. Иракският премиер Адел Абдел Махди дължи поста си на Иран, превърнал се в най-влиятелен фактор след изтеглянето на голямата част от американските сили през 2011 г. Ирак е още една непровинция на иранската неимперия и Солеймани не възнамеряваше да пропусне тази възможност. Официалното обяснение за присъствието му беше безобидно. „Сигурността /на Ирак/ е важна за нас, ние сме им помагали и преди. Командващият силите ни „Кудс“ посещава редовно Ирак и други страни в района, особено когато съюзниците ни се обръщат към нас за помощ“, посочи анонимен ирански представител. На практика Солеймани се намеси, за да прекрати конфронтацията след заплахи от страна на ключови шиитски водачи да изоставят Абдел Махди. Успехът на Солеймани в изглаждането на споровете (изгледите за принудителна оставка на премиера изглежда се отдалечиха) не вещае нищо добро за Ирак. В петък, два дни след намесата му, в Багдад се състояха най-големите антиправителствени протести досега. Протестиращите настояват за прочистване из основи на иракския управляващ елит независимо от верската и етническата принадлежност и да бъде лишен Иран от възможността да дърпа конците. Това безпрецедентно за времето след Саддам предизвикателство към установения ред не е просто някакъв проблем за Техеран. Това е екзистенциален проблем за крехката тристранна демократична система за подялба на властта в Ирак, скалъпена след инвазията през 2003 г. Иракските ръководители твърде дълго не съумяват да удовлетворят основни нужди на хората като осигуряването на чиста вода и електричество. Младите хора в Ирак нямат възможности за реализация и работа. Политиците, били те сунити, шиити или кюрди, масово са смятани за корумпирани и некомпетентни. В страна, която е вторият по-големина производител на петрол в ОПЕК и на чиято територия се намират 12 процента от световните петролни залежи, подобни трайни провали изглеждат особено трудни за оправдание. От друга страна, Ирак все още се съвзема от травмиращата американска окупация и от борбата на живот и смърт срещу групировката „Ислямска държава“. Мнозина в САЩ (и Великобритания) смятат иракската страница за затворена. Нещата обаче не са такива. Западните страни, които, подобно на съвременен Иран, действаха имперски и незаконно, за да наложат смяна на режима в Ирак, а впоследствие да контролират и управляват иракската политика, носят трайната отговорност да съдействат за гарантиране на неговата демократична неприкосновеност, свобода от джихадисткия терор и икономическа и социална жизнеспособност. Тази отговорност се отнася на първо място до иракския народ, който гръмко настоява за ново начало. През последните дни бяха убити около 250 души, а хиляди други бяха ранени, понеже дръзнаха да настояват за обещаната им през 2003 г. свободна и справедлива демокрация. Ако подобна касапница беше настанала в Хонконг или Барселона, щеше да се вдигне оглушителен шум. Защо, след като твърдяхме, че сме толкова загрижени, сега не ни е грижа за Ирак?  ", "date": "2019.11.05", "title": "Протестите в Ирак и безразличието на Запада"}
{"url": "http://www.classa.bg/%D1%81%D0%B2%D1%8F%D1%82/item/401700-%D0%BA%D1%8A%D0%B4%D0%B5-%D1%81%D0%B5-%D0%BA%D1%80%D0%B8%D0%B5-%D1%81%D0%B2%D0%B5%D1%89%D0%B5%D0%BD%D0%B8%D1%8F%D1%82-%D0%B3%D1%80%D0%B0%D0%B0%D0%BB-%D0%BD%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0", "text": "От десетилетия потенциалът на ядрения синтез като почти безграничен източник на изцяло зелена, без емисии или радиоактивни отпадъци енергия се разглежда като потенциален спасител на планетата. Но в същото време тази енергия остава един теоретичен, полуфантастичен блян, тъй като до момента все още дори не сме се доближавали до това да превърнем комерсиалния ядрен синтез в реалност, пише Харли Заремба за Oilprice. Експериментът на Националната лаборатория в Лос Аламос има напълно нов подход към ядрения синтез. Футуристичният проект има за цел да постигне търговски ядрен синтез с помощта на 36 плазмени оръдия.  „Експериментът, ако работи, ще комбинира два съществуващи метода за сблъскване на еднопротонови водородни атоми, с което ще се образуват двупротонови хелиеви атоми. Този процес генерира огромни количества енергия срещу чаша гориво, много повече от разделянето на тежки атоми (ядрено делене)\", посочва доклад на RealClear Science. Надеждата е, че методът ще помогне на учените да разберат как да създават енергия достатъчно ефективно, за да бъде полезна за използване. 18 от 36-те плазмени оръдия, необходими за проекта, вече са поставени на най-модерните машини, които са нужни за осъществяването му.  Проблемът със съществуващите проекти за ядрен синтез не е, че не може да бъде постигнат синтез. Проблемът е, че те изискват огромно количество енергия, надминаващо енергията, която самият синтез генерира. Това означава, разбира се, че те са напълно неефективни и търговски нежизнеспособни. В момента има много екипи от учени в цял свят, които са се посветили на превръщането на ядрения синтез в реалност. Докато се приближаваме все по-близо до катастрофалните промени в климата, постигането на търговски ядрен синтез може да бъде пробивът, който ще ни помогне да премахнем парниковите газове. Успехът на това начинание е по-необходим от всякога и броят на последните технологични пробиви около ядрения синтез отразяват този факт. Това лято служители от Международния термоядрен експериментален реактор (ITER), мултинационален проект, базиран в Южна Франция, обявиха, че са само на шест години и половина от първата плазма, което означава, че до 2025 г. постигането на ядрен синтез от техният реактор може да се окаже реалност. Малко след това американската Национална лаборатория в Оук Ридж съобщи през август, че също е постигнала пробив по отношение на въпросите за мащабирането на експериментите с ядрен синтез и управлението на плазмата благодарение на новата им реализация на технология за изкуствен интелект. Хибридният подход на Националната лаборатория в Лос Аламос, макар и по-малко технологично зрял от другите концепции, може да предложи по-евтин и по-малко сложен път за разработване на термоядрен реактор. Тъй като проектът все още не е завършен - предвижда се да бъде разработен и тестван до края на 2020 г. - това е друг обещаващ напредък в научната област, който има огромен потенциал за енергия и за планетата като цяло. Въпреки че все още нито един проект за ядрен синтез не е постигнал окончателен успех, броят на пробивите дава надежда, че тази доскоро фантастична идея може да се превърне в реалност.    ", "date": "2019.11.05", "title": "Къде се крие Свещеният Граал на енергетиката?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401689-%D0%B3%D0%B5%D0%BD%D0%BA%D0%B0-%D1%88%D0%B8%D0%BA%D0%B5%D1%80%D0%BE%D0%B2%D0%B0-%D0%B4%D0%BE%D0%BA%D0%B0%D1%80%D0%B0%D1%85%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-%D0%B4%D0%BE-%D0%B0%D0%BF%D0%B0%D1%82%D0%B8%D1%8F", "text": "На хората вече не им се мисли, не се замислят и не си задават въпроси, казва в интервю за ДВ известната разследваща журналистка Генка Шикерова. Откакто бе уволнена от \"Нова\"  на Домусчиев, Шикерова е безработна.            Качеството на съдържанието в България пада право пропорционално на интересното, което се случва в обществено-политическия живот. Що се отнася до технологичното развитие - категорично, защото всичко трябва да става много бързо, трябва да се разпространява веднага и така имаме сериозно разсейване на информация, на съдържание, което е тежък проблем и води до объркване на аудиторията.  Аз мисля, че въпреки всичко има ниша за класическите медии от гледна точка на това, че публиката има нужда някой да верифицира една новина доколко тя е истинска, доколко е качествена. Да, т.нар. гражданска журналистика също има своята ниша, но все пак говорим за нещо, чиято достоверност не може да бъде гарантирана от никого.  Естествено, че не им се мисли. И това е част от общото развитие на обществото. Няма абсолютно никаква съпротива по отношение на това какво се получава като информация. Хората не се замислят и не си задават въпроси: възможно ли е това да се случи, не е ли възможно да се случи, кой го казва, защо го казва... Информацията просто тече.  Обществото има нужда от това нещо - аз го виждам и в момента. Обаждат ми се хора, които ми споделят: \"Казаха ми, че само Вие можете да ми помогнете\". Те вече виждат, че институциите не работят. Виждат, че има наистина проблем в обществото. И се обаждат - вече стигнали до момента, в който ножът е опрял до кокала, както се казва. И разбират нуждата от това да има качествена журналистика. Звънят и казват: \"Само Вие можете да ми помогнете, аз имам проблем\". Само че хората, които могат да им помогнат като журналисти, вече не работят в сферата на журналистиката.  В момента съм безработна, но наблюдавам, виждам какво се случва в обществото и реагирам. А единственият начин, по който мога да реагирам в момента, е в социалните мрежи. Интересуват ме темите, които винаги са ме интересували: неща, свързани с нарушаването на правилата.  Западните държави имат много по-сериозни традиции по отношение на медиите. И дори там нещата в момента да са зле, те не могат да са толкова зле, колкото са в България - по простата причина, че тук самото общество, по мое мнение, има съвсем друго разбиране и съвсем друго отношение към журналистиката и към функцията на журналистиката да бъде пазител на обществения интерес.  В апатия. И в това, че докараха обществото до състояние на апатия.  От гледна точка на това, което ми се случва през последните няколко месеца, смятам, че тази тенденция е необратима.", "date": "2019.11.05", "title": "Генка Шикерова: \"Докараха обществото до апатия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401690-%D1%87%D0%B0%D0%BA%D0%B0%D0%B9%D1%82%D0%B5-%D0%B4%D0%B0-%D0%B2%D0%B8-%D0%BA%D0%B0%D0%B6%D0%B5%D0%BC-%D0%BA%D0%B0%D0%BA-%D0%BF%D0%BE%D0%B1%D0%B5%D0%B4%D0%B8%D1%85%D0%BC%D0%B5,-%D0%B3%D1%83%D0%B1%D0%B5%D0%B9%D0%BA%D0%B8", "text": "Всички избори рано или късно свършват. Часовникът удря 20:00 ч. и вече е разрешено да се говори за резултати - нищо че няколко сайта размятат екзитполове от обед. Наплашени представители на секционните комисии потеглят към общинските и прехвърлят наум всяка молитва, която знаят, с надеждата да не трябва да посрещат утрото с чувал под главата и протоколи в ръка.     Пред партийните централи кипи от живот. Репортери и оператори потропват с крак, докато чакат изявления от партийните шефове. Всички се надяват на новина на пресконференциите – я някой да хвърли оставка, я друг да поиска касиране. От мирното и цивилизовано \"Благодарим на избирателите, хубави избори бяха, следващия път повече\" не излизат добри заглавия. Наблюдава се обаче една тенденция на повтаряемост в следизборните пресконференции на партиите у нас, която в голяма степен ги прави безсмислени за гледане. Видял ли си една, не ти трябва да гледаш останалите, освен ако не те мъчи мазохизъм или безсъние. Дори телевизиите го съзнават и за да не губят напълно битката за неделни рейтинги, прекратяват по-рано изборните си студия, за да пуснат някое американско екшънче. Там поне се стрелят не само с думи, а кой добър, кой лош винаги е ясно от самото начало. Както и кой побеждава. Ето как типично изглеждат следизборните пресконференции у нас: ГЕРБ Бойко Борисов за пореден път обясни как вече не може да преброи победите на партията. И наистина ГЕРБ отново спечели изборите. Не толкова категорично както през 2015 година, но все пак спечели по-голямата от областните градове, както и четирите най-големи града в страната. И може би като победител, Борисов имаше право определяйки резултатите от настоящите избори като връщане към нормалността. БСП Във вечерта на изборите пресконференция няма. Отлага се, за да може ръководството да \"анализира\" изборите, сиреч да измисли как точно БСП е спечелила в загубата си. Дали повече хора ще са гласували за столетницата; дали общинските й съветници ще са повече; дали някой независим, когото са подкрепили, за да не пада техен човек, е взел, че е спечелил – когато от толкова години си вечния втори в един момент се научаваш винаги да мислиш позитивно и да намираш основание за анализ тип \"Чакайте да ви кажем как победихме, губейки\". Другата причина за забавянето на пресконференцията, разбира се, е да се натъкми новият списък с причини, поради които Корнелия Нинова няма да подава оставка. (А някъде там, в една друга партийна централа, друг партиен лидер гледа телевизора и вдъхновен от думите на Ицо Хазарта си мисли: \"Милиони бих ви давал да си държите Корнелия за председател!\") ДПС От Движението за права и свободи винаги са доволни от дереджето си след вота, но рядко от предизборните далавери… на другите партии. Основни теми в техните пресконференции обаче не са резултатите. Първо, дерт им е забраната за агитация на други езици. Заради нея изпускат гласовете на всички английски пенсионери, заселили се в Родопите, не друго. Второ, уйдурдисват да падне и уседналостта, че иначе язък за бензина. Демократична България Успехът е налице, българският десен избирател е показал, че има алтернатива, всичко е розово... до няколко седмици след вота, когато обединението започне да се разпада на съставните си части и започнат да се търсят други конфигурации за \"нова дясна алтернатива\". И име, в което да има \"демократично/демократична/демократичен\". Проблемът е, че имената взеха да свършват, че и конфигурациите, така че разцепването може и да се поотложи. ВМРО и НФСБ На местни избори нямат много за казване, заради това спазват изискванията на Валери Симеонов за пазене на тишина. Един Славчо им е надеждата, на всеки 4 години го лансират, ама не става и не става... На парламентарни ги слушат само онези, на които ще им трябва коалиционен партньор за мнозинство. И се почват едни сметки – колко обединени патриоти могат да станат \"независими родолюбци\" и ще се наложи ли да прежалим две-три министерски кресла. АТАКА От щаба на атакистите прилагат постмодерен подход към следизборните пресконференции – просто не правят такива. Няма и смисъл. За сметка на това в новинарските емисии се чуват смущаващи истории за неща от рода на опит за насилствено влизане в \"Арена Армеец\", скандал пред чужда партийна централа или тормоз над продавачи в клек-шопове. Има ли връзка, не става ясно, защото никой вече не го е грижа. ВОЛЯ Има ли някой воля да гледа пресконференции на \"Воля\"? Толкова по този въпрос. Чакаме \"Няма такава държава\" да разнообразят нещата. На техните пресконференции поне може да има оркестър и балет, а защо не и колегите с микрофоните да спечелят по един телевизор като утеха за чакането.", "date": "2019.11.05", "title": "\"Чакайте да ви кажем как победихме, губейки\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401691-%D0%B1%D0%B0%D0%B9-%D0%B3%D0%B0%D0%BD%D1%8C%D0%BE-%D0%BF%D1%80%D0%B5%D0%BD%D0%B0%D0%BB%D0%B8%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D1%81%D0%BD%D0%BE%D0%B2%D0%B8", "text": "Местните избори от 2019 г. ще се запомнят с нови брутални изборни манипулации, нови загуби за ГЕРБ и като тест за нов проект на Мая Манолова Най-после доживяхме промяна. Толкова е усмихната, иска да я щипнем по бузката! Описа я Бойко Борисов в изборната нощ. Той оплака една от загубите така: “Ами в Банско, новият кмет? Кадев ли беше… Преди да стане кмет, дойде при мене човекът. Той беше секретар на общината, бивш шеф на ДАНС - Благоевград, работили сме заедно”. Въпросният Кадев още на първи тур отвя ГЕРБ като независим кандидат с подкрепата на БСП и “Воля”. Ето я промяната – всички ходеха до скоро на килимчето при Борисов, но ако съответният претендент за власт не му стоплеше сърцето, си налягаше парцалите; сега мераклиите пак ходят, но дори отритнати, имат смелост да се противопоставят, даже да спечелят.     Колкото забавен или дребен да изглежда този пример, той е функционалното (чисто практическо) олицетворение на общите политически процеси, катализирали в приключилия вот. Досега ГЕРБ бе приобщила цялата местна власт. Пак е първи фактор в нея. Но поради неминуемата ерозия в дългото управление и без дисциплиниращата роля на Цветан Цветанов се пропуква – появят се субекти, оспорващи лидерството й, заедно с доста подкрепящи ги избиратели. Политолозите наричат процеса “енергии за промяна”. Няма смисъл да се разсъждава относно качественото съдържание на “промяната”. Жителите на Банско например я припознаха в полицай, който до скоро е бил в администрацията на ГЕРБ, а вече е полицай от БСП и “Воля”. Няма смисъл и да се преувеличават тенденциите – все още ГЕРБ мачка другите партии. Но е факт, че успоредно нарастват пробивите срещу нея. След 2014 г. тече бавен устойчив процес, в който ГЕРБ губи власт и контрол – падна на президентския вот, в парламента е задължена да формира неприятни коалиции, сега неочаквано изпусна важни общини. Някъде загубите на ГЕРБ се дължат на собствено подценяване на обстановката (Благоевград и региона), другаде на вътрешен разнобой (Ямбол), в трети градове – разнобой плюс читави конкурентни кандидатури (Русе ). Но каквито и да са причините, факт е, че срещу мастодонта расте успешно съпротивление по обществените хоризонтали и вертикали. Телевизионен анализатор обобщи изборните резултати така: “Стана лек земетръс. Къщата на властта остана цяла, но отдолу основите се поразместиха. Предстои да видим как точно”. Няма по-точна метафора на случващото се. Малко по-късно от процепите на поразклатената къща се подаде глава, тя роди важната новина в дългосрочен план. Но преди да се спрем на нея, следва да отчетем друга незаобиколима характеристика на вота – изключително брутални опити за манипулирането му. Пари кеш, ваучери за лекарства, кебапчета, печени пилета, инструкции пред урната, контрол до завесата бяха част от “моралните влияния” (Алеко Константинов, “По изборите в Свищов”). Плюс лъжлив екзитпол и акции на МВР, разчистващи терен за пазаруване. Трудно може да се прецени дали подобни похвати бяха повече от преди. Но значението им нараства при намаляващото население (гласуващите се свиват, електоратите, обект на въздействие, остават същите количествено). Следва да се отчете още, че при тези “морални влияния” пролича масовата коалиция между ГЕРБ и ДПС – помагаха си в Хасково, Плевен, Шумен (обратно на официалните изявления), Сливен, Разград, Кубрат, Исперих… Това не попречи на Мустафа Карадайъ да се оплаче от ГЕРБ за “погубване на демокрацията” в общините, където не се разбраха. Не попречи и 220 млн. лв. да бъдат заложени в бюджета тия дни за подобряване на инфраструктурата край пристанището на Ахмед Доган до Варна. Като стана дума за Варна, градът заслужава няколко специални думи в контекста на контролирания вот. Там се случи нещо дребно, но уникално. То дава нови индикации за дълбочините, които превземат порочните практики. На балотажа в неделя Иван Портних (ГЕРБ) спечели 49 200 гласа, а предната - 49 700. Къде се изгубиха 500 гласа? Може да се предположи, разбира се, че 500 души са се тръшнали болни. Или 500 метеорита са се стоварили върху 500 глави. По-вероятно е обаче нови симпатизанти да са подкрепили Портних, изненадани от неочаквания балотаж. Къде тогава се губят гласовете? Най-вероятно в отговора на версия, обсъждана в града между двeте недели: всичко като “организация, ресурси” е било планирано до първи тур, никой не е очаквал втори; така определено количество избиратели изведнъж се оказват немотивирани на 3 ноември; на 27 октомври са се появили гласоподаватели, интересуващи се най-вече от съветнически мандати и преференции (ГЕРБ, сателити), те подкрепят и Портних; после тези гласоподаватели изчезват, защото вотът не е за мандати и преференции. Подобни игрички подпечатаха вота в цялата страна. Повлиян от мащаба, президентът Радев обеща съвещание заради “честността”,  макар неподходящо да го оповести в хода на гласуването. А сега за новината, която излезе изпод разместените пластове на политическата къща. Мая Манолова заяви, че ще се постарае да не пилее “събраната гражданска енергия”, а да се бори за “промяна на модела в България”. Това едно към едно е заявка за нов политически проект, загатнат още при издигането. Ако някой досега не бе разбрал, вече трябва да е наясно - местните избори съдържаха не само залог за столичното управление, но и ражда ли се нова национална политическа сила. Отговорът е - да, ражда се. Манолова загуби с едва 20 000 гласа, привлече към себе си десни партии и симпатизанти, в дясна София направи борбата невиждано оспорвана, взе максимума срещу машината на ГЕРБ – изключително представяне! Тя е от добрите стари български политици, който прекрасно знае как да влезе в роля на изпъдена от олигархията алтернатива И вече я играе – подкрепи протеста срещу Гешев, ще обжалва изборите и т.н. Манолова няма шанс да бъде нов цар или Бойко, но има сили да бъде значим политически участник в дългия декаданс на ГЕРБ. Всички се чудеха защо тя  страни от БСП в кампанията и флиртува с “градската десница”. Ами защото спринтът й е по-дълъг – в него ще се опита да приобщи “нещо и от лявото, и от дясното”. То ще бъде позиционирано едновременно срещу ГЕРБ и БСП. Резултатите от местния вот в крайна сметка са такива, че всеки може да се счете за победител ГЕРБ събра най-много гласове, мандати и кметства, БСП направи чутовен пробив в четири областни града, дори “Демократична България” е щастлива от успехите в столичните райони. И антисистемни играчи си имаме (Бонев, Ревански, Костадинов…), които тепърва ще наблюдаваме колко точно са антисистемни, лъвове ли са или зайчета. Това многообразие е следствие от поразместените основи на къщата. Сега ще стартира отдавна очакваното им преналиване. Местният вот не даде оптимизъм, че ще се случва без байганьовските мурафети.        ", "date": "2019.11.05", "title": "Бай Ганьо преналива политическите основи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401682-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%BD%D0%BE%D0%B5%D0%BC%D0%B2%D1%80%D0%B8", "text": "Не е желателно да се заглеждате прекалено напред в бъдещето. Ако имате добра работа, задоволявайте се с нея. Но ваканцията си трябва да планирате, идват празници, все пак. Финансовата ситуация може да се подобри само по един начин - чрез заем. Не прекалявайте с натоварванията във фитнеса, грижете се за гръбнака и краката си. Днес ще плувате в мечтите си, като в топло море. Само не споделяйте какво се случва в душата ви с приятели и колеги. Някой ще ви завиди и след това ще страдате в догадки - къде е отлетяло вашето щастие. От лудите идеи във финансовата сфера се откажете. Ще загубите повече, отколкото ще спечелите. Ще почувствате върху себе си, че любовта е зла. Вие разчитахте на вечна и приказна връзка, но всичко се случи по различен начин. Сега трябва да се концентрирате и да преразгледате плановете си. Състоянието на портфейла ви, може да бъде и по-добро. Но ако скоро сте имали големи разходи, това е разбираемо. Е, ще трябва да потърсете странична работа, няма друг изход.   Очаква ви труден и непредвидим ден. Дори, ще поискате да се обърнете за помощ към магове, за откриване на бъдещето. Но е по-добре да работите върху себе си и да станете по-оптимистични. Пропастта в джоба ви, може да бъде още една причина за отчаяние. Но вечерта е възможна печалба, от какво, засега е тайна. Днес са възможни проблеми със здравето, до толкова, че без медицинска намеса няма да минете. Идентични \"рани\", ще се появят и в личния живот, когато любимият, ще устрои скандал. Решавайте битовите проблеми без забавяне, ако искате да запазите съюза. И, между другото, изразявайте интимните си желания по-скромно. Възможни са финансови проблеми, но няма да са критични. Парите не просто ще изчезват, а направо ще бягат от портфейла ви. Не се опитвайте да вземате заеми от приятели или да купувате нещо скъпо. Отношенията с любимия човек ще се стабилизират, ако организирате съвместно пътуване. Ако скоро излизате в отпуск, направете предварително резервация за почивка в чужбина. Трудно е някой да ви изкара от пътя, но днес точно това ще се случи. Но това няма да бъде кола, а човек, който агресивно и безцеремонно, ще се меси в личния ви живот. Опитайте се, деликатно да го поставите на място. И в бъдеще не споделяйте, подробности за своите отношения. Вечерта настроението ви, ще се повдигне от съобщение по телефона или пощата. Днес е добре, временно да се оттеглите от работата. В противен случай конкурентите ще ви „разкъсат”. Радвайте се на слънцето, общувайте с хубави хора и нито дума за пари и работа. Има вероятност за романтична среща. Ще летите от щастие, дори ако от детство се боите от височини.   Очаква ви труден работен ден, когато ще ви атакуват от всички страни и колеги и шефове. Само не се оправдавайте, не сте виновни. В любовта, най-накрая ще получите дългоочакваното \"да\" от симпатичен ухажор. Има шанс да сключите сделка, за която отдавна мечтаете. Творческите импулси не крийте, те ще ви дадат сила и увереност. Има риск да попаднете под съкращение, затова предварително се погрижете за финансовото си състояние. Помислете и за бизнеса си. Здравословни проблеми не са изключени, ако имате нарушения в метаболизма и заболявания на стомашно-чревния тракт. Ако отивате в чужбина, вземете предпазни мерки, особено ако е екзотична страна. Достатъчно сте се измъчвали от съмнения, по-повод любимия човек. Време е да му направите предложение за брак, така всичко ще си дойде на мястото. Роднините ще ви устроят изненада, може би празник. Само не седете на масата с каменно лице, ще отблъсквате с мрачното си настроение. Финансовата ситуация е добра,ще имате достатъчно пари. Семейните ще преживеят, нов меден месец и това е чудесно. Не бъдете твърде мнителни, дори ако се случи нещо неочаквано. Ако не може да се справите без специалист с битовите проблеми, отделете прилична сума за ремонт. По отношение на пазаруването, не се ограничавайте в нищо, напълно заслужавате покупките.", "date": "2019.11.05", "title": "Дневен хороскоп 5 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401683-%D1%81%D0%BB%D0%B5%D0%B4-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BD%D0%B5%D1%89%D0%BE-%D1%81%D0%B5-%D0%BD%D0%BE%D1%81%D0%B8-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0", "text": "Изборите минаха и машините за популизъм спряха работа. Но нещо се носи във въздуха: ГЕРБ не бяха съборени в София, но са поразклатени. А откъм ДПС, крепящо досега управлението, повя следизборен хлад, пише Емилия Милчева.       Нещо се носи във въздуха, след като машините за популизъм и пропаганда спряха работа, понеже изборите минаха. ГЕРБ не бяха съборени в София, но десетгодишното статукво се поразклати след балотажите в неделя. ДПС и   поставиха под въпрос легитимността на вота. Партията на Ахмед Доган обяви курс към защита на демокрацията в България заради опорочен предизборен процес, а Манолова и инициативният ѝ комитет ще искат касиране на изборите заради съмненията си за купуване на гласове. \"Връщане към нормалността\" След първия тур управляващата партия, макар и първа сила, калкулира загуби на общински съветници на много места. След балотажите ГЕРБ печели трите най-големи областни центъра - столицата, Пловдив и Варна, но губи Перник, Благоевград, Русе, Видин, Разград, Ямбол, както и десетки по-малки общини като Созопол. В София “Демократична България” ще има кметове в една трета от 24-те районни кметства, БСП - в едно.  , която е и зам.-председател на ГЕРБ, обеща структурни промени в Столична община, обвързани с персонални.     Премиерът и лидер на ГЕРБ Бойко Борисов определи отстъплението като връщане към “нормалността”: “Не е нормално една партия да спечели всички областни градове. С шарените общински съвети ще имаме възможност да споделим отговорността”, заяви Борисов по демократичному и обеща да продължи прочистването на партията от  . \"ДПС докара демокрацията, ДПС ще я защити\" Но откъм ДПС, крепило досега статуквото с достатъчно гласувания в парламента, повя хлад заради усъмняване в честността на изборите. “Политическите реалности в България вече не са същите”. Тази фраза на два пъти повтори лидерът на ДПС Мустафа Карадайъ на първата за местните избори пресконференция на Движението, на която призова “всички свободни и активни граждани да защитим демокрацията в България”. Причината - противопоставянето и агресията, създадени от управляващите в предизборната кампания, поставящи демокрацията в риск. “Преди 30 години ние докарахме демокрацията в нашата родина и продължаваме да сме нейни пазители”, заяви Карадайъ. Той отбеляза, че държавният апарат - лесничеи, социални работници, директори на училища, полицаи - е бил превърнат в машина за печелене на избори, при това в най-уродливата ѝ форма - чрез натиск и репресии, в т.ч и към бизнеса. С всичко това управляващите създадоха условия за алтернатива, каза Карадайъ, очевидно страдащ от амнезия за времената, когато ДПС държеше горските стопанства и техни шефове обещаваха дърва за огрев срещу правилната бюлетина. Лидерът на ДПС беше категоричен, че ще участва в срещата при президента Румен Радев за пропуските в Изборния кодекс, тъй като изборите са показали много от дефектите му. Според държавния глава липсата на доверие в изборния процес е една от причините за ниската избирателна активност. “Огромният брой недействителни бюлетини на първия тур и множеството сигнали за купени гласове компрометират организацията и самото доверие в изборния процес. Хората не отиват до урните, защото не вярват, че техният глас ще бъде отчетен коректно”, коментира Радев, който подчерта и важността от въвеждането на машинното гласуване. Амбивалентната Мая Манолова и ляводясното С обвинения за опорочени избори обясни загубата си и Манолова, която ще иска касиране на вота. По думите ѝ реалната ситуация и в София, и в страната е “безобразно и безнаказано купуване на гласове”. “Видяхме как силово се склоняват хора да гласуват, а правоохранителните органи действат селективно. Властта няма страх от закона и няма срам от хората”, обяви   след края на изборния ден, когато стана ясно, че изостава с около 5% от победителката Фандъкова. Социологическите данни показват обаче, че и за двете кандидатки делът на ромските гласове е в рамките на 1%. Но какво се случи с ръкостискането между (условно) левите и (условно) десните в столицата и създаването на “Отечествен фронт” срещу ГЕРБ? “Трудно и не докрай, но си подадохме ръце”, каза Манолова. Според бившата соцдепутатка, обединението не би било възможно “без ценностите, зад които застанахме - свобода, демокрация, върховенство на закона”. Призивите да бъде подкрепена Манолова разделиха т.нар. “демократична общност” (именувана и като “градска десница”). От едната страна останаха тези, за които бе съвършено неприемливо да гласуват за човек като нея, с неубедителна биография на граждански кандидат, активирал  , контра на протестите срещу   и кабинета “Орешарски” и неизяснени публично връзки с избягалите от присъдите си братя Галеви. На балотажа част от тях са подкрепили Фандъкова, значителна част не са гласували, а делът на отбелязалите опцията “не подкрепям никого” е близо 5% - почти колкото е загубата на Манолова. От другата страна са тези, които смятат, че целта - събарянето на ГЕРБ, което би било следствие от загубата на София - оправдава средствата и моралните дилеми са признак на сектантско мислене. Така че дори “гласуване с отвращение” ще е от полза за тази цел. Мобилизираха се граждански активисти, адвокати, политолози, хора от предните редици на “градската десница”. Но социологическите данни показаха, че най-значима е подкрепата за Манолова от избиратели на “Спаси София”, определена от политолога Огнян Минчев като “новата левица”. Всъщност, по-голяма част от гласовете на демократичната общност на втори тур са били за Манолова, а по-малка - за Фандъкова. Към момента няма данни колко от избирателите на БСП са откликнали на призива на лидерката Корнелия Нинова да подкрепят на балотажите за районни кметове в София кандидати на “Демократична България”. Две кампании - едната е излишна? В опит да разшири ветрилото на подкрепата, в седмицата преди втория тур щабът на Манолова разпространи видео обръщение от новоизбрания кмет на Будапеща Гергей Карачон да се гласува за нея срещу статуквото. За разлика от нейната, неговата биография на либерал и “зелен” обаче показва устойчивост на политическите ценности. Флиртът на Манолова с либералните градски общности стигна дотам, че преди балотажа тя се обяви   - макар и с пост във Фейсбук. Но тази “искреност”, предвид факта, че протестите в София текат от месеци, само осигури алиби за някои десни да я подкрепят.  Времето ще покаже дали този съюз е стратегическо партньорство или има конюнктурни цели, но формалното негодувание на Манолова срещу избора на Гешев не се връзва с избора на столичен кмет. Това са две различни кампании, които си съвпаднаха във времето и щабовете тепърва ще анализират доколко смесването им ощети кметската. Какво ще прави Манолова оттук нататък? “Няма да се откажа, ще намеря начина и формата тази гражданска енергия да не бъде разпиляна, за да доведе до промяна на модела в София и в България”, обяви тя след края на изборния ден предвид близо 170-те хиляди гласа за нея. Тези думи бяха разчетени като заявка за политически проект, макар че този мажоритарен избор може да я подведе, така както я заслепи високият ѝ рейтинг на омбудсман. Износването на ГЕРБ вече проличава Със сигурност отпада едно притеснение за Нинова - Манолова няма как да щурмува  , тъй като социалистите направиха отскок от кота нула. От “Позитано” 20 още не са коментирали резултатите от вота, но кметове в четири областни центъра са факт, както и в по-малки общини. Износването на  ГЕРБ от три мандата управление проличава - други пет областни центъра се печелят също от кандидати извън управляващата коалиция. И ДПС отбелязва прираст. Присъствието на ДПС в местната власт е категорично увеличено, нещо повече - географията е разширена, заяви лидерът Карадайъ. Аргументът му бе, че на изборите през 2015 г. ДПС са спечелили 39 кметове самостоятелно и в коалиция, а на тези избори - 47. Освен това партията има 916 общински съветници, което е 18% от всички общински съветници, а при кметове на кметства над 35% са избрани от ДПС. Не беше ли Цветан Цветанов, който го предрече.", "date": "2019.11.05", "title": "След изборите: нещо се носи във въздуха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401684-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%BF%D0%B0%D1%82%D1%80%D0%BE%D0%B2,-%D0%B5%D1%80%D0%BC,-%D0%BB%D0%B8%D0%BD%D0%B0,-%D0%B3%D0%B0%D0%B8%D0%B9-%D0%B8-%D1%84%D0%B8%D0%BB%D0%BE%D0%BB%D0%BE%D0%B3", "text": "Св. апостол Патров  е бил епископ на Неапол и Путеол  (приморски град в средна Италия) . Там той кръстил и довел до Христа мнозина.  бил епископ на Филипопол  (древен укрепен град в Тракия, днес в Източна Румелия, на река Марица) . Св. апостол Лин , за когото споменава апостол Павел във Второто послание към Тимотей ( ), бил епископ в Рим след св.ап. Петър. Св. апостол Гаий,  за когото споменава апостол Павел в Посланието към Римляните ( ), казвайки: “Поздравява ви Гаий, мой и на цялата църква странноприемник”, бил епископ на Ефес  след св. Тимотей. Св. апостол Филолог , за когото споменава апостол Павел в същото послание ( ), казвайки: “Поздравете Филолога”, бил поставен от светия апостол   за епископ на Синона  (град на южниото крайбрежие на Черно море) .     Светите апостоли, които прекарали екископското си служение в посочените градове, претърпели много премеждия и скърби заради благовестието, и след като научили и довели мнозина до Христа, отишли с мир при Господа.", "date": "2019.11.05", "title": "Св. апостоли Патров, Ерм, Лина, Гаий и Филолог"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401685-5-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1414 г.  - Открит е Констанцки събор на Римокатолическата църква, който слага край на Папската схизма.     1605 г.  - Осуетен е опит за атентат срещу Камарата на лордовете и краля на Англия и Шотландия Джеймс I.     1757 г.  - Седемгодишната война: Фридрих II побеждава обединените армии на Франция и Свещената римска империя.     1885 г.  - Сръбско-българската война: Започва Битката при Сливница.     1895 г.  - Джордж Селдън получава първия американски патент за автомобил.     1912 г.  - Удроу Уилсън е избран за двадесет и осми президент на САЩ.     1913 г.  - Великобритания анексира Кипър и заедно с Франция започва военни действия срещу Османската империя.     1916 г.  - Първата световна война: Германия и Австро-Унгария подписват акт за създаване на Регентско полско кралство.     1940 г.  - Франклин Рузвелт е избран за трети мандат като президент на САЩ.     1945 г.  - Колумбия е приета за член на ООН.     1967 г.  - Открит е металургичният комбинат Кремиковци.     1968 г.  - Ричард Никсън побеждава на президентските избори в САЩ.     1979 г.  - Аятоллах Хомейни обявява САЩ за „великия сатана\".     1994 г.  - Акио Морита оповестява оттеглянето си от ръководството на Sony.     2002 г.  - Космическият апарат Галилео се сближава само на 160 километра с естествения спътник Амалтея и отклонението, оказано върху траекторията на апарата, е измерено с цел точно установяване на масата на спътника.     2006 г.  - Бившия иракски диктатор Саддам Хюсеин е осъден на смърт чрез обесване за престъпления срещу човечеството.     2008 г.  - Барак Обама става президент на САЩ.  ", "date": "2019.11.05", "title": "5 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401686-%D0%B8%D0%B2%D0%BE-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%BF%D0%B0%D0%BA-%D0%B8%D0%B7%D1%86%D0%B0%D0%BF%D0%B0-%D0%BA%D0%B8%D0%BB%D0%B8%D0%BC%D0%B0", "text": "Последната събота любимият (дез)информационен инструмент на фондация “ ” пусна поредният си анал(л)из за състоянието на енергетиката в България. Ще ви покажа и разоблича само малка част от него, защото е свързана с държавната ТЕЦ “Марица Изток 2”.   За по-добър преглед и прочит кликнете с мишката върху снимката, ако трябва и втори път:   В червеното каре, по средата, е таблицата (част от нея), с анал(л)иза на Прокопиев. Печалбата на една от двете “американски” ТЕЦ-а е разменена със загубата на държавната ТЕЦ “МИ2”. Данните за приходите на последната не съответстват на изнесеното от Прокопиев. А пък данните за персонала са направо плачевни. Ето защо антибългарската фондация дава милиони на Прокопиев, за да ни радва с миризливите си анал(л)изи? Отделно маса дебили си купуват парцалите му и се набутват срещу откровени лъжи.  ", "date": "2019.11.05", "title": "Иво Прокопиев пак изцапа килима"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401687-%D0%B1%D0%BE%D0%B3%D0%B0%D1%82%D0%B0%D1%88%D0%B8%D1%82%D0%B5-%D1%83-%D0%BD%D0%B0%D1%81-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%B1%D1%83%D1%80%D0%BA%D0%B0%D0%BD%D0%B8,-%D0%B0-%D0%B1%D0%B5%D0%B4%D0%BD%D0%B8%D1%82%D0%B5-%D1%82%D1%8A%D1%80%D0%BA%D0%B0%D1%82-%D0%B1%D0%B8%D0%BB%D0%B5%D1%82%D1%87%D0%B5%D1%82%D0%B0", "text": "Купуваме, не използваме, а захвърляме стоки и храна, с която сме се запасили. Това показва изследване на журналиста и икономист Димитър Събев съвместно с Университета за национално и световно стопанство, където той прави докторантура Според изследването му, 40% от нашенците през изминалата година са разхищавали и са изхвърляли продукти на боклука. “Интензивността, с която маркетингът ни убеждава да купуваме продукти, е равна на интензивността на изхвърлянето накрая. Има силна статистическа зависимост между двата индекса”, отбеляза Димитър Събев пред БНР. Хората с най-ниски доходи са най-уязвими за неблагоприятни маркетингови въздействия, подчерта Събев. По думите му, тези от нас с доход до 1000 лв. са склонни да се възползват от продукт на промоция, който в последствие захвърлят, тъй като се е оказал некачествен. Според него бедните са по-уязвими, за разлика от хората с високи доходи, над 5 хиляди лева, които по-внимателно си разпределят парите и по-рядко ги дават за глупости. Регионални различия в потреблението В изследването се отчита разнородност на потреблението в различните региони на страната. Според него това е сигнал, че “нашето общество, което нито е консуматорско, нито е колективистично от източен тип, търси посока за развитие”. Млади хора с високи доходи затварят буркани Същевременно Димитър Събев отбеляза и друга тенденция – млади, добре образовани хора с високи доходи да се завръщат към земята и да затварят буркани. “Оказва се, че на една трета от българите, са им били предписвани болнични лечения, които според тях са излишни. Разбирате ли, не лекарства, а болнично лечение. Става дума за стотици лева”, очерта друг аспект на проучването Димитър Събев. Клиенти на лотарията – най-уязвимите групи “София се разви като един европейски град, като едно място, в което можеш да се почувстваш жител на глобалния свят, докато в българските региони, по една или друга причина, царува усещането, че царува безвремие. Това е обяснението, чисто структурно”. Данните на Събев сочат, че започва да се разпада домашната икономика, в която около една трета от българите са доста ангажирани. “Социалната тъкан започва да изтънява. Много важен, интересен беше резултатът от анкетата, че по-малко от 20 процента от хората прекарват свободно време със съседите си, затворили сме се, капсулирали сме се, потреблението ни е вече вътре в домакинството, не гледаме навън към улицата”, коментира журналистът. Хората с високи доходи не си купуват лотарийни билети, показват още данните. “Правят го най-уязвимите три групи – хората с доходи под 1000 лева и под 500 лева, хората, които живеят в малките градове, съответно имат по-малко житейски хоризонти и трето хората, които са млади, на възраст до 25 години. Над 50 % от хората до 25 години в нашата анкета отговарят, че имат опит с търкане на талончета”, допълни Димитър Събев.  ", "date": "2019.11.05", "title": "Богаташите у нас затварят буркани, а бедните търкат билетчета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401688-%D0%BA%D0%B0%D0%BA%D0%B2%D0%BE-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B8-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%BE%D0%B8", "text": "Поне две са причините за сравнително силния резултат на Мая Манолова. А по всяка вероятност ще има и едно съвсем конкретно последствие. Няколко феномена на местния вот в София показват,  че явно нещо се променя.         30 години след 1989 левицата за пръв път бе на крачка от това да „счупи каръка\" и да се сдобие със столичен кмет. Така накратко може да бъде коментиран  , който бе спечелен от Фандъкова с безпрецедентно минимална преднина - под 5 процента. Какво помогна на Манолова Причините за сравнително   са поне две. Първо, подкрепиха я не само избиратели на БСП, но и най-малко 2/3 от гласувалите за Борис Бонев, чийто резултат на първия тур бе силно подценен от социологическите прогнози - някои от тях очакваха той да получи 13 пъти по-малко гласове. Избирателите на „Демократична България\" до голяма степен решиха мача. Поне половината от гласувалите за ДБ и арх. Игнатов са подкрепили Манолова на втория тур. Но останалите все пак са предпочели да гласуват за „дясната” Фандъкова. Така ключов фактор за крайния резултат се оказва непоследователността на онези избиратели на ДБ, които първоначално са гласували срещу статуквото, а после способстваха за циментирането му. Второ, параноята е, както знаем, лош съветник. Броени дни преди изборите ГЕРБ пренавиха пружината с непрекъснатите си опасения от „нов Костинброд” и особено с обвиненията, които премиерът Борисов отправи по адрес на Манолова: че получавала отвън подкрепа от братя Галеви, че замисляла „уйдурма” с ромския вот (не особено убедително послание, при положение че ромите масово гласуваха за Йорданка Фандъкова). Вероятно тези нападки са накарали част от избирателите да привидят Манолова като жертва, което допълнително консолидира вот в нейна подкрепа. Да обобщим Така че можем да кажем следното: ако Манолова беше истински независим кандидат - тоест, човек без партийна биография, като ген. Радев например, тя щеше да има още по-голям шанс за успех. В кръга на шегата: не би ѝ навредило също така, ако имаше пагони. И още нещо важно: партньорството, което наблюдавахме между левицата и т.нар. традиционна десница, е просто конюнктурно, тъй като в действителност става дума за протестен вот. С други думи: това партньорство едва ли ще доведе до дългосрочно сътрудничество. А и разломът комунизъм-антикомунизъм си остава. Много от избирателите на ДБ не признаха пред социолозите, че ще гласуват за Манолова. Останалите предпочетоха статуквото пред вероятността София да „почервенее”. В резюме: София остава с градоначалник от ГЕРБ, но БСП удвоява резултата си. ДБ се пребориха за мандати в 8 от 24-те района на столицата, ГЕРБ ще управляват 12 от районите, а БСП - само един. Оттук нататък Силният резултат на Мая Манолова най-вероятно ще бъде използван, за да се даде тласък на нов политически проект. Феноменът „Спаси София” говори за разчупването на партийния монопол в полза на независими кандидати. И макар да започва второто десетилетие, в което г-жа Фандъкова ще бъде кмет на най-големия български град, резултатите от местния вот ясно показват, че избирателите стават все по-критични към „модела Фандъкова”. Така че можем да очакваме засилваща се непримиримост към дефектите на този модел.", "date": "2019.11.05", "title": "Какво помогна на Манолова. И какво предстои."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401680-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%86%D0%B8%D0%B3%D0%B0%D0%BD%D0%B8%D0%BD%D0%B0-%D0%B0%D0%BD%D0%B3%D0%B5%D0%BB%D0%B8%D0%BD", "text": "Ефективна присъда до 3 години извън глобата до 5 хил. лв. може да получи 32-годишния Ангелин, измъчвал куче по особено жесток начин, ако вината му бъде доказана в съда. На видеоклип, публикуван в социалните мрежи, се вижда как мъжът хвърля животното, натиска го и пълни устата му с пясък. Вчера Ангелин беше задържан от полицията. Кадрите са правени преди месец в стопанска постройка, където работел като охрана. Кучето не е негово, но го взимал със себе си на работа. Пред bTV Христо Петров от РУ-Казанлък обясни, че арестуваният е разказал подробно къде и кога се е случило събитието. Освен това е познат на органите на реда за други престъпления. По думите на Петров той е изтърпявал наказанията си. Той подчерта, че от други публикации в интернет има сигнали за жестокост към други животни от страна на Ангелин. По случая не е установено той да е употребявал алкохол. Петров обясни, че вероятна причина за жестокостта е това, че извършителят е бил ухапан от кучето по време на игра с него. Ивелина Недкова от организацията „Енимъл Хоуп\" в Казанлък изтъкна, че подобни случаи продължават, защото няма ефективни присъди върху извършителите. Други хора твърдят, че иззетото вчера куче, което беше прегледано от ветеринари, не е същото от клипа в социалните мрежи. Тече петиция Ангелин да получи максималната присъда.", "date": "2019.11.05", "title": "Разкрития за циганина Ангелин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401681-%D0%B4%D0%B5%D0%BC%D0%B8-%D0%BB%D0%BE%D0%B2%D0%B0%D1%82%D0%BE-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D1%82%D0%B5%D0%B6%D0%BA%D0%B8%D1%8F-%D1%81%D0%B8-%D0%B6%D0%B8%D0%B2%D0%BE%D1%82", "text": "Американската певица Деми Ловато за първи път проговори за трудния си период след наркотичната си зависимост. През лятото на 2018 г. 27-годишната звезда беше хоспитализирана след предозиране с наркотици. Тя бе намерена в хотелска стая в безсъзнание. След това певицата е преминала курс на рехабилитация, отбелязват от изданието Star Hit. \"Сега в отражението на огледалото виждам човек, който е преодолял много. Преживяла съм доста неща и наистина виждам боец. Не шампион, разбира се, но някой, който ще продължи да се бори, независимо какви препятствия излизат на пътя му\", споделя изпълнителката и отбелязва, че страда от биполярно разстройство и понякога изпада в депресия. \"Имах много изпълнения пред публика, занимавах се с любимото си нещо, но продължавах да се чувствам зле. Когато ми поставиха диагнозата, почувствах облекчение. Разбрах, че болестта е виновна, а не моят характер\", казва Ловато. След като се подложи на рехабилитация, тя започва да се учи да живее без наркотици, разделя се с любимия си, който обичал да пие, започнала да влиза във форма и да записва нов албум. Наднорменото тегло се е превърнало в проблем, с който Ловато се бори. Някои от последователите й в социалната мрежа оставят отрицателни коментари, които много я нараняват. \"Хората не разбират, че всъщност съм много чувствителна личност. Когато някой каже нещо лошо за мен в мрежата или се подиграва с мен, от това наистина ме заболява, въпреки че имам добро чувство за хумор. Омръзна ми да се преструвам, че не ме наранява вашето мнение. Аз също съм човек\", обърна се певицата към феновете. Понякога тя харесва себе си, такава каквато е, осъзнавайки, че здравето е най-важно, а не теглото.", "date": "2019.11.05", "title": "Деми Ловато разказа за тежкия си живот"}
{"url": "http://www.classa.bg/%D1%81%D0%B2%D1%8F%D1%82/item/401672-%D0%BF%D0%BE%D0%B4%D0%B0%D1%80%D1%8A%D0%BA-%D0%BE%D1%82-%D0%BD%D0%B5%D0%B1%D0%B5%D1%82%D0%BE", "text": "Една австралийска жена намерила малко симпатично кученце да скимти в задния си двор в Брайт (Виктория). То е било отвлечено и изпуснато в полет от орел и се оказа рядко чистокръвно динго. Кученцето е имало рани по гърба и издрасквания от нокти, което доказва, че е било отвлечено от дома си и впоследствие изпуснато от орела, преди да стигне на собствен ход до двора, където било намерено. \"Не мога да разбера дали е лисица или куче\", написа жената в социалните мрежи през август, като публикува и снимки на очарователното създание. След дълъг онлайн дебат тя завела животинчето, вече наречено Ванди, във ветеринарен център, където чу е бил извършен ДНК тест. В очакване на резултатите кученцето е изпратено в приют на австралийската фондация Динго, която потвърди в своя Instagram, че това е „100% чисто динго от земите на Виктория\". Директорът на фондацията Лин Уотсън обясни в изявления пред ABC News, че този тип динго от така наречената Алпийска раса е \"много близо до изчезване\".   Агенцията обяви, че Ванди ще бъде част от развъдната им програма, „предоставяща нови гени за увеличаване на силата и разнообразието на популацията на чистите динго, намиращи се в приюта.", "date": "2019.11.05", "title": "Подарък от небето"}
{"url": "http://www.classa.bg/%D1%81%D0%B2%D1%8F%D1%82/item/401673-%D0%BC%D0%BE%D1%80%D0%B1%D0%B8%D0%BB%D0%B8-%D0%B8%D0%B7%D1%82%D1%80%D0%B8%D0%B2%D0%B0-%D0%B8%D0%BC%D1%83%D0%BD%D0%BD%D0%B0%D1%82%D0%B0-%D0%BF%D0%B0%D0%BC%D0%B5%D1%82-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%BC%D0%B0", "text": "През последното десетилетие се натрупват доказателства в полза на хипотезата, че ваксината срещу морбили предпазва не само от тази болест, но и от други дългосрочни инфекции. Някои смятат, че този ефект се дължи на факта, че ваксината укрепва имунната система като цяло, докато други твърдят, че тя става единствено за профилактика на морбили.   Последната теория е за така наречената Имунна амнезия, която възниква, когато морбили уврежда имунната памет на заразения организъм и деактивира устойчивостта му към други бактерии и вируси. Според тази хипотеза, ваксината против морбили не позволява на тялото да „забрави\", че е устойчиво на други инфекции.   Изследване от 2015 г. подсказва, че имунната памет, изтрита от морбили, отсъства в продължение на две или три години, въпреки че дебатът за това дали имунната амнезия наистина съществува, как точно се проявява, дали е реална и колко е сериозна, остава отворен. Тези дни в списанието Science се появи ново изследване в това отношение, изготвено от международен екип от изследователи. Учените са изследвали 77 неваксинирани деца и стигнали до извода, че морбили елиминира от 11% до 73% различни антитела, които защитават организма от бактерии и вируси, срещу които заразеният човек преди това е имал имунитет. Така, ако човек е имал 100 антитела срещу варицела преди заразяване с морбили, след вируса организмът може да остане само с 50 от тях, като намалява наполовина или дори повече нивото на защита срещу варицела, ако сред загубените антитела има така наречените неутрализиращи антитела.   Това е първото проучване за измерване на увреждането на имунната система, причинено от вируса. Водещият автор на изследването Майкъл Мина, който работи като асистент-професор в следдипломния център на университета Харвард, коментира, че работата му \"е най-доброто доказателство досега, че имунна амнезия съществува и тя засяга дълготрайната ни имунна памет\".   Друг автор на изследването, Стивън Елъдж, предупреди, че опасността от морбили е \"много по-голяма, отколкото са си представяли преди, и ваксината срещу тази болест носи повече ползи, отколкото вече бяха известни, особено при продължаващата опасност поради потискане на имунологичната памет\".", "date": "2019.11.05", "title": "Морбили изтрива имунната памет на организма"}
{"url": "http://www.classa.bg/%D1%81%D0%B2%D1%8F%D1%82/item/401674-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BE%D0%B1%D1%8F%D0%B2%D1%8F%D0%B2%D0%B0-ipo-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B0%D1%82%D0%B0-%D1%81%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-saudi-aramco", "text": "Саудитска Арабия най-накрая стартира това, което може да стане най-голямото IPO в историята. Органът за пазар на капитали (CMA) на арабската страна обяви в събота, че току-що е одобрил предложението на най-печелившата компания в света - държавната петролна компания Saudi Aramco. Това се казва в изявление, публикувано на уебсайта от правителствената агенция.   \"Органът за капиталов пазар издаде своята резолюция, одобрявайки искането на петролната компания на Саудитска Арабия - Арамко за регистрацията и публичното предлагане на част от нейните акции\", заяви правителствената агенция, без да уточнява датата на IPO.   Вероятно акциите на компанията, която изпомпва около 10% от световния петрол, ще започнат да се търгуват през декември, според Bloomberg. Миналата година компанията генерира най-високата печалба от всички корпорации, с чист доход от 111 милиарда долара.   В допълнение, петролният гигант преди това обяви, че за да привлече повече инвеститори, през 2020 г. планира да изплати 75 милиарда долара дивиденти и гарантира, че те няма да паднат през следващите четири години, независимо какво се случва с цените на суровия петрол.   Приватизацията на компанията ще бъде частична, тъй като само 5% от акциите ще бъдат продадени, които първоначално ще бъдат налични на вътрешния пазар, преди да започнат международните продажби.   Продажбата е част от дългосрочната програма на нацията, наречена Vision 2030, която търси нов подход към саудитската икономика и прекратяване на петролната зависимост на страната.   Съобщението идва седмици, след като съоръженията на Aramco бяха атакувани с дронове, по-специално заводите Abqaiq и Khurais, в които се обработват съответно 5,5 милиона и 1,45 милиона барела суров нефт дневно. Саудитска Арабия приписва атаката на Иран, но Ислямската република многократно е отричала съпричастност.", "date": "2019.11.05", "title": "Саудитска Арабия обявява IPO на петролната си компания Saudi Aramco"}
{"url": "http://www.classa.bg/%D1%81%D0%B2%D1%8F%D1%82/item/401675-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%82%D0%B5-%D0%B8-%D0%B0%D0%B5%D1%80%D0%BE%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%BE%D0%B2%D0%B5%D0%B4%D0%BE%D1%85%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%BC%D0%B0%D0%BD%D0%B5%D0%B2%D1%80%D0%B8-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5", "text": "Военноморските и Аерокосмическите сили на Русия проведоха съвместни учения в Средиземно море като част от заключителния тренировъчен тест на силите на групата, съобщава РИА Новости.   В маневрите участваха пет военни кораба, както и спомагателни кораби. „Ученията се характеризираха с участието на разнообразна група, която включваше кораби на Черноморския и Балтийски флоти, както и помощни кораби, ракетния крайбрежен комплекс Бастион, авиацията на аерокосмическите сили, както и на миночистачи и бързи атакуващи кораби \", заяви командирът на операциите в района Сергей Тронев. Тронев подчерта, че силите са тренирали използването на артилерия, ракети, отбранителни елементи и навигационна охрана в района. Освен това военноморските сили проведоха съвместни учения с авиацията и сухопътната армия.", "date": "2019.11.05", "title": "Военноморските и Аерокосмическите сили на Русия проведоха съвместни маневри в Средиземно море"}
{"url": "http://www.classa.bg/%D1%81%D0%B2%D1%8F%D1%82/item/401676-%D1%82%D1%80%D1%8A%D0%BC%D0%BF-%E2%80%9E%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BA%D0%B8%D1%82%D0%B0%D0%B9-%D1%89%D0%B5-%D0%B1%D1%8A%D0%B4%D0%B5-%D0%BF%D0%BE%D0%B4%D0%BF%D0%B8%D1%81%D0%B0%D0%BD%D0%BE-%D0%BD%D1%8F%D0%BA%D1%8A%D0%B4%D0%B5-%D0%B2-%D1%81%D0%B0%D1%89%E2%80%9C", "text": "Президентът на САЩ Доналд Тръмп подчерта, че първата фаза на търговското споразумение с Китай, след като бъде завършено, ще бъде подписано някъде в САЩ. Това заяви той пред репортери в неделя, съобщава Bloomberg.   В петък обитателят на Белия дом подчерта, че преговорите между двете страни вървят много добре и предложи първата част от споразумението да бъде подписана в щата Айова, който беше силно засегнат от митата. Той обаче побърза да добави, че все още обсъждат възможни места за подписване на документа. От своя страна, търговският секретар на САЩ, Уилбър Рос, спомена Айова, Аляска и Хаваите, както и някои местности в Китай, като възможни сценарии за подписване на договора между Тръмп и китайския президент Си Дзинпин. На 31 октомври Тръмп обяви, че ще подпише по-голямата част от търговското споразумение между двете страни с китайския си колега. \"Китай и Съединените щати работят за избора на ново място за подписване на първа фаза от търговското споразумение, 60% от сделката, след като форумът на АТЕС бе отменен поради несвързани с подписването обстоятелства. Новото място ще бъде обявено скоро. Президентът Си и президентът Тръмп лично ще извършат подписването \", написа Тръмп в туит.", "date": "2019.11.05", "title": "Тръмп: „Търговското споразумение с Китай ще бъде подписано някъде в САЩ“"}
{"url": "http://www.classa.bg/%D1%81%D0%B2%D1%8F%D1%82/item/401677-%D1%80%D1%83%D1%81%D0%B8%D1%8F-%D0%BF%D1%80%D0%BE%D1%82%D1%83%D1%80%D1%81%D0%BA%D0%B8-%D0%B1%D0%BE%D0%B9%D1%86%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BE%D0%B3%D1%8A%D0%BD-%D0%BF%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D0%BD%D0%B2%D0%BE%D0%B9", "text": "Протурски бойци на Сирийската свободна армия откриха огън в неделя срещу конвой на американските войски, тръгнали към Ирак. Това заяви пред журналисти шефът на Руския център за помирение в Сирия, генерал-майор Юрий Боренков.   Според Боренков американската страна е уведомила руските военни, че конвоят, който се е насочвал към границата с Ирак, е бил нападнат в точка на шест километра западно от община Тел Тамер, от територията, контролирана от протурските бойци на Сирийската национална армия (ново име на Свободната сирийска армия).   Атаката не е оставила жертви, заявиха военните.   На 6 октомври Белият дом обяви, че Турция скоро ще започне военна операция в Северна Сирия, а на следващия ден започна да изтегля войниците си от граничната зона на Сирия, контролирана от кюрдската автономна администрация. Три дни по-късно Турция започна да бомбардира кюрдските територии. Часове по-късно започва нахлуването наречено \"Източник на мира\".   На 23 октомври, след споразумения с Москва и Вашингтон, Турция заяви, че операцията в Сирия е прекратена, но не е приключила, и обеща да се изправи срещу терористите, ако е необходимо. След спирането на турската военна операция американският президент повтори, че американските войници трябва да останат в арабската страна само за кратък период.   \"Сега напускаме, мина много време. Ние трябваше да останем там 30 дни, а това беше преди почти 10 години\", припомни обитателят на Белия дом. \"Нека другите се бият за този обширен кървав пясък\", каза той.", "date": "2019.11.05", "title": "Русия: \"Протурски бойци откриха огън по американски конвой \""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401678-%D0%BA%D0%BE%D0%BA%D0%B0%D0%B8%D0%BD-%D0%B8-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0-%D1%82%D1%80%D0%B8%D0%B7%D0%BD%D0%B0%D1%87%D0%BA%D0%B8%D1%82%D0%B5", "text": "Откакто са част от публичното пространство тризначките Вяра, Надежда и Любов Станчеви не са спирали да провокират с поведение и изказвания. Този път обаче, надминаха себе си по безумие!   Трите сестри се изпокараха много грозно и в крайна сметка си обърнаха гръб, а причината е повече от покъртителна. По думите на две от тях - Вяра и Надежна, кокаин е в основата на драстичния обрат в отношенията им.     В интервю за bTV двете се отрекоха от сестра си Любов, обвинявайки я в егоизъм. Припомняме, че през 2006-та трите спечелиха 200 000 лева от \"Биг Брадър\", но днес нямат пукната пара и смятат печалбата за проклятие, което е променило брутално живота им.   Любов, която всъщност спечели шоуто, прибрала всички средства в своя банкова сметка, до която достъп имал само приятелят й, но не и двете й сестри. Той ги вложил в бизнес начинания, от които двете момичета не разбрали нищо.   Те обаче не се разсърдили на тризначката, а продължили да я обичат, но след като тя се събрала с бащата на детето си, триото се разделило.     Първа за Англия заминала Любов, а Вяра и Надежда пристигнали осем месеца по-късно и заживели в апартамент под наем. Приятелят на Любов обаче, не само че не работел, но и непрекъснато друсал кокаин, твърдят двете сестри. Вдигал скандали и се държал ужасно, затова животът с него бил ад. В Лондон двете се издържали като чистачки, не им липсвали ухажьори, но все пак взели решение да се приберат у нас. Във Великобритания останала само Любов, която има дете на близо годинка.", "date": "2019.11.05", "title": "Кокаин и много пари разделиха тризначките!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401679-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B2-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B8", "text": "Тази вечер телевизията на Слави Трифонов \"7/8 ТВ\" тръгна в ефир в 19 часа. Както БЛИЦ съобщи, първи гост в студиото на 7/8 TV бе независимият кандидат за кмет на София Мая Манолова, която на балотажа в неделя загуби битката за столицата от Йорданка Фандъкова. Манолова участва в предаването \"Студио Х\" с водещ един от главните сценаристи на Слави - Тошко Йорданов.        Без съмнение обаче голямата изненада бе появата на певеца Криско. Той откри като водещ \"Вечерта на актьорите\". Рапърът побърза да се пошегува с картонена фигура на Трифонов, която стоеше на заден план в студиото. Телевизия \"7/8 ТВ\" първоначално ще излъчва по 5 часа на ден в делничните дни и ще приключва в полунощ. Засега в програмата й няма новини и спортни емисии, а прогноза за времето представя Иван Атанасов, по-известен като Ванката от \"Шоуто на Слави\". Авторското предаване на шоумена се казва \"Вечерното шоу на Слави Трифонов\" и започва в 22 часа. Повторението на програмата е на следващия ден от 7 до 12 часа и такъв ще е ежедневният ритъм на медията. Зрителите могат да гледат телевизията по кабел и сателит.", "date": "2019.11.05", "title": "Изненада в телевизията на Слави"}
