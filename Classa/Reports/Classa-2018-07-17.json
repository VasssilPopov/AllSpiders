{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384184-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D1%8E%D0%BD%D0%B8-%D0%B5-0-1", "text": "От началото на годината (юни 2018 година спрямо декември 2017 година) инфлацията е 1,1%, а на месечна база цените на потребителските продукти се повишават с 0,1%. Годишната инфлация в България продължава да се ускорява и през юни, показват данните на Националния статистически институт (НСИ). През първия летен месец статистиката отчита годишна инфлация от 3,2%, след като през май тя достигна 2,6%. Това е най-високото ниво на индекса от ноември 2017 година, показват още данните на статистиката. През юни спрямо май най-голям ръст има по отношение на разходите за транспорт (2,2%), както и за ресторанти и хотели (1,5%). С 0,2% се повишават разходите за жилищата, вода, електроенергия, газ и други горива. В същото време намаляват цените на хранителните продукти (-0,6%), както и на алкохолните напитки (-0,1%). От групата на нехранителните продукти НСИ отчита най-съществено повишение при автомобилните горива. Дизеловото гориво е поскъпнало с 3,7% спрямо май, а най-масовият бензин А95Н – с 3,6%. Автомобилните застраховки са поскъпнали с 2,6 на сто. В първите летни дни услугите за краткосрочно настаняване са поскъпнали с 12,1%, а международните полети – с 9,5 на сто. През юни спрямо май хармонизираният индекс на потребителските цени достига 100,5%, т.е. месечната инфлация е 0,5%. Инфлацията от началото на годината (юни 2018 година спрямо декември 2017 година) е 1,4%, а годишната инфлация за юни 2018 г. спрямо юни 2017 година е 3% Средногодишната инфлация за периода юли 2017 – юни 2018 г. спрямо периода юли 2016 – юни 2017 г. е 1,6%. Цените в малката потребителска кошница за юни 2018 година (спрямо май) намаляват с 0,3%. От началото на годината индексът достига 100,6%. Данните на НСИ показват, че цените от малката кошница, тоест за най-нискодоходните 20% от домакинствата, се повишават с 0,4% за нехранителните стоки, намаляват с 0,8% за храните и остават без промяна за услугите.", "date": "2018.07.17", "title": "Инфлацията за юни е 0.1 %"}
{"url": "http://www.classa.bg/%D1%81%D0%B2%D1%8F%D1%82/item/384180-%D0%B5%D1%81-%D0%BF%D1%80%D0%B8%D0%BA%D0%B0%D0%BD%D0%B2%D0%B0%D1%82-%D1%81%D0%B0%D1%89,-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B0%D1%82-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8%D1%82%D0%B5-%D0%B8-%D1%85%D0%B0%D0%BE%D1%81%D0%B0-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0", "text": "Председателят на Европейския съвет, Доналд Туск, призова САЩ, Русия и Китай да не предприемат търговски войни, като предупреди \"те може да доведат до истински войни\".   Туск увери от Пекин, че все още има време \"за избягване на конфлкти и хаос\" и призова трите страни за реформа на Световната търговска организация.   \"Архитектурата на Света се променя пред очите ни и нашата обща отговорност е да направим тази промяна към по-добро\", каза Туск при откриването на срещата на върха между Китай и Европейския съюз.   В това отношение той каза, че Европа, Китай, САЩ. и Русия имат \"общото задължение\" да не унищожават глобалния ред, а да го подобряват чрез реформиране на правилата на международната търговия.   Изявленията му бяха излъчени преди срещата на руския президент Владимир Путин и американския му колега Доналд Тръмп в Хелзинки, на фона на нарастващите търговски напрежения, които сблъскаха Вашингтон с Китай и с неговите европейски партньори.   На срещата на върха през май в София, България, Туск заяви, че Европейският съюз трябва да бъде по-обединен от всякога пред \"капризната твърдост\" на Тръмп. \"С оглед на последните решения на президента Тръмп, човек би помислил, че с такива приятели, кой се нуждае от врагове?\", каза Туск, въпреки че добави \" Европа трябва да бъде благодарна на президента на САЩ, защото благодарение на него ние се отървахме от всички илюзии\".   Съвсем наскоро в навечерието на срещата на върха на НАТО в Брюксел ръководителят на Европейския съвет поиска от американския лидер да зачита повече съюзниците на Вашингтон. \"Скъпа Америка, ценете съюзниците си, в края на краищата нямате много,\" каза Туск.", "date": "2018.07.17", "title": "ЕС приканват САЩ, Китай и Русия да избегнат \"конфликтите и хаоса\" в търговията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384181-%D0%BE%D1%82%D0%BF%D0%B0%D0%B4%D0%B0%D1%82-6-%D1%83%D0%B4%D0%BE%D1%81%D1%82%D0%BE%D0%B2%D0%B5%D1%80%D0%B5%D0%BD%D0%B8%D1%8F-%D0%BD%D0%B0-%D1%85%D0%B0%D1%80%D1%82%D0%B8%D1%8F", "text": "Общо шест от най-масово издаваните хартиени удостоверения вече не се изискват от гражданите и бизнеса, а данните за тях се проверяват служебно. Справките се извършват само по електронен път чрез достъп на служителите до основните регистри, сред които Търговския, Имотния, БУЛСТАТ, Регистъра на задълженията към митническата администрация и др., съобщиха от правителствената пресслужба. Преустановява се изискването на хартиен носител на следните удостоверения: за наличие или липса на задължения за публични държавни вземания, издавано от Агенция „Митници\"; за вписванията, отбелязванията или заличаванията по партида на физическо/юридическо лице в Имотния регистър, издавано от Агенцията по вписванията; за семейно положение, издавано от общинска администрация; за семейно положение съпруг/съпруга и деца, издавано от общинска администрация; за сключен граждански брак, издавано от общинска администрация – за лица, родени след 1 януари 1984 г.; образец УП-8 за доход от пенсия/пенсии и добавка/добавки, издавано от Националния осигурителен институт. Мерките са част от дългосрочния приоритет на правителството за провеждане на административна реформа чрез облекчаване на процедурите и повишаване качеството на административно обслужване за гражданите и бизнеса. Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите. В отговор на постъпили оплаквания, че административни структури в страната продължават да изискват отпаднали като необходимост удостоверения и свидетелства, вицепремиерът Дончев инициира създаването на нарочен електронен адрес \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  , където граждани да сигнализират за неправомерно изисквани от тях документи. Сигнали се проверяват от Главния инспекторат на Министерския съвет.", "date": "2018.07.17", "title": "Отпадат 6 удостоверения на хартия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384182-81000-%D1%89%D0%B5-%D1%81%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D1%82-%D0%BF%D1%80%D0%B5%D0%B7-2019", "text": "Над 81 хиляди бъдещи пенсионери ще получат от Националния осигурителен институт (НОИ) напомняне за пенсиониране през 2019 г. В писмото ще има данни за осигурителните им права и документите, които трябва да представят. От НОИ припомнят, че през 2019-а жените се пенсионират на 61 години и 4 месеца, а за мъжете – 64 години и 2 месеца. Правото на пенсия се придобива при наличие на 35 години и 8 месеца осигурителен стаж за жените и 38 години и 8 месеца осигурителен стаж за мъжете. Необходимо е изискванията за възраст и стаж да са изпълнени едновременно.", "date": "2018.07.17", "title": "81000 ще се пенсионират през 2019"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384183-%D0%B7%D0%B0%D1%89%D0%BE-%D0%BF%D0%BE-%D0%BC%D0%B0%D0%BB%D0%BA%D0%BE-%D1%85%D0%BE%D1%80%D0%B0-%D0%BF%D0%BE%D0%BB%D0%B7%D0%B2%D0%B0%D1%82-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82", "text": "В много страни от богатия свят градският публичен транспорт заглъхва. Нюйоркското метро превози 2% по-малко пътници в работните дни на седмицата през последните 12 месеца в сравнение със същия период на миналата година, а автобусите в града са с 6% по-малко натоварени. Лондонското метро също се срина неочаквано. Това е загадка. В крайна сметка населението на повечето големи градове нараства. Често и трудовата заетост нараства дори по-бързо. Градските жители трябва да пътуват до работните си места и тъй като имат работа, също така разполагат с пари да харчат в магазини и ресторанти. Но те не ползват толкова често влакове или автобуси, както преди. Градовете забелязаха тенденцията и имат редица извинения за нея. Някои отбелязват, че качеството на услугите в обществения транспорт се е влошило. В някои градове закъсненията нарастват или защото твърде малко са разходите за обществения транспорт, или защото (в Ню Йорк например) те се харчат за красиви спирки вместо за работеща сигнализация. Други казват, че автобусите се бавят заради ремонтна дейност, което ги прави по-непривлекателни. Няколко града, примерно Париж, пострадаха от терористични атаки, които може да са уплашили хората от използването на обществения транспорт. В други пък цената на билетите се повиши. Тези извинения вероятно не са достатъчни да обяснят мащабния упадък. Дори в градове, в които общественият транспорт е в много по-добро състояние, отколкото е бил (примерно в Лос Анджелис), броят на пътниците спада. Изглежда по-вероятно общественият транспорт да е притиснат структурно от две посоки. Първо, необходимостта на хората да пътуват намалява в резултат на смартфоните, видеоконферентните връзки, онлайн пазаруването и т.н. Второ, градските жители сега разполагат с повече и по-добри опции да стигнат донякъде. Uber вече е вездесъщ; лесните за наемане велосипеди се разпространяват бързо; захранваните с батерии скутери ще бъдат следващите. Когато в градовете се появят такситата без шофьори, както в крайна сметка би трябвало да стане, общественият транспорт ще изглежда още по-непривлекателен. Засега шофирането е по-лесно, отколкото беше, тъй като заемите за купуване на коли станаха толкова достъпни. В известен смисъл общественият транспорт е противоположен на шофирането. Когато повече хора шофират, пътищата се задръстват, закъсненията нарастват и шофирането става по-малко привлекателно. Затова пък, когато повече хора използват автобуси или влакове, услугата обикновено се подобрява, тъй като агенциите за обществен транспорт използват повече автобуси и влакове. До неотдавна много богати градове бяха хванати в тази щастлива примка. Днес моделът се преобърна. Ако спадът на пътниците продължи, градовете биха могли да бъдат притеглени в низходяща спирала на по-малко пътници и по-лоши услуги. Част от притегателната сила на обществения транспорт вече изчезна. През май избиратели в Нашвил категорично отхвърлиха план за повишаване на данъците с цел да се финансира по-голяма транспортна система. Противниците на схемата не се аргументираха само с това (както обикновено правят), че новите данъци са нещо лошо. Те също така твърдяха, че общественият транспорт е демодиран. Очевидно бъдещето е в самоуправляващите се автомобили.", "date": "2018.07.17", "title": "Защо по-малко хора ползват обществен транспорт"}
{"url": "http://www.classa.bg/%D1%81%D0%B2%D1%8F%D1%82/item/384175-%D0%BD%D0%B0%D1%82%D0%BE-%D0%BF%D1%80%D0%B5%D0%B4-%D1%81%D0%B1%D1%8A%D0%B4%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D0%B9-%D0%BB%D0%BE%D1%88%D0%B8%D1%8F-%D1%81%D0%B8-%D0%BA%D0%BE%D1%88%D0%BC%D0%B0%D1%80", "text": "Руските противотанкови направлявани ракети могат да сбъднат \"най-лошия кошмар на НАТО\", казва военният анализатор Чарли Гао в National Interest.   Гао, експерт по отбраната и националната сигурност, обяснява, че противотанкова управляема ракета (ATGM) може да достигне цел от няколко метра в диаметър, на разстояние над пет километра. Въпреки, че това ниво на точност обикновено се използва за неутрализиране на танкове, често се използва от \"находчиви оператори\" да атакуват много други цели, като например пехота или дори други ATGM, каза анализаторът, който подчертава и ползата от термобарични и фрагментационни бойни глави за този тип атаки. Според анализатора, САЩ имат само противотанкова направлявана ракета, базирана на земя, която има бойна глава от тип: BGM-71H \"Bunker Buster\".   Междувременно Русия \"изглежда е в челните редици\" по отношение на фрагментационни и термобарични бойни глави за нейното ATGM, защото \"почти всички ракети\" от техния опис - от тежките Атака до леките Метис-т -имат модификации за тези видове атакуващи глави, обяснява анализаторът.   Експертът подчертава \"Корнет\", смятан за \"една от най-мощните и точни противотанкови ракети\". В съчетание с неговите възможности за наблюдение, термобаричните глави я правят \"мощен инструмент за отказ на достъп [antiaccess A2 / AD] срещу пехотата\", каза Гао.   Анализаторът предупреждава, че на една пехотна единица, атакувана от термобарична ATGM от пет километра, ще бъде трудно да определи откъде идва изстрелът. В допълнение, системите Корнет и Метис са \"много мобилни и могат да бъдат транспортирани от малки групи от двама или трима души, така че да действат като прецизно оръжие при атака \", смята той.   Най-големият проблем с тези ракети е цената - много по-висока от тази на един артилерийски или снайперен боеприпас, въпреки че това едва ли е фактор за някои държави, които биха могли да използват тези ракети, за да атакуват Американските сили, заключава авторът на статията.", "date": "2018.07.17", "title": "НАТО пред \" сбъдване на най-лошия си кошмар\""}
{"url": "http://www.classa.bg/%D1%81%D0%B2%D1%8F%D1%82/item/384176-%D0%B2%D0%BE%D0%B4%D0%BE%D0%BB%D0%B0%D0%B7-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%BC%D1%8A%D1%81%D0%BA-%D0%B4%D0%B0-%D1%81%D0%B8-%D0%B7%D0%B0%D0%B2%D1%80%D0%B5-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0%D1%82%D0%B0-%E2%80%A6", "text": "Британският водолаз Върн Ънсуърт, който участва в спасителната операция на младежкия отбор по футбол и на треньора, останали 17 дни в капан в пещера в Тайланд, силно е критикувал плана на магната Мъск, основател на Тесла и SpaceX, да използва своята \"мини-подводница\", за да спаси децата, съобщава CNN.   Една подводница \"нямаше шанс да проработи\", обясни Ънсуърт, обяснявайки, че Мъск \"няма представа какво е пещерата\". Според гмуркача, поради размерите и правилната й форма, подводницата \"не би достигнала в пещерата дори първите 50 метра от началната точка на гмуркането\". „Можеш да си завреш подводницата... „- каза членът на спасителния екип   \"Това е просто трик за връзки с обществеността\", каза той в интервюто със CNN.   Миналата неделя създателят на SpaceX предложи спасяването на тайландските деца с \"мини-подводница\", създадена с парчета от Falcon 9, чието изпълнение бе показано във видеоклип, публикуван същия ден.   В последният ден на спасителната операция, роденият в Южна Африка американски бизнесмен, лично дойде на мястото на мисията и обяви, че микроподводницата, проектирана от неговата фирма SpaceX, е готова. Мъск дори слезе в една от залетите пещери заедно със спасителите. Спасителният екип обаче отказа да използва подводницата на предприемача.   Ънсуърт обясни, че след като Мъск влезал в пещерата, \"той е бил помолен да напусне много бързо, както трябваше да бъде\", каза той.", "date": "2018.07.17", "title": "Водолаз - спасител: \"Мъск да си завре подводницата … \""}
{"url": "http://www.classa.bg/%D1%81%D0%B2%D1%8F%D1%82/item/384177-%D0%BF%D1%83%D1%82%D0%B8%D0%BD-%D1%87%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5-%D1%81-%D1%84%D0%B5%D0%BD-%D0%B8%D0%B4%D0%B5%D0%BD%D1%82%D0%B8%D1%84%D0%B8%D0%BA%D0%B0%D1%82%D0%BE%D1%80-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D1%82-%D0%B1%D0%B5%D0%B7-%D0%B2%D0%B8%D0%B7%D0%B0-%D0%B2-%D1%80%D1%83%D1%81%D0%B8%D1%8F-%D0%B4%D0%BE-2019-%D0%B3", "text": "Чуждестранни фенове, притежаващи \"фен паспорти\" ще могат да посещават руската територия до края на тази година.   Руският президент Владимир Путин обяви, че Fan ID – фен идентификаторите или паспорти, предназначени да улеснят движението на феновете в Русия по време на Световното през 2018 г, остават в сила до края на тази година.   Благодарение на тази инициатива хората, които притежават този документ, могат да посещават Русия без виза до началото на 2019 г.   \"За чуждестранните фенове, които вече имат фен паспорти, ще организираме безплатно влизане на територията на Руската федерация до края на тази година\", каза Путин, като уточни, че ще се позволи свободен многократен достъп в страната.   Също така президентът на Русия изрази надежда, че феновете ще се възползват от тази възможност и ще се завърнат, за да посетят Русия \"още веднъж с приятели и семейство\".   В допълнение към пускането на чуждестранни фенове без виза за влизане в Русия, Fan ID позволява на собствениците им безплатно пътуване с влак до всички градове-домакини на Световната купа и свободно ползване на обществения транспорт.", "date": "2018.07.17", "title": "Путин: Чужденците с фен идентификатор ще могат да пътуват без виза в Русия до 2019 г."}
{"url": "http://www.classa.bg/%D1%81%D0%B2%D1%8F%D1%82/item/384178-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D0%BA%D0%B0%D1%82%D0%B0-%D0%BD%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%8F-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%B8%D0%B7%D0%BE%D0%BB%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Президентът на Хърватия, Колинда Грабар-Китарович, се застъпи за диалог с Русия и се противопостави на изолацията й, в интервю за АР в неделя.   \"Искаме да поддържаме диалог с Русия за общите заплахи за нашата сигурност\", заяви президентът, добавяйки, че двете страни \"трябва да работят заедно\".   Хърватската президентка се позова на срещата на високо равнище в Хелзинки между руския президент Владимир Путин и неговия американски колега Доналд Тръмп, подчертавайки, че отношенията между Русия и САЩ са от \"най-голямо значение\".   \"Надявам се, че двамата лидери ще бъдат много отговорни по отношение на глобалната стабилност и трансатлантическите отношения\", заяви Грабар -Китарович.   Що се отнася до Световната купа в Русия, тя подчерта идеята \"спортът обединява хората\". \"Хората от всички страни са уморени от идеологически различия, от връщане към миналото през цялото време\", каза тя.   Грабар-Китарович изтъкна високото ниво на организацията на Световното първенство в Русия, като \"истински пример за всички страни\".", "date": "2018.07.17", "title": "Президенката на Хърватия се противопостави на изолацията на Русия"}
{"url": "http://www.classa.bg/%D1%81%D0%B2%D1%8F%D1%82/item/384179-%D1%80%D1%83%D1%81%D0%B8%D1%8F-%D0%B4%D0%B5%D0%B4%D0%BE%D0%BB%D0%B0%D1%80%D0%B8%D0%B7%D0%B8%D1%80%D0%B0-%D1%81%D0%B2%D0%BE%D1%8F%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "ВТБ, една от най-големите банки в Русия, се опитва да се намали дела на долара в своите сделки, защото руснаците предпочитат да работят със собствената валута - рублата, както посочи президентът на банката Андрей Костин по време на среща с президента на Русия Владимир Путин.   Откакто започна 2018 г. \"изглежда, че хората по-малко се интересуват от депозити и заеми в американска валута, в сравнение с депозитите и кредитите, деноминирани в рубли\", обясни Костин, който смята, че тази тенденция е \" важна стъпка към де-доларизация на руския финансов сектор \".   Президент VTB заяви, че неговите банкови специалисти са подготвили пакет от предложения за насърчаване на рублата в международните споразумения и каза \"Ние трябва да създадем нашите собствени финансови инструменти, като плаващи еврооблигации, акции и други деривати, които днес се използват само на Запад - мерки, които биха позволили създаването на допълнителна защита срещу външни сътресения за руския финансов сектор и биха означавали нов тласък за неговото развитие\".   Русия търси начини за намаляване на зависимостта от американската валута. откакто Вашингтон и съюзниците му наложиха санкции срещу Москва през 2014 г. През май миналата година, Путин заяви, че страната му вече не може да разчита на финансовата система, доминирана от долара, тъй като САЩ налагат едностранни санкции и нарушават правилата на Световната търговска организация (СТО). Кремъл подчертава, че монополът на долара е опасен за глобалната икономика.", "date": "2018.07.17", "title": "Русия дедоларизира своята икономика"}
{"url": "http://www.classa.bg/%D1%81%D0%B2%D1%8F%D1%82/item/384173-%D1%87%D0%B5%D1%80%D0%B2%D0%B5%D0%BD%D0%BE%D0%BA%D0%BE%D1%81%D0%B0-%D1%80%D1%83%D1%81%D0%BA%D0%B8%D0%BD%D1%8F-%D0%BC%D0%B0%D1%80%D0%B8%D1%8F,-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B0-%D0%B7%D0%B0-%D1%88%D0%BF%D0%B8%D0%BE%D0%BD%D0%B0%D0%B6-%D0%B2-%D1%81%D0%B0%D1%89", "text": "Късно снощи се разбра, че в САЩ е задържана рускиня за шпионаж. Мария Бутина е обвинена, че е работила за Кремъл, съобщи Ройтерс.       Както гласеше информацията тя е задържана в неделя. В сряда Мария трябва да бъде изправена пред съд, който да определи нейната съдба.       Срещу 29-годишната рускиня Мария Бутина са повдигнати обвинения за тайни действия като агент на Русия в САЩ.   ФБР смята, че тя е действала по наставленията на високопоставен служител от Москва, който работил за централната банка на Русия.      Името му не се споменава, но на страницата ѝ във \"Фейсбук\" тя често се е снимала с Александър Торшин, който е подуправител на \"Банката на Русия\".      Срещу Торшин САЩ наложи през април санкции. Самата Бутина се показва в социалните мрежи като яростен защитник на правото на носене на оръжие както в САЩ, така и в Русия.", "date": "2018.07.17", "title": "Червенокоса рускиня Мария, задържана за шпионаж в САЩ"}
{"url": "http://www.classa.bg/%D1%81%D0%B2%D1%8F%D1%82/item/384174-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D0%B9%D1%86%D0%B8%D1%82%D0%B5,-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BA%D0%B0%D1%82%D0%BE-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8", "text": "Работещи в тайните служби на Иран предприемат дръзки и потенциално опасни ходове в държави от Европа и Африка като използват за прикритие дипломатическите мисии на страната в чужбина.   Поне такива са тревогите на експерти в областта на контра-тероризма. Според тях тайните операции включват планирането на убийства, опит за бомбен атентат и въоръжаването на бунтовнически групи – всичко това далеч отвъд границите на Иран.     Oбвиненията са непотвърдени, но въпреки това засилват допълнително търканията между страната и САЩ, фактори за които и сега са ядрената програма на Иран, ракетните технологии и предполагаемата подкрепа на милиции в Близкия Изток.   Тайните операции в Европа и Африка   Германски власти вече повдигнаха обвинение на ирански дипломат за това, че е планирал взривяването на бомба по време на среща във Франция на прокудена опозиционна група – Националния съвет за съпротива в Иран (НССИ). Сред присъстващите на срещата е и бившият кмет на Ню Йорк и адвокат на Доналд Тръмп – Руди Джулиани, който и преди е говорил на срещи на НССИ.   Обвиняемият е третият съветник в иранското посолство във Виена – Асадола Асади. Според германски прокурор Асади се е срещнал в Люксембург с ирано-белгийска двойка и им е предоставил взривно устройство, заедно с половин килограм експлозив. Целта е била бомбата да бъде взривена на срещата на НССИ в Париж на 30 юни.   Иран настоява за освобождаването на Асади въз основа на дипломатическия му имунитет и излезе с позиция, че става дума за операция, чиято цел е Иран да бъде изкаран като виновник за атентата.   Асади и двойката остават в ареста.   Според представители на САЩ иранското правителство стои зад планирания атентат. Те отхвърлят предположението, че става дума за злепоставяща акция от трета страна, която да има за цел да хвърли вината върху Иран.   Дни след като Асади беше арестуван (1 юли) властите в Холандия потвърдиха, че месец преди това са експулсирали двама ирански дипломати от Хага. Не се уточняват причините, но подобни действия са рядкост в Холандия, която поддържа добри отношения с Иран.   Миналият ноември иранският активист Ахмад Мола Ниси беше застрелян в Холандия, а извършителите все още не са задържани. Ниси беше прострелян три пъти в главата и два пъти в гърдите на тротоар. Той беше лидер на насоченото срещу режима в Иран \"Арабско борбено движение за освобождение от Ахваз\", което след това обвини иранските власти, че са поръчали убийството.   В началото на май външният министър на Мароко обвини Иран в това, че внася оръжия за \"Фронта Полисарио\" - въоръжена група, която през последните четири десетилетия се бори с мароканските власти в Западна Сахара. Мароко дори прекрати дипломатическите си връзки с Иран.   Според министъра – Насер Бурита, членове на \"Полисарио\" и членове на \"Хизбула\" са сес срещнали с ирански дипломати в Алжир. Твърди, че \"Хизбула\" са снабдявали \"Полисарио\" с модерни противовъздушни ракети.   Като основно лице в схемата е посочено културното аташе в иранското посолство – Амир Мусави. Бурита обяснява, че лично е предоставил папка с обвиненията на външния министър на Иран – Мохамад Джавад Зариф. Документите били събирани в продължение на седмици, а в тях имало \"доказани и прецизни факти\" - дати на визитите на висши членове на \"Хизбула\" в Алжир; дати и места на срещите с членове на \"Полисарио\"; списък с имена на агенти, участвали в тези контакти.   Случаите от миналото   През 80-те и 90-те години на миналия век ирански агенти по света вземат участие в убийствата на опозиционни на режима лица, които живеят в САЩ, Франция, Швеция, Швейцария и Германия. В Аржентина групи, подкрепяни от Иран, са обвинени за смъртоносни бомбардировки в израелското посолство през 1992-а и в еврейски център през 1994-а. При нападенията загиват 115 души.   През '97-а германски съд посочва тогавашният ирански президент Али Акбар Хашеми Рафсанджани и върховният лидер Али Хаменеи за източници на заповедта за убийства, извършени в ресторант в Берлин. Цели на покушението от '92-а са няколко опозиционни лидери на иранските кюрди. Съдебното решение води до дипломатическа криза, която застрашава връзките между Иран и Европа.   Новоизбраният ирански президент Мохамад Хатами през следващите няколко години се опитва да възстанови отношенията с Европа като същевременно разчиства Министерството на шпионажа и сигурността и външното министерство от \"рискови служители\".   Тези хора обаче се обединяват с някои под-клонове на Революционната гвардия в Иран (ИРГК) и си възвръщат влиянието в периода между 2005 и 2013-а докато президент е Махмуд Ахмединеджад.   В повечето ирански посолства – както всъщност и в почти всички дипломатически мисии на всяка държава – има шпиони, които работят под дипломатическо прикритие. Но през последните години по-внимателните служители на иранското Министерство на шпионажа и сигурността биват заменени с членове на Революционната гвардия, или поне така твърдят западни дипломати и експерти.   Тези членове на ИРГК години наред използват иранските посолства, за да изпращат агенти, които изпълняват ролите на културни аташета или съветници, в близки до Иран държави като Ирак, Афганистан, Ливан и Сирия. Изглежда, че вече са разширили своя обхват.   \"През последното десетилетие Революционната гвардия изпраща свои членове, маскирани като дипломати. Тези хора работят за целите на ИРГК и са извън контрола на Зариф или другите\", коментира Ахмад Маджидяр, изследовател в намиращия се във Вашингтон \"Институт за Близкия изток\".   Обвиненията: отречени   Представители на иранските и алжирски власти, както и на \"Хизбула\" и \"Полисарио\", отхвърлят обвиненията на външния министър на Мароко Бурита. Те обвиняват страната в това, че се подава на натиска на Саудитска Арабия и Съединените щати, чиято цел е Техеран да бъде изолиран. Иран също така отрича да има общо с убийството на арабския активист в Холандия през миналата година.   Зариф отхвърли обвиненията, които определя като измислица на САЩ, Израел и Саудитска Арабия. В същото време Белият дом, оглавен от Тръмп, се опитва да притисне Техеран след като се отказа от ядрената сделка, договорена от Барак Обама.   Все пак има други признаци за това, че иранският авантюризъм в чужбина се надига отново. Миналата година ръководителят на иранска опозиционна телевизия беше застрелян близо до дома си в турската столица Истанбул. Всичко в случая намеква за професионално изпълнено убийство. То дойде след поредица от предупреждения и заплахи, включително и съдебно решение на ирански съд, с който убитият – Саид Каримиан, беше осъден задочно.   Убийствата приличат на опит на Иран да използва културния си и дипломатически обхват, за да подсигури своите интереси в областта на сигурността, далеч отвъд близката си сфера на влияние в Персийския залив и Леванта. Там страната подготвя, тренира и разпределя милиции.   Що се отнася до \"присъствието\" на Иран в Африка, амбицията е да се противодейства на саудитското влияние в цялата северна част на континента, коментира Джалел Харкауи, експерт от Университета \"Париж-7: Дени Дидро\".   През последното десетилетие Маджидяр следи дейността на Иран отвъд граница, включително и подкрепата й за малки шиитски малцинства в Алжир, Тунис, Мароко и Мавритания, както и за мюсюлмански общности в Европа.   Голяма част от дейността на страната се състои в раздаването на безплатна храна и организирането на езикови курсове. Освен това се осигуряват пари за желаещите да се сдобият с религиозно образование в страната, както и в подобни училища в Африка.   Дори Алжир, редовен дипломатически съюзник на Иран от 2000-а насам, се оплака от наличието на шиитски проповедници в иранското посолство. През 2016-а алжирският министър на религиозните въпроси посочи, че страната не трябва да става поле на битка между иранския шиизъм и уахабитския клон на сунитския ислям, свързван със Саудитска Арабия.   Същевременно САЩ планира да използва всяко доказателство за някое иранско \"злодеяние\", за да направи европейците по-скептични към Техеран и да ги привлече на своя страна в плана си да притисне Иран.   \"Европейците разбират заплахата, която Иран представлява. Виждали сме това зловредно поведение в Европа\", коментира американският държавен секретар Майк Помпео във връзка с арестите около планирания бомбен атентат.   Кой стои зад всичко?   Това, което остава неясно и вероятно е най-притеснително, е дали заповедите за предполагаемите операции идват от най-високите нива на техеранското правителство, или от полу-бунтовни елементи, които успяват да действат зад гърба на властите. Бъдещи и настоящи ирански дипломати неколкократно се оплакват от това, че биват изместени от членове на Революционната гвардия и други потайни агенти, които пристигат в посолствата.   Говорителят на иранското външно министерство вече отхвърли обвиненията, че посолствата на Иран по света се използват за тайни операции като вместо това посочи с пръст САЩ.   По думите му историята е пълна с примери за незаконни действия в американските посолства и \"тяхното неуважение към международните нрави и правила\", чиито цели са да се всее смут във външните отношения на приемащите страни, както и намесата във вътрешната им политика.   Що се отнася до иранските посолства говорителят е категоричен – те работят в синхрон със системата от международни правила и двустранните отношения с приемащите държави, за да \"заздравят приятелските отношения с тях\".", "date": "2018.07.17", "title": "Завръщането на убийците, маскирани като дипломати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384167-17-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "813 г. - Обсада на Константинопол: Българската войска, предвождана от кан Крум, обсажда столицата на Византия Константинопол.   1279 г. - Войските на Ивайло разбиват в Котленския проход 10-хилядна византийска армия на император Михаил VIII Палеолог.   1393 г. - След дълга обсада от войските на османския султан Баязид I, пада столицата на Втората българска държава Търново.   1453 г. - Французите удържат решителна победа срещу англичаните в Битката при Кастийон, последната от Стогодишната война.   1762 г. - Петър III е убит, докато е задържан в Ропша, 38 дни след като той е отстранен от поста Император на Русия и заменен с неговата жена Екатерина II.   1868 г. - Столицата на Япония е преместена от Киото в Едо (днешно Токио).   1879 г. - Назначено е Първото правителство на България, начело с Тодор Бурмов.   1917 г. - С указ на краля на Великобритания Едуард VII фамилията на кралската династия Сакс-Кобург-Гота е заменена на Уиндзор.   1918 г. - По нареждане на Болшевишката партия и извършено от ЧК (Чека), цялото семейство на последния император на Русия цар Николай II е избито в Екатеринбург.   1936 г. - Започва Гражданската война в Испания.     1942 г. - Програмата на антифашистката организация Отечествен фронт е оповестена по нелегалната радиостанция Христо Ботев.   1945 г. - Втора световна война: Край Берлин започва Потсдамската конференция на трите главни антихитлеристки сили - Великобритания, САЩ и СССР, с участието на Чърчил, Хари Труман и Сталин.   1955 г. - В Анахайм, САЩ, Уолт Дисни отрива първият увеселителен парк Дисниленд.   1975 г. - Експериментален полет Аполо-Союз: Американският кораб Аполо и съветският космически кораб Союз осъществяват в орбита около Земята скачване на космически апарати на две нации за първи път в историята.   1975 г. - Източен Тимор е анексиран и става 27-а провинция на Индонезия.   1990 г. - Правителството на БСП взема решение тялото на Георги Димитров да се извади от мавзолея и да се погребе; решението е изпълнено същата нощ.   1994 г. - Състои се финалът на Световното първенство по футбол в САЩ, на който Националният отбор по футбол на Бразилия побеждава Националния отбор по футбол на Италия след дузпи.   1998 г. - България става член на ЦЕФТА.   2006 г. - Цунами, предизвикани от земетресение с магнитуд 7,2 по скалата на Рихтер, връхлита индонезийския остров Ява, отчита се, че жертвите са стотици.   2014 г. - Малайзийски самолет се разбива в Украйна, загиват всички 295 пътници.  ", "date": "2018.07.17", "title": "17 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384168-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%BC%D0%B0%D1%81%D0%BE%D0%B2%D0%BE-%D0%B1%D1%8F%D0%B3%D1%81%D1%82%D0%B2%D0%BE-%D0%BD%D0%B0-%D0%BB%D0%B5%D0%BA%D0%B0%D1%80%D0%B8", "text": "Всяка година близо 450 лекари и 1000 медицински сестри напускат България и се отправят на Запад. Не само ниското заплащане ги кара да заминат. Резултатът е трагичен. Най-вече за пациентите в провинцията .           Флорина Венера e от румънското село Бунещи в община Брашов. Тя е само на 11 години, но вече е била диагностицирана с рак - и то още когато била на 4. Момичето е било оперирано навреме и така успяло да пребори коварната болест. Днес обаче майката на Флорина отново е притеснена. Детето напоследък отново се оплаква от болки в коляното.     Д-р Иванов, директор на болницата в Горна Оряховица   Проблемът е, че Флорина е била на преглед за последен път през 2014 година. Кабинетът на нейния домашен лекар в Бунещи, който би могъл да следи здравословното ѝ състояние и при нужда да ѝ даде направление за онколог, е затворен от миналата пролет. И до днес не се е намерил заместник. За медицински преглед Флорина би трябвало да търси лекар в град Сигишоара, който е на 30 км от Бунещи. Обществен транспорт няма, кола под наем струва най-малко 20 евро - това е цяло състояние за семейството.   Флорина, родителите ѝ, двамата ѝ братя и малката ѝ сестра живеят в едностайно жилище в беден квартал на Бунещи. Те живят от социални помощи и по никакъв начин не могат да си позволят частна здравна осигуровка. По-добри възможности в чужбина   Румъния, както и съседна България изпитват растящ недостиг на медицински персонал. Хиляди лекари и медицински сестри от тези две страни са напуснали родните си страни и живеят и работят в чужбина.   От 2007 година насам 45 000 румънци, работещи в медицинския сектор, са кандидатствали за издаване на разрешителни за работа в чужбина. Към днешна дата близо 14 000 румънски лекари и към 50 000 медицински сестри са напуснали страната и работят в чужбина. Подобно е развитието и в България: всяка година близо 450 лекари и около 1000 медицински сестри напускат България в търсене на по-добри възможности за работа в Западна Европа. Но по-доброто заплащане на Запад не е единствената причина, накарала ги да заминат.   31-годишната Гергана Георгиева от България е специалист по вътрешни болести. Тя е напуснала страната си през 2012, изкарала допълнителна специализация и се установила на работа в Германия. По време на специализацията си в Германия получавала по 2500 евро месечно, докато навремето заплащането за специализанти в България било под 200 месечно. Тя признава, че в България условията за начинаещи лекари малко са се подобрили. Добавя, че и в Германия е претоварена с работа, но въпреки това не смята да се връща в България. Тя е разочарована от ситуацията в българското здравеопазване - от лошото финансиране и корупцията.   \"Медицината е благородна професия и не бива да се превръща в бизнес\", казва Гергана Георгиева. \"В Германия имат строги правила, това ми харесва. Медицинското оборудване е добро и условията в болницата са отлични\", допълва младата лекарка.   Изтичането на медицински кадри като нея още повече задълбочава проблемите на здравеопазването в България - то поставя под натиск една и бездруго сриваща се здравна система. Особено тежка е ситуацията в селата, в много от които няма лекари.   Подобна е и ситуацията в селата на съседна Румъния. Половината от 20-милионното население на страната живее в селски региони и за медицинското обслужване там се грижат едва 38 на сто от румънските домашни лекари. Специализираните болници са твърде остарели, а в много селища такива просто липсват.   31-годишната Гергана Георгиева   В провинцията положението е трагично   В България недостигът на медицински персонал е особено остър в болниците извън столицата София. Иван Иванов, който работи като невролог от над 30 години, е шеф на единствената болница в Горна Оряховица - град с около 30 000 жители. \"Проблемът е не само в заплащането, а и в по-добрите условия за работа, във възможностите за кариерно израстване и усъвършенстване на професионалните умения\", изтъква той.   Много лекари работят на повече от едно място, за да си осигурят прилична издръжка, а и защото недостигът на медицински персонал нараства. Всяка седмица д-р Иванов обслужва пациенти в общо три града.   \"В болницата в Горна Оряховица недостигът на медицински персонал е много сериозен\", посочва д-р Иванов. Средната възраст на лекарите е между 55 и 60 години, а една трета от медицинските сестри отдавна са прескочили пенсионната възраст. Само двама лекари са на възраст под 30 години. \"Липсва персонал във всяко отделение, но най-вече в интензивното, неонатологията и вътрешната медицина\", изтъква той.   60-годишната Йорданка Друмева е завеждащ вътрешни болести, тя е най-младата от тримата лекари в отделението. Другите ѝ двама колеги са на 64 и на 65. \"Боя се, че ако се пенсионирам, няма да има кой да ме замести. Нито един млад лекар няма да дойде да работи в провинциална болница като нашата\", пояснява тя.", "date": "2018.07.17", "title": "България и Румъния: масово бягство на лекари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384169-%D1%81%D0%BB%D0%B0%D0%B2%D0%B8-%D0%BF%D1%80%D0%B5%D0%B4-%D0%BF%D0%BE%D1%80%D1%82%D0%B8%D1%82%D0%B5", "text": "Преди няколко дни видях по телевизията част от концерта на Слави в Лондон: беше внушително зрелище, публиката беше истински въодушевена, струва ми се, че подобна екзалтация в момента не може да предизвика никой друг, освен Слави. Имаше зрители и от други европейски градове. Едно момиче каза, че за нея „Слави е религия“. Не знам как са преминали кастингите на Слави за „нови“ политици, обаче въпросното момиче, например, е направо готово за мястото на Екатерина Захариева, за която пък Падишахът/Бойко не само е религия, ами направо Господ.   Очевидно е, че с концертите си Слави успява да провокира внушителна енергия – обаче въпросът е, може ли тя да се превърне в политика? Или ще си остане само една притурка – макар и шумна, заразителна и въздействаща – към видимите колебания на Слави.   „Системата ни убива“ – казва той, и изглежда, че е доволен да си остане при тази констатация. Впрочем, тя е взета назаем от майките на деца с увреждания. При тях обаче този повик е естествен, той излиза направо от сърцето им, докато при Слави се нуждае от продължение. То обаче липсва.   Така Слави само помпа енергията на публиката срещу „системата“/днешната политика, която очевидно се приема от мнозина като несъстоятелна, нечленоразделна, неморална и пр. Добре, но какво следва? Ако не получи ясен отговор на този въпрос, публиката скоро ще се досети, ако вече не се е досетила, че Слави просто пощипва мускулите на Падишаха, нищо повече. Атакува Системата, но понеже не предлага нищо конкретно, по никакъв начин не уврежда интересите на Падишаха.   Е, да, някои ще кажат, че Слави предлага мажоритарна избирателна система и дори успя да произведе един впечатляващ референдум. И какво от това – има ли все още хора, които да не са разбрали, че Преходът натика в калта ценностната система на Времето, извърши истински геноцид над Общата Памет, обедни и унижи до крайна степен Народа – и днес трудно ще откриете достатъчно свестни хора, готови да се превърнат в безкористни политици. Политическата Секта се погрижи и за това.   Нали Симеон Брокера докара навремето своите непорочни юнаци от странство – и какво последва? Безбожни врътки с остатъците от дивата приватизация на Костов, в някои случаи те дори го надминаха по изобретателност и той сигурно още се ядосва от това им нахалство. Ами, нали Бойко докара Дянков – този зевзек на финансовата мисъл, тази прелетна птица на вечното българско неразумие. А сетне пък докара напълно случайния Митов и го нагласи за министър в една пантомима, която трябва да минава за външна политика. Преди това вече ни беше наврял за президент една Пастирка, край нямат тия случайници.   Сектата създаде и втвърди трайна представа за политиката като за поприще не съвсем разумно, дори налудно, в което имат право да се подвизават формени недоразумения и дори завършени идиоти се чувстват удобно там. Един от докараните министри се подписваше на латиница, друг имаше четири подписа, все прояви на шизофренност, дори на разчетвореност…   Как ще ги подбирате новите идиоти, може би ще им задавате въпроса – „Коя е твоята религия?“. И ако отговорът е – „Слави!“, примерно, готово, ставаш.   Решението очевидно е друго. Ако смяташ, че „Системата ни убива“, пребори се с нея – но лично, понеже не ти остава и много време. Заложи всичко онова, в което си се състоял през годините – и да те видим. Личното предизвикателство е единствено честното, макар и да е свързано с доста рискове. Иначе ще продължавате да пеете, че „Системата убива“ – обаче в съпровод с ръкоплясканията на Падишаха, нищо повече. А той ще си мърка доволно.   Дори и само заради един факт: тия дни съобщиха, че у нас 440 хиляди души са заети в администрацията на всички нива. 440 хиляди – вземайте сметалата и изчислявайте: с близките им те стават към един милион – тъкмо колкото е фундамента на ГЕРБ. Чиновнически протести няма, няма и да има – как тогава ще ги отмъкнете поне част от тия хора към „правата вяра“? С песнички и пушеци ли? Вятър! Хъшовските песни разтупкват сърцата, но не толкова, колкото сигурната заплата.   Сега Слави заработва белия си хляб, извън всичко друго, и със скечове за политици; той е обратното на онзи д-р Енчев, гуруто на пластмасовите дивачки – не слага подплънки, а се опитва да разсъблича политиците, поне някои от тях. Но от това Системата /която ни убива/ изобщо не се променя, съмнявам се, че дори отчита въпросния стриптийз. Напоследък от сеансите на Слави отпадна Падишаха, сигурно в реквизита на шоуто нямат фесове; дори и Цветанов, интелектуалният пехливанин на ГЕРБ бе представен обилно намазан с олио.   Иначе, в предишни години Волен Сидеров, например, бе демонизиран до крайна степен. И какво от това – той и досега се чувства отлично в политиката, навремето писах, че средният му пръст управлява държавата – и сега е същото, само дето този среден пръст вече е златен.   Обратното обаче се случи с Кунева, „червената кукувица“ във фалшивия десен полог. Слави мощно, дори неприлично, я подкрепи за президентските избори през 2011-а – колкото да стане ясно, че с шоу власт лесно не се подарява. Партия, партийно строителство – тоест, богата концертна програма, Слави фронтално в битката – това е политика. Другото е мрънкотене, което трябва да минава за политика.   Разбирам колебанията на Слави – на него вероятно му е по-забавно да дърпа дявола за опашката иззад кулисите; Да бъде дилър на една или друга политическа дрога, да се заиграва с този или онзи, изобщо – да гъделичка някак Системата, която ни убива – но не и да я убие. Това е удобна позиция, така поне изглежда – но не е, защото похабява значителна част от влиянието, което е натрупал през годините.   Отгоре на всичко, дори да пребори или поне да одраска по някакъв начин Падишаха, което е малко вероятно – а и не личи, че иска тъкмо това – все пак, Системата/Сектата ще си остане невредима. Има и друго: Слави част ли е от Системата, която убива? Напълно възможно е да не си е задавал този въпрос, но отговорът не е труден: направил е през последните почти 20 години немалко за някои лица и мутри от същата тази Система, това е факт.   И аз имам подобен грях, макар и в съвсем различни времена. От моята „Всяка неделя“ тръгна Промяната – но сред общото въодушевлението изобщо не си дадох сметка, че въпросната Промяна не е обгледана както трябва, че, всъщност, ни подхвърлиха една Измама. „Все е нещо“ – успокоявахме се тогава, и вървяхме с рогата напред. Но накрая се оказа, че е нищо и половина. Сега някои телевизионни мишка от ония времена се правят на някакви си, обаче тъкмо във „Всяка неделя“ се създаде образа на опозицията, там тя се случваше. Примерите са безброй. Е, и какво „отгледах“, в края на краищата, през бурните 1989 и 1990 години? Всички знаете отговора.   Колебанията на Слави неизбежно раждат спекулации. Най-сочната от тях е, че е влязъл в колаборация с Падишаха и ще играе ролята на негова патерица. Това е най-голямата фантасмагория, понеже и двамата са крайни егоцентрици.   Освен това, в българската политика „патериците“ набързо се превръщат в стилни изнудвачи – вижте, как беснее сега Падишахът заради коалиционните си „партньори“, а те пет пари не дават за заканите му. Макар че, трябва да внимават – като престане да се прави на Балканския Кисинджър, има вероятност да се превърне /отново/ в Алигатора и да разплиска Блатото. След което трудно ще откриете „патриотични“ апендикси/формации в България. И тъй, Системата ни убива, Алигаторът се оглежда за нова коалиционна плячка, а Слави се самоограбва/самоизяжда. Публиката, поне част от нея, очакват от него да се превърне в самурай /любимият му герой/, а той се държи като болногледачка.   Публиката не разбира, защо се задоволява с ролята си на телевизионен персонаж, пределно уморен при това, а не запаше пояса си на хъш /и този герой му е любим, макар че нашите хъшове са си били едни плямпала, порядъчно наквасени при Странджата; сега някои се питат, кой пък е Странджата на Слави, но това не ми е интересно/.   Хората си спомнят, че други, далеч по-скромни, телевизионни проекти пробиха в политиката – тия на Волен, Бареков, Валери Симеонов. Най-могъщото ни телевизионно шоу обаче се колебае да прекрачи прага на студиото си, където всичко е сигурно, като в някаква закътана лагуна. И, елегантно казано, предпочита да играе ролята на самодива – да превърже нечия раничка, да одраска с любов и пр. А „Системата, която ни убива“, седи на две крачки и ръмжи заплашително, но не може да предизвика Юнака…   И докато той умува, тя постепенно го побеждава. А той само ще повтаря: Системата ни убива, Системата още повече ни убива, Системата ни вече наистина прекали – и ще продуцира шегички, остроумни или не дотам, инициативи за откриване на таланти и всичко останало. И, разбира се, концерти, концерти, концерти – може би вече навлечен с фланелка „Обичам България, нищо, че там системата убива“…   Подразних се много, че Слави направи един значителен, разкошен дарителски жест към децата с увреждания, но медиите само прошумяха нещичко. Иначе щедро отразяват всевъзможните балове на нашите потурнаци. Както винаги, българското „Благодаря“ се изчерпва с ругатнята „Имал – дал!“ А и на концерта в Лондон реакцията не беше, каквато очаквах – зрителите сякаш бяха обсебени единствено от веселието. Дали и това не плаши Слави, когато се оглежда пред портите на Ада/политиката?  ", "date": "2018.07.17", "title": "Слави пред портите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384170-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%83%D1%80%D1%83%D0%BC%D0%BE%D0%B2-%D0%BA%D1%8A%D0%BC-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F-%D1%81%D1%8A%D0%B4-%D1%83%D0%B4%D0%B0%D1%80%D0%B8-%D1%87%D0%B0%D1%81%D1%8A%D1%82-%D0%BD%D0%B0-%D0%B2%D0%B0%D1%88%D0%B0%D1%82%D0%B0-%D0%BB%D0%B8%D1%87%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82", "text": "Александър Урумов към Конституционния съд:           Утре, 17 юли, Ви предстои да разгледате делото за т.нар. Истанбулска конвенция и – дали утре или след седмица – да се произнесете относно нейната противоконституционност. Ние, гражданите на България, които през последните 7 месеца отделихме толкова време, енергия, вяра, страст в борбата си срещу Истанбулската конвенция вече казахме мнението си. Ние казахме мнението си по толкова ясен и непреклонен начин, че политическото лоби, надяващо се да пробута тези „отровни яйца в кадифена опаковка“ беше принудено да спре и да отстъпи. Ние принудихме тези самозабравили се слуги на брюкселската политическа олигархия да отстъпят и да признаят своето безсилие.    Ние ви изпратихме за разглеждане т.нар. Истанбулска конвенция.  Да, именно ние и нашата съпротива.  Ние, гражданите на Република България – християни, мюсюлмани, атеисти, агностици, българи, цигани, турци, арменци – всички ние застанахме като жив щит пред своите семейства, пред своите домове, пред паметта и примера на своите родители и своите баби и дядовци – и не допуснахме да бъде разрушен нашият свещен и неприкосновен храм – семейството от мъж и жена.  Храмът, в който сме провидяни и в който сме заченати.  Храмът, в който сме родени и в който сме израснали.  Храмът, който носим в душите си и който ще предадем на децата си.  Семейство от мъж и жена – и няма друго!     Мъжки и женски пол по рождение – и няма трети!  Полът като биологична категория – и нищо повече!  Никакви налудни либерал-фашистки видения не могат да бъдат превръщани в задължителни за нас юридически норми!  Лудостта и истерията на презадоволените, извратени, дехуманизирани лобистки групи по европейските политически върхове са проблем на обществата, които са ги допуснали.  Ние няма да позволим тази лудост да се разпростре над България и да ни бъде насила наложена и на нас.  Ние няма да жертваме нашия вечен храм – семейството от мъж и жена – заради лудостта на хора, временно сдобили се с власт, вместо с места за настаняване в специализирани психиатрични клиники.  Няма да се отречем от нашата национална държава, само защото тя има проблеми и кривици, за да я предадем на още по-изкривени и проблемни лобита в Брюксел, изплитащи своята задкулисна наднационална власт чрез „Истанбулски“ и други лукави конвенции.   Уважаеми дами и господа Конституционни съдии,  Вие сте пазителите на българската Конституция. Вие сте положили клетва да защитавате тази Конституция. Какъвто и да е бил Вашият професионален път до мига, в който сте дали този обет пред България, той е вече зад гърба Ви.  Днес важи единствено Вашият обет да пазите сърцето на българската държавност – Конституцията на Република България.  Ние сме спокойни за Вашето решение – преди всичко защото ние вече сме взели своето решение.  Каквото и да се случва занапред – ние ще отстояваме своята позиция и докрай ще защитаваме храма на семействата ни, наследен от предците ни.  Това е наша историческа отговорност и ние носим тази отговорност.  Днес е часът на Вашата лична историческа отговорност.  Време на изпитание и време на чест.  „България цяла сега вази гледа, тоя връх висок е: тя ще ви съзре!“, ако позволите тази уважителна перифраза на народния поет Иван Вазов.  „Венчайте България с лаврови венци!“  Направете ни горди със своето решение!  Направете ни уверени в силата на българската национална институция Конституционен съд на Република България!  Ние, българските граждани, Ви вярваме!  Да живее България!  Бог е с нас!    ", "date": "2018.07.17", "title": "Александър Урумов към Конституционния съд: Удари часът на Вашата лична историческа отговорност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384171-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BA%D0%BB%D0%B0%D0%BD%D0%B5-%D0%BD%D0%B0-%D0%B6%D0%B8%D0%B2%D0%BE%D1%82%D0%BD%D0%B8-%D0%B4%D0%BE%D0%B9%D0%B4%D0%B5-%D0%BE%D1%82-%D1%81%D0%B4%D1%81-%D0%BF%D1%80%D0%B5%D0%B7-90-%D1%82%D0%B5-%D1%81%D0%B5%D0%B3%D0%B0-%D0%B2%D1%81%D0%B8%D1%87%D0%BA%D0%BE-%D0%B4%D0%B0-%D0%B8%D0%B7%D0%BA%D0%BE%D0%BB%D1%8F%D1%82,-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%83%D1%81%D0%B5%D1%82%D0%B8", "text": "Страшно е да гледаш страданията на хора, на които убиват животните. С тях живеят мизерно, а сега ще им ги изтребят заради зараза (доколко мерките са правилни – виж по-долу). А за компенсация ще им дадат по 190 лв. на овца и коза. С което те няма как да завъдят нови стада. И става дума само за дребни стада, не за някакво голямо животновъдство. Защото такова у нас вече няма. Голямото клане беше в началото на 90-те години.   У нас най-голямото убийство на крави и овце беше земеделската реформа на СДС – с ликвидацията заклаха 10 млн. овце и 2 млн. крави. Към 1989 в България имаше около 11 млн. овце и към 2,5 млн. крави (има статистически годишници, който иска да порови).  Днес у нас има 1,3 млн. овце и към 350 хил. крави. Малко са и продължават да намаляват. Но и всичките да ги изколят сега, не може да се сравни с 1992-1993 г. Българското село вече е ликвидирано. Животновъдството се субсидира слабо, само каквото падне от еврофондове, държавата не додава от своя джоб, както е в други страни от ЕС. От което пък идва убийствена конкуренция с мляко и месо от Европа.   Понеже някой може да не е разбрал за голямото клане през 90-те – ето как стана. Ликвидационните съвети ликвидираха ТКЗС и връщаха животни на членовете им – този влязъл в ТКЗС навремето с 6 овце и една крава – „На ти ги”. И си ги получава обратно в същия брой вече 80-85-годишен човек. И ги продава, дава да ги заколят, че не може да ги гледа. Или ги получават наследници на човека, защото той е починал. Наследниците са между 2-3 и 10-12 души, вече живеят в града. Няма как да гледат 5-6 овце и 1-2 крави, продават ги в кланицата и т. н. С ликвидацията изклаха и специални стада селектирани години наред породи.   По тоя метод върнаха и земята в реални граници – 10 наследници получават 25-30 декара, пръснати на 15-20 парчета в полупланинските райони, на 3-4 парчета в равнините. Толкова е средната собственост на земя по българските села през 20-те и 30-те години. Малцина са едрите земеделци, които притежават повече земя.  Земеделската реформа у нас направи така, че уедрената земя я разпарчетосаха и върнаха на хора, които имат професии, живеят в града и няма как да се карат за парчета и да се захванат със земеделие. А хората, които работеха в ТКЗС, останаха без работа. Закриха пряко близо половин милион работни места. Ниви останаха да буренясват. Така загинаха градини, овошки, напоителни системи и т. н. Сега ябълките са вносни, дори доматите над 50% са вносни – в България, която беше от големите износители.  Косвено от ликвидацията на селото се затриха консервни комбинати, съпътстващите ги производства и цехове за стъкла, хартия, тенекии и др., съответно пък пострадаха и техните доставчици. Още толкова закрити работни места.     Наетите екзекутори на животни, охранявани от полиция, навлизат в дворовете в с. Шарково. Снимка: БТА   Имаше варианти да се запазят кооперативи или дружества, като в някои други страни в Източна Европа и собствениците да станат акционери. Да не спира производството. Да се раздава земя по количество и качество, а не в реални граници и т. н., варианти. Избраха най-лошия. Това е цяла отделна тема.   Но за животновъдството сега – чиновници плашат, че заради заразата щяло да има тежки санкции. Ами то почти няма животновъдство, ако някой забрани износа, няма и да се усети. Вносно сухо мляко, от което правят всичко – и кисело, и прясно, вносно свинско, говеждо…   Иначе заразата с чума не е подходяща тема за политически сблъсъци. Всеки казва нещо, твърди нещо, дори специалисти не казват цялата истина. По принцип няма как да има доверие към действията на българските служби по заразата. Това са натегачи бюрократи. Няма да потърсят прагматично решение да спасят каквото е възможно, а ще побързат да наемат рецидивисти да избиват животни, с което ще оставят още по-големи съмнения за правотата си.   А приетите в ЕС или от СЗО стандарти за избиване на заразени животни са съвсем отделен въпрос. Те са приети да гарантират безопасност за хората. Може да са прекалени, но не е въпросът да ги отменяме в БГ.   Все пак, за сравнение – да избиеш животните в цял регион, заради заразени десетина овце, е все едно да избиеш цял град и околните селища, заради заразени с опасен грип десетина души. В единия случай става дума за животни, в другия – за хора. Къде са защитниците на кучетата и прочее любители на животните – защо не вдигат същия шум, като за две лъвчета?…   У нас всяка случка се оценява от гледна точка на прогледнали привърженици на прогреса и ЕС, и на слепи, невежи, първосигнални ретрогради автиевропейци. Така и с овцете и добитъка, който колят по странджанско.   „Прогресистите” обясняват колко са тъпи и невежи стопаните там, също и техните привърженици, които са против това изтребване. „Ретроградите” поставят под съмнение необходимостта от избиването на животните, или го смятат за прибързано, а диагнозата чума като недоказана. Крайните имат още един повод да наругаят ЕС. И т. н.   Въпросът опира до диагноза. Коя е вярната? И коя е безспорна? В случаи като този с клатушкащият се Юнкер се вижда с просто око, не е нужна голяма експертиза. За случая с животните трябват лабораторни изследвания. Но тук май започнаха да избиват животни преди да има окончателни резултати от такива изследвания.   Впрочем, „прогресисти” и „ретрогради” си избират такава диагноза, каквато им отговаря на нагласите. И никой не може да ги убеди в противното. И за село, и за ТКЗС, и за животните, и за Юнкер, и за всичко.    ", "date": "2018.07.17", "title": "Голямото клане на животни дойде от СДС през 90-те. Сега всичко да изколят, няма да се усети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384172-%D0%BF%D1%80%D0%B8-%D1%82%D1%80%D1%8A%D0%BC%D0%BF-%D0%B2%D1%81%D0%B8%D1%87%D0%BA%D0%BE-%D0%B5-%D0%BB%D0%B8%D1%87%D0%BD%D0%BE", "text": "Един от въпросите, които публиката трябва да си зададе, когато Доналд Тръмп започне поредна гневна тирада, е на кого говори и защо.   Точните пропорции от демагогия, думи, подхвърлени за отвличане на вниманието или нещо, казано в резултат на засегнато его рядко са толкова ясни, колкото бяха миналата седмица, когато Тръмп се развихри срещу имиграционните съдии, \"феновете на ФБР\" и дори срещу своя собствен главен прокурор. След това дойде и целият смут, който американският президент предизвика с действията си по време на срещата на върха на НАТО в Брюксел.   Проблемите там започнаха когато американският държавен глава обяви, че Германия в момента е \"абсолютно контролирана от Русия\" -  \"пленена\" държава.    Това само по себе си е доста смело твърдение, имайки предвид, че единственото свидетелство в подкрепа на тезата на Тръмп за подчинението на Германия е, че канцлерът Ангела Меркел позволява на руския енергиен гигант \"Газпром\" да изгради газопровод, който да доставя на страната природен газ. И все пак това беше особено странно избухване предвид контекста и времето.     След Брюксел и няколкодневната визита във Великобритания, Тръмп се отправи към Хелзинки за срещата на високо равнище с руския президент Владимир Путин. Там двамата ще се видят на четири очи, което ще даде на Тръмп пълна свобода и ще го лиши дори от ограниченията, които му поставя неговия собствен екип.   Миналата седмица той описа програмата за тази среща като \"свободна\", което малко или много е тревожен факт.   Нещо повече - Тръмп разглежда темата за Русия не толкова като дефинирана от реалностите, а по-скоро като нещо, определяно от собствените му нужди и амбиции в конкретния момент.   Почти всички споменавания на Путин от страна на американския президент по време на срещата на НАТО бяха крайно неясни и вариращи от \"той беше добър спрямо мен\" до гръмкото \"НАТО се продава в руско робство\".   На преден план изниква и въпросът какво направи Тръмп, когато на срещата на Алианса се говореше за врагове, съюзници и Русия?   Когато става въпрос за този президент на САЩ, който се гордее, че управлява страната си така, както управлява бизнес, парите винаги са възможно обяснение.   \"Те плащат на Русия милиарди долари, а сега трябва да ги защитаваме от Русия\", каза Тръмп, визирайки европейските държави-членки на НАТО. \"Това не е честно.\"   Тръмп не е първият президент на САЩ, който изразява загриженост по този въпрос. Това са правили както Барак Обама, така и негови предшественици. И правилният баланс си заслужава да бъде обсъден.   Сегашният обитател на Белия дом обаче изглежда, че отхвърля цялата концепция за взаимна отбрана и разглежда НАТО като вид национален рекет, при който отделните държави плащат плик с пари на \"шефа на мафията\", за да им защитава границите. (Или, както наскоро каза на хората в Монтана, \"Ние сме глупаците, които плащат за всичко\").   И макар в четвъртък Тръмп да заяви гордо \"Аз вярвам в НАТО\", веднага след това той побърза да подкопае смисъла на думите си, нападайки Европа, че не се отнася справедливо към американските фермери.   Друго възможно обяснение за представлението на Тръмп - освен темата за парите, към които той определено има отношение, може да е позата, при която един хулиган се показва като голямата работа пред друг хулиган - в случая Путин.   \"Той е конкурент. Някой казват, че е враг? Не, той не ми е враг. А приятел ли е? Не, не го познавам достатъчно добре\", каза Тръмп за руския президент. И с това той на практика заяви, че не се интересува от ничии отношения с Путин, нито на Европа, нито дори на САЩ, освен своите лични. Съдържанието на политическите му искания не е от толкова голямо значение за Тръмп, за него е важно само, че Путин се изрепчи на НАТО, наричайки Алианса излишна организация.   И все пак руският президент най-вероятно ще се възползва от напрегната среда, което има изключително рисков потенциал за места като Крим или Сирия - две от основните проблеми точки на Запада с Русия.   Гневното избухване на Тръмп срещу Европа е предназначено и за домашната публика. В четвъртък, същия ден, в който един от \"феновете на ФБР\" - ветеранът агент Питър Стрезок - беше принуден да свидетелства пред двете специални комисии за честността на разследването за руското влияние върху президентските избори от 2016 г., Тръмп откровено заяви, че не вижда особен смисъл да задава въпроси на Путин за случая.   \"Какво ще направя? Той може да отрече. Това е едно от онези неща. Всичко, което мога да кажа, е: \"Направи ли го?\" и \"Не го прави повече\", каза той пред журналисти.   В този смисъл Русия се превръща в оправдание за всички \"тези неща\" - измамите, съмнителните обещания и парите, които са само част от ежедневния живот на един американски политически кандидат.   Междувременно обаче на другия ден Робърт Мюлер, специалният прокурор по казуса, повдигна дузина обвинения срещу руснаци в хакерска атака срещу Демократическата партия.   Тръмп също показа неуважително отношение и спрямо следващия си домакин - британския премиер Тереза Май.    В интервю за The Sun, публикувано в четвъртък вечерта той отбелязва, че Мей се е \"провалила\" с Брекзит, защото \"тя не го послушала\". И добавя, че Борис Джонсън ще е чудесен премиер - като до голяма степен мотивите на Тръмп за това изказване се изразяват в изречението \"Той очевидно ме харесва\".   На фона на тези твърдения, както и на репликата, че имиграцията в Европа затрива английската култура, Тръмп отиде да пие чай с кралицата в двореца Ундзор, като избягна масовите протести срещу себе си в Лондон.   Междувременно германският канцлер Ангела Меркел, която макар наскоро да се обяви за по-строг граничен контрол, принудена от крамолите в собствената си коалиция, все още остава най-големият европейски лидер, стоящ в \"анти-Тръмп\" позиция. Дори само този факт е достатъчен за американския президент да отправя нападките си към Германия специално, опитвайки се да я представи като \"пленена\" от интересите на Русия.   Още от встъпването си в президентския пост за него Меркел е ясен противник. Тя беше в близки отношения с Обама и проповядва политика, която стои срещу всичко това, което представлява Тръмп. Затова и той се опитва да я унижи по всякакви начини.    А и когато става въпрос за настоящия американски президент, Меркел има безспорния талант да парира тези удари. И сега тя го направи с едно просто изказване.   \"Имам личния опит да съм живяла в част от Германия, контролирана от Съветския съюз\", каза тя в Брюксел. Нейните думи действително слагат контраста между нейния опит и знанието й за сенките на миналото, от една страна, и липсата на каквато и да е историческа обоснованост зад думите на Тръмп.   \"Аз съм много щастлива, че днес ние, Федерална Република Германия, сме свободни и обединени. Именно поради това можем да кажем, че формираме собствените си политики самостоятелно и взимаме решения независимо от външни сили\", добави тя.   И макар тя да говореше за Русия и собствената си страна, посланието беше насочено в друга посока - към Америка, която в момента е в плен на Доналд Тръмп.", "date": "2018.07.17", "title": "При Тръмп всичко е лично"}
{"url": "http://www.classa.bg/%D1%81%D0%B2%D1%8F%D1%82/item/384165-%D1%82%D1%83%D1%81%D0%BA-%D0%BE%D0%B1%D0%B2%D0%B8%D0%BD%D0%B8-%D1%82%D1%80%D1%8A%D0%BC%D0%BF-%D0%B2-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8", "text": "\"Америка и ЕС са най-добри приятели. Който казва, че ние сме врагове, разпространява фалшиви новини.\"   С този туит председателят на Европейския съвет Доналд Туск на практика обвини американския президент Доналд Тръмп в разпространяване на фалшиви новини - обвинение, което всъщност самият Тръмп много обича да отправя, особено към медии.   Попитан по-рано \"кой е най-големият конкурент, най-големият враг\" на САЩ в интервю за CBS Тръмп отговаря: \"Мисля, че имаме много врагове. Мисля, че Европейският съюз е враг... Не бихте си помислили, че ЕС е враг, но е. Русия враг, Китай е икономически враг...\".", "date": "2018.07.17", "title": "Туск обвини Тръмп в разпространяване на фалшиви новини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384166-%D1%81%D0%B2%D0%B5%D1%82%D0%B0-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%BC%D0%B0%D1%80%D0%B8%D0%BD%D0%B0", "text": "    Девойката Марина била дъщеря на езически жрец в Антиохия Писидийска. Баща й я възпитал в идолопоклонство, но Господ Бог по Своята милост й дал да узнае истината и я призовал при Себе си. В това време римското правителство жестоко преследвало християните. Много от преследваните се криели по пустините и планините. А мнозина оставали в градовете и като вземали вид на просяци, стараели се да проповядват и разпространяват словото Божие.    От един такъв християнин 12-годишната Марина пръв път чула за Господа Иисуса Христа и сърцето й се изпълнило с любов към Него. Тя много желаела да получи св. кръщение, но поради гонението не е имало нито в града, нито в околностите свещеник, който да може да извърши това тайнство.      Марина се оставила на Бога и очаквала Неговата воля. А между това тя не се бояла открито да изповядва името на Господа, макар и да знаела, че може да бъде подложена на гонение. Пръв неин гонител станал самият й баща. Той бил ревностен поклонник на идолите и когато узнал, че дъщеря му вярва в Христа, намразил я и започнал да се отнася с нея много жестоко.   Марина вече подкарала 16-тата си година. Веднъж в околностите на града тя срещнала Олимврий, управителя на източните страни. Той идвал в техния град, за да предава на съд християните. Необикновената красота на Марина така поразила управителя, че му дошла мисъл да я вземе за жена. Той влязъл в разговор с нея, разпитал я за родителите й, за нейното име и звание. Марина със скромност отговорила на всичко. Не скрила и това, че вярва в Бога на християните и че желае да се посвети на служението Нему. Като чул това, управителят веднага заповядал на войниците си да хванат Марина и да я водят след него в града, без обаче да й направят някакво зло. Той се надявал лесно да склони младата девойка да се отрече от християнската вяра.   На другия ден Марина била доведена на съд. Управителят ласкаво й казал: “Виждат боговете, че жаля твоята младост и искам да те спася. Послушай ме, принеси жертва на боговете. Ще ти дам богати дарове и така ще устроя съдбата ти, че ще ти завиждат твоите връстници”.   - Аз се научих да изповядвам Отца и Сина и Светия Дух, едно Божество в Троица, и Нему да принасям хвалебствена жертва, - отговорила девойката. – Не мога на бездушни идоли да въздавам оная чест, която принадлежи на моя Създател.   Управителят започнал да увещава девойката, като се стараел ту да я склони чрез обещания, ту да я сплаши чрез закани. Всичко обаче било напусто. Девойката казвала: “Аз искам да остана вярна рабиня на моя Бог, Който доброволно пострадал за мене. Ти няма да ме сплашиш чрез закани, защото сред страданията ще ме укрепи Оня, на Когото се уповавам.”   Разгневен от тоя отговор, управителят заповядал да бият Марина. Под жестоките удари от нея потекла кръв. После приковали девойката на едно дърво и терзаели тялото й с железни остриета. Подкрепена чрез сила отгоре, Марина понесла търпеливо ужасното мъчение. След това, едва жива, я затворили в тъмници.    В тъмницата тя изведнъж видяла над себе си сияещ кръст, който озарил тъмничния мрак. Чули се думите: “Радвай се Марино, защото ти победи злобата на врага! Радвай се, защото скоро, като мъдрите девойки, ще влезеш в чертога на твоя Жених, безсмъртния небесен Цар!”   Сърцето на Марина се изпълнило с неизказана радост. В същото време тя почувствала, че раните й заздравяват и на тялото й се връщат силите. Тя молила Бога да я удостои със св. кръщение, та измита чрез него да влезе в небесния чертог.   Когато на другия ден отново извели Марина на съд, всички останали изумени, като я видели здрава и радостна. Някои от езичниците познали силата Божия; други приписвали на някакво магесничество изцерението на девицата; а управителят отново я убеждавал да остави своята вяра и да се поклони на боговете, които според него й дарували изцеление.   - Не мога да оставя моя Бог, Който ми показа Своята милост! – отговорила Марина.   Започнали ужасни изтезания. Тялото на мъченицата наново било разранявано, а раните – опалвани с огън. Марина с твърдост понасяла мъченията. Тя непрестанно се молела Богу да я удостои да мине и през водата на кръщението, както е минала през огън за Неговото име.   Тия молитвени думи навели управителя на мисълта да удави св. мъченица. Той заповядал да донесат грамадна каца с вода и в нея да хвърлят здраво свързаната девойка. А Марина извикала: “Господи Иисусе Христе, Който си счупил оковите на смъртта и ада, милостиво погледни над твоята рабиня, развържи моите вериги и нека тая вода ми бъде желаното от мене св. кръщение и възраждане за вечен живот!”   Едва свършила молитвата си, веригите й се разкъсали и неизказана светлина я огряла. Мъченицата стояла във водата и пеела хвалебствена песен на Бога Всевишни. Най-после управителят я осъдил на смърт.   Преди смъртта Марина се обърнала към събралия се народ и го увещавала да познае истинния Бог, а не да се кланя на бездушните истукани. След това се помолила за всички. В предсмъртния си час тя се удостоила да види Самия Христос, Който я призовал към вечния покой.", "date": "2018.07.17", "title": "Света великомъченица Марина"}
{"url": "http://www.classa.bg/%D1%81%D0%B2%D1%8F%D1%82/item/384164-%D0%BC%D0%B5%D0%B9-%D0%BF%D1%83%D1%82%D0%B8%D0%BD-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BF%D0%BE%D0%B4%D0%BA%D0%BE%D0%BF%D0%B0%D0%B5-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D1%86%D0%B5%D0%BD%D0%BD%D0%BE%D1%81%D1%82%D0%B8", "text": "Британският премиер Тереза Мей отправи остри нападки по адрес на руския президент Владимир Путин, в момента, когато той преговаряше с американския си колега Доналд Тръмп   Британският премиер Тереза Мей отправи остри нападки по адрес на руския президент Владимир Путин, в момента, когато той преговаряше с американския си колега Доналд Тръмп, предаде БТА, позовавайки се на АП.   Днес в парламента на Обединеното кралство Мей заяви, че руското ръководство участва в опити да бъдат подкопани западните ценности на редица фронтове. Тя заяви, че Русия е използвала смъртоносно нервнопаралитично вещество на британска територия, и осъди това, както и закрилата на Москва за сирийското правителство, подкрепата за Иран и разпространяването на \"зловредни фалшиви новини\" в промишлени мащаби.   Мей каза, че \"приветства\" срещата на върха, но добави, че иска да види промяна в действията на Русия. Речта й имаше за цел да запознае парламента с резултатите от срещата на върха на НАТО миналата седмица, която беше доминирана от призивите на Тръмп към съюзниците да харчат повече за отбрана. Мей подкрепи това виждане и призова разходите да бъдат увеличени.", "date": "2018.07.17", "title": "Мей: Путин се опитва да подкопае западните ценности"}
{"url": "http://www.classa.bg/%D1%81%D0%B2%D1%8F%D1%82/item/384158-%D0%BE%D1%82%D1%80%D0%BE%D0%B2%D0%B0-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0-%D0%B7%D0%B0%D1%82%D0%B2%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Фармацевтичен концерн от Северна Германия е изнесъл нелегално в САЩ ветеринарна отрова за умъртвяване в размер на стотици хиляди евро. Има подозрения, че пратката е предназначена за екзекуции  в американските затвори.             Изпълнението на смъртни присъди се е превърнало в сериозен проблем за американското правосъдие: откакто все повече фармацевтични компании отхвърлят употребата на техни продукти за екзекуции на хора, американските затвори изпитват недостиг на съответните субстанции. Затова в много американски щати отлагат изпълнението на влезли в сила смъртни присъди или пък експериментират с нетествани досега химикали - често с ужасни последици за осъдените. При екзекуциите се използват също и активни вещества, предназначени за умъртвяване на животни.     Проблемът на американците се задълбочава допълнително и поради факта, че преди време в Европа бе приета директива против изтезанията, която строго регламентира износа на медикаменти, които биха могли да бъдат използвани за умъртвяване на хора. Изглежда, че точно този регламент обаче е бил нарушен от една фармацевтична компания от Северна Германия - при това съвсем умишлено. Поне така смята прокуратурата в германския град Олденбург. Пратки за САЩ и Япония   VET Pharma Friesoythe GmbH произвежда ветеринарни лекарства. Фирмата е част от американския фармацевтичен концерн Merck Sharp & Dohme (MSD). Според данните на прокуратурата, с които разследващи журналисти от NDR и \"Зюддойче Цайтунг\" са имали възможност да се запознаят, в периода ноември 2017 - януари 2018 германската фирма е изнесла за своя дъщерна компания в САЩ тонове от медикамента за животни \"Beuthanasia-D\".    Активната съставка на това лекарство е пентобарбитал, който в американските затвори се използва за екзекуции на осъдени на смърт лица. Затова и, според съответната европейска директива, износът на това вещество също подлежи на строг контрол. За нито една от трите пратки, които са на обща стойност 600 хиляди евро, VET Pharma не е разполагала с разрешение за износ. Служители на фирмата очевидно са манипулирали данните така, че фирмата, осъществила износа, да не заподозре нищо. Друга пратка за износ е била спряна на митницата през февруари 2018 година.   Междувременно е започнало разследване срещу служители на германската фирма. Прокуратурата проверява за нарушения на външнотърговското право. Според действащите правила, веществото пентобарбитал може да бъде изнасяно за САЩ само ако са налице гаранции, че следите му няма да се изгубят. С това се цели лекарства, произвеждани от германски компании, да не стигат до американските затвори, където да бъдат използвани за умъртвяването на хора. Редица европейски фармацевтични компании просто отказват постъпващи оферти за износ в САЩ, за да опазят репутацията си. През последните пет години Германия не е издала нито едно разрешение за износ на пентобарбитал в САЩ.   Според разследването на NDR и \"Зюддойче Цайтунг\", германската фирма от провинция Долна Саксония VET Pharma е изнесла въпросния медикамент за дъщерната си компания Intervet Schering-Plough Animal Health. Това е документирано от американските митнически власти. Други две пратки са заминали за Япония. И за тях обаче няма издадено разрешение за износ. В края на май следователи са претърсили офисите на VET Pharma във Фризойте и Швабенхайм, провинция Райнланд-Пфалц, откъдето е била иззета различна документация. На запитване на журналистите, прокуратурата в Олденбург е потвърдила, че разследва по случая, но е отказала да съобщи подробности, тъй като разследването още не е приключило.   Въпросният препарат   Няма доказателства за извършени екзекуции   По информация на американската организация Death Penalty Information Center, затвори в 14 американски щата са използвали пентобарбитал за екзекуции на осъдени на смърт затворници. През последните години станаха известни няколко случая, в които затвори са се опитвали да си набавят смъртоносни химикали по нелегален път. В конкретния казус с германската фирма VET Pharma Friesoyte GmbH обаче няма никакви индикации за това, че изнесените медикаменти за животни може да са стигнали до американски затвори. И прокуратурата засега не разполага с такива данни.", "date": "2018.07.17", "title": "Отрова от Германия за затворите в САЩ?"}
{"url": "http://www.classa.bg/%D1%81%D0%B2%D1%8F%D1%82/item/384159-%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D0%BF%D0%B0%D1%80%D0%B8-%D0%B4%D1%8A%D1%80%D0%B6%D0%B0%D1%82-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5", "text": "Само през първите три месеца на тази година германските домакинства са прибавили цели 69 милиарда евро към личните си финанси. И въпреки това тяхното парично богатство се е увеличило само минимално.  Каква е причината?             Германците заделят настрана толкова много пари, колкото почти никога досега. Въпреки това тяхното парично състояние се е увеличило само минимално, сочат актуални данни на германската Бундесбанк. Причина за това са най-вече загубите, причинени от спада в курса на акциите и на инвестиционните фондове. Освен това домакинствата в Германия са продължили да задлъжняват, което също води до свиване на тяхното нетно парично богатство.     Ето и числата: през първите три месеца на 2018 година частните домакинства в Германия са прибавили цели 69 милиарда евро към личните си финанси - това е една от най-високите стойности за тримесечие от 2000-та година насам. Но след отчитане на загубите брутното парично състояние на домакинствата е нараснало само с 14 милиарда, като в момента възлиза общо на 5 875 милиарда евро (5,8 трилиона).   Плюсове и минуси   От данните на Бундесбанк става ясно още, че германците предпочитат нискорисковите вложения - за тях ликвидността на продукта е по-важна от високите доходи. Така например германците са увеличили с 15 милиарда евро парите си в брой или по сметки, 22 милиарда евро са пренасочили към различни застрахователни продукти, 10 милиарда евро - към инвестиционни фондове, а 4 милиарда евро са били инвестирани в акции.    Според оценката на Централната банка, това е една сравнително висока сума, тъй като по начало капиталовият пазар е смятан за рисков. Реалността го потвърждава: стойността на всички държани от германците акции е спаднала общо с 16 милиарда евро, а тази на фондовите дялове е намаляла с 4 милиарда евро спрямо последното тримесечие на миналата година.   От представените данни става ясно, че парите в брой или във влогове имат най-голям дял в паричното състояние на германците - общата стойност тук е 2 326 милиарда евро, следвани от сумите по застрахователни полици и пенсионни осигуровки, които възлизат на 2 199 милиарда евро.   Наблюдава се и тази тенденция: все повече германци се престрашават да излязат на капиталовия пазар. В началото на 2018 броят на акционерите достигна най-високото си ниво за последните десет години - към този момент над 10 милиона души в Германия са притежавали акции или дялове в акционерни дружества, което представлява покачване с над 1 милион души спрямо 2016 година. Домакинствата държат 4,1 трилиона евро   За разлика от спестителите, кредитополучателите извличат сериозни ползи от ниските равнища на лихвите, осигурявайки си изгодни кредити най-вече за закупуването на собствен дом. В резултат общата задлъжнялост на домакинствата е нараснала с 0,7 процента на 1 739 милиарда евро. Като извадим задълженията, нетното парично богатство на германците се е увеличило с около 3 милиарда евро, достигайки сумата от 4 136 милиарда (4,1 трилиона).", "date": "2018.07.17", "title": "Ето колко пари държат германците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384160-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BD%D0%B5%D0%B3%D0%B0%D1%82%D0%B8%D0%B2%D0%B5%D0%BD", "text": "\"Защо не се размърдаш, защо не направиш нещо за тази държава?\" - \"Ами мразя ги, това малко ли е?\", казва той и си долива. Проф. Ивайло Дичев търси причините за негативизма и мазохистичния ступор  на българското общество.           Онзи ден на вилата имах неловко преживяване със съсед. Той не свършил една работа, която беше обещал, аз пък не съм му дал трева за животните. Той не гледа мачове, аз пък съм забравил да питам нещо за внучка му. И ето, че през дъждовете и неизчистените канали стигаме до управниците, дето за нищо не ги бива и много крадат. И отчуждението мигом изчезва, даже отваряме по бира, та да си попсуваме на воля.   Не вярвам да не сте изживявали този ритуал на бъларската идентичност, който магически преодолява социалните бариери. За какво ще говорите с непознатия във влака - след третото изречение вече сте стигнали до българския абсурдизъм, как сме стигнали дъното, но копаем още надолу.   И Франция се слави като една от най-песимистичните страни в света, но там модусът на окайване е по-философски: ще аргументират защо светът върви на зле, ще се разтревожат за високите ценности и принципи, ще отбележат, че културата се американизира - такива работи. Българското вайкане прилича по-скоро на мазохизъм: нагоре изплуват само най-лошите, а ние сами сме си виновни, понеже ги търпим. Те нямат морал, ама май нямаме и ние. Понякога махалото отива в другата посока и започва едно неистово пъчене и гордеене. Но то не трае много дълго, защото обикновено е на военно-историческа тематика. И пак реплики като тази: гледай им акъла, това може да се случи само в България...   \"Всички са маскари\"   Живите нации притискат управниците си, критикуват безжалостно. Ние обаче не умеем да противопоставим на омразния политик някого другиго, когото сме готови да следваме; не умеем да противопоставим на лъжливата медия някое издание, на което можем да имаме доверие. Заради чуждестранното управление по време на Османската империя, а после и заради комунизма, властта ни се привижда задължително чужда и далечна.    И единственият начин да се говори за нея е през конспиративните теории и градските легенди. Тръгваме да влизаме в еврото - аха, вижте ги западняците, искат да ни прилапат ценния валутен резерв... А в случая всъщност се случва нещо добро. Защо просто не кажем браво?    Сигурно някой ще ме упрекне, че предлагам да върнем историческия оптимизъм от социалистическо време, който изискваше венцехваления на властта. Точно обратното. Но ми се струва, че българският негативизъм води право там, където се намираме в момента.    Сигурно забелязвате, че в България непрекъснато говорим за протести. А социалните движения са всъщност доста вяли. Ако положението е наистина така нетърпимо, както изглежда за всекиго, който следи българския Фейсбук - ами защо не се бунтуваме яростно, както правят другаде, защо още не сме се събрали да извлечем политиците от парламента? „Ти ли ще ме учиш какво да правя?!\", гласи дежурната реакция.   За нас дори не може да се каже, че обществото ни е разделено, какъвто е днес случаят в Обединеното кралство или в САЩ. Нашето общество просто е потънало в мазохистичен ступор. Лично аз отдавна не съм срещал хора (изключвам кандидат-политиците), които искрено да се идентифицират с една или друга позиция; виждам само различна степен на нетърпимост към едно или друго на фона на общото отчуждение от случващото се. Всички са маскари, само дето някои повече от други...   Мениджмънтът на омразите, който стана основна форма на пропаганда през последните години, задълбочава този проблем до тревожни мащаби. Да захранваш предубежденията спрямо противниците си има смисъл само ако идейните общности са трайни, ако ги обединяват някакви позитивни програми. Но в свят като днешния, когато гражданите се мобилизират ситуационно, това просто подкопава основите на политическото.     Когато хората ги мързи да бъдат граждани   Вайкането измести старата класова солидарност. Ако всеки представя собственото си положение като най-ужасно, обществото необратимо се фрагментира. И така става все по-трудно да мислим за Цялото. Да си готов за общо действие означава да си представиш, че твоите страдания може би не са чак толкова уникални. Означава да можеш да съчувстваш на други хора в тежко положение. А това става все по-трудно.    Вследствие на един циничен марксизъм-ленинизъм и на един също толкова циничен неолиберализъм, такива неща като емпатия, скромност, разбиране на другия днес са станали атавизъм: който не вика с всичка сила, просто не съществува. Подобно май е и разбирането за външната политика - целта ѝ е да се представяме като най-нещастните и да игнорираме проблемите на другите. Става дума за културна нагласа: ако ние тук сме егоисти, значи онези са още по-големи егоисти и затова няма защо да си губим времето да говорим за ценности и морал.   Негативизмът е не само извинение за това да си седим вкъщи и да избягваме излишни рискове. Той е ритуал за запазване на достойнството на човека, когото го мързи да бъде гражданин. „Защо не се размърдаш, защо не направиш нещо за тази държава?\", питам аз. „Ами мразя ги - това малко ли е?\", вика той и си долива.", "date": "2018.07.17", "title": "Защо българинът е толкова негативен?"}
{"url": "http://www.classa.bg/%D1%81%D0%B2%D1%8F%D1%82/item/384161-%D1%85%D1%8A%D1%80%D0%B2%D0%B0%D1%82%D0%B8%D1%8F,-%D1%85%D1%8A%D1%80%D0%B2%D0%B0%D1%82%D0%B8%D1%8F", "text": "Те паднаха на финала от Франция, но празнуваха като шампиони - с най-голямото улично парти от независимостта насам. Много хървати, живеещи в чужбина, се бяха върнали специално  за празника. Репортаж на Сречко Матич             Часове след края на мача Любомир Калевски все още е на балкона на писателския клуб в Загреб и наблюдава случващото се по улиците. Хърватинът, който от години живее в Южна Германия, се наслаждава на ликуващите маси на един от централните площади в Загреб и трудно успява да сдържи емоциите си. \"Това е неповторимо преживяване\", казва той.     Любомир Калевски се е прибрал в родината специално за финалния мач. Както и много други хървати, имигрирали в САЩ, Канада, Австрия или в други страни. Те просто не са можели да си представят да пропуснат тази вълнуваща вечер в Загреб. Любомир Калевски е пътувал 12 часа към родния град и още в нощта срещу понеделник трябвало да тръгне наобратно, тъй като в понеделник е на работа в Германия.   Сънародниците му в Хърватия обаче ще пропуснат работата в понеделник: още преди финала хърватският премиер се обърна с молба към работодателите да освободят служителите и работниците си за деня след мача. Футболът - обединител на нацията   В тази топла лятна нощ центърът на Загреб е изпълнен с ликуващи хора. Десетки хиляди дефилират по улиците, облечени в карирани червено-бели тениски, развявайки хърватски знамена, скандирайки \"Хърватия, Хърватия\" или пеейки патриотични песни.   През последните няколко седмици хърватите бяха заразени от успехите на футболистите от националния отбор, които наричат просто \"огнените\". Изисканите пасове на Лука Модрич и зрелищните спасявания на вратаря Даниел Субашич сякаш накараха всички да забравят за кратко политическите проблеми на страната: безработицата, недоволството от политиката, масовата емиграция и корупцията. Дори и съдебният процес срещу Лука Модрич изглежда неактуален - поне за няколко седмици.   \"Футболните национали ни показаха как трябва да се борим\", коментира Любомир Калевски и допълва: \"Нашият проблем се състои в това, че не намираме сили да си изберем истински ръководители. Може би защото сме пасивни. Вероятно и заради това толкова много хора напускат страната.\"   Радост и безгрижие   Междувременно вече е полунощ. В Загреб повечето вече са се оттеглили да празнуат в близкия парк - с жива музика, много празнично настроение и реки от бира. Напълно непознати хора се прегръщат и вдигат наздравици. Няколко азиатски туристи наблюдават еуфорията и на свой ред също се осмеляват плахо да извикат \"Хърватия, Хърватия\".   Доброто настроение е заразително. Това са най-големите улични веселби в Хърватия от независимостта насам. Никой не бърза да се прибира у дома. Загреб празнува - бурно и безгрижно.", "date": "2018.07.17", "title": "\"Хърватия, Хърватия!\""}
{"url": "http://www.classa.bg/%D1%81%D0%B2%D1%8F%D1%82/item/384162-%D0%BA%D0%B0%D0%BA%D0%B2%D0%BE-%D0%BC%D0%B8%D1%81%D0%BB%D1%8F%D1%82-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD-%D0%B5%D0%B4%D0%B8%D0%BD-%D0%B7%D0%B0-%D0%B4%D1%80%D1%83%D0%B3", "text": "Седмици наред светът очакваше това събитие: срещата между Тръмп и Путин в Хелзинки. Досега двамата са говорили повече един за друг, отколкото един с друг. Ето какво е казвал Тръмп за Путин  и какво мисли Путин за Тръмп:           \"НИКОГА досега\"   Враг или приятел?   За първи път   \"Путин каза, че Доналд Тръмп е гений\"   \"Много е умен\"   \"Тръмп не ми е булка\"", "date": "2018.07.17", "title": "Какво мислят Тръмп и Путин един за друг"}
{"url": "http://www.classa.bg/%D1%81%D0%B2%D1%8F%D1%82/item/384163-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B7%D0%B0-%D0%BD%D0%B0%D1%81-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B7%D0%B0-%D0%BA%D1%80%D0%B8%D0%BC-%D0%B5-%D0%B7%D0%B0%D0%BA%D1%80%D0%B8%D1%82-%D0%B8-%D1%82%D0%BE%D1%87%D0%BA%D0%B0", "text": "Русия е готова да запази транзита на газ през Украйна, ако бъдат разрешени съществуващите проблеми, заяви руският президент   Русия е готова не само да запази, но и да удължи договора за транзит на природен газ през Украйна, заяви президентът на страната Владимир Путин след срещата си с Доналд Тръмп. Това ще стане \"ако бъдат решени съществуващите проблеми\", уточни Путин.   \"Що се отнася до \"Северен поток-2\", Тръмп изрази своето безпокойство във връзка с възможното прекратяване на транзита през Украйна. Уверих американския президент, че Русия е готова да запази този транзит\", посочи Путин.   \"Нещо повече, ние сме готови да удължим транзитния договор, който изтича през следващата година, в случай че бъдат разрешени споровете между стопанските субекти в Стокхолмския арбитражен съд\", уточни той.   Руският президент смята, че Русия и САЩ могат да работят конструктивно за урегулирането на световните енергийни пазари. \"Смятам, че ние, като най-големи държави производителки на петрол и газ, а САЩ са именно такава страна, бихме могли да работим конструктивно за регулирането на международните пазари, защото ние нямаме интерес от спада на цените под определено ниво, защото от това ще пострадат нашите производители, включително и производителите на шистов петрол и газ в САЩ, заяви той.   Руският лидер смята, че Москва и Вашингтон също така нямат интерес и от прекалено високи цени. \"Ние имаме за какво да си поговорим в тази област, имаме поле за сътрудничество\", уверен е Путин.   Президентът на Русия Владимир Путин отново увери, че Москва никога не се е месила в изборния процес в САЩ, предава AFP. Държавният глава на САЩ Доналд „Тръмп засегна темата за руската намеса в американските избори. Трябваше да повторя това, което вече съм казвал много пъти – руската държава никога не е планирала да се меси във вътрешните работи на САЩ\", категоричен бе Путин. Той добави, че преговорите с американския му колега Доналд Тръмп в Хелзинки са преминали в откровена и делова атмосфера и са били много успешни, честни и полезни.   Руският президент призна, че позициите на Москва и Вашингтон за Крим се разминават, но за Русия този \"въпрос е закрит\". \"Позицията на президента Тръмп за Крим е известна и той се придържа към нея. Той говори за незаконното присъединяване на Крим към Руската федерация\", констатира Путин и добави: „Ние имаме друга гледна точка, смятаме, че сме провели референдума в строго съответствие с международното право, в съответствие с устава на ООН. За нас, за Русия, този въпрос е закрит. Точка!\", подчерта той.   Стопанинът на Кремъл е подчертал, че разрешаването на задачата за установяването на мир и съгласие в Сирия \"може да се превърне в образец на успешна съвместна работа\". \"Русия и САЩ без съмнение могат да поемат водещата роля в този въпрос и да си сътрудничат за преодоляването на хуманитарната криза, да помогнат за завръщането на бежанците по своите родни домове\", каза Путин, подчертавайки, че има всички необходими предпоставки за едно подобно сътрудничество между Вашингтон и Москва.   Руският президент обяви, че е предал на своя американски колега записка с предложения за неразпространение на ядрените оръжия. \"Като най-големи ядрени държави ние носим особена отговорност за международната сигурност. Смятам за важно – и ние говорихме за това – да започнем диалог по проблема на стратегическата стабилност и неразпространението на оръжията за масово унищожение\", каза Путин. \"Предадохме на американския колега записка с редица конкретни предложения по този въпрос\", добави той.   Руският президент високо оцени приноса на САЩ за урегулиране на проблемите на Корейския полуостров. \"Хубаво, че проблемите на Корейския полуостров започнаха постепенно да се разрешават\", каза той.   \"До голяма степен това стана възможно благодарение на това, че лично президентът Тръмп се зае с тази задача, започвайки диалог в духа на сътрудничеството, а не на конфронтацията\", добави Путин.Двамата президенти са се договорили за създаването на работна група с участието на водещи бизнесмени за развитие на икономическото сътрудничество. \"За да съдействаме за развитието на взаимната търговия и инвестициите, ние с президента Тръмп се договорихме за създаването на група на високо равнище, която да обедини капитаните на руския и американски бизнес.   Предприемачите по-добре знаят, как да създават взаимноизгодно сътрудничество. Нека помислят, какво могат да направят и да дадат своите предложения за това\", заяви Путин.", "date": "2018.07.17", "title": "Владимир Путин: За нас въпросът за Крим е закрит и точка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384155-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D1%8E%D0%BB%D0%B8", "text": "ОВЕН ( 21 март - 20 април ) Днес, ще се ядосвате на себе си, че сте пропуснали много възможности в миналото. Ако имате надеждни приятели, тогава може съвместно да правите планове в работата. Във финансовата сфера, всичко ще бъде наред. Ще върнете стар дълг и ще ви предложат взаимноизгодно сътрудничество. Възможни са новини от приятел, живеещ в чужбина. ТЕЛЕЦ ( 21 април - 21 май )  Очаква ви плодотворен ден, особено ако от ранно сутринта се заемете активно с работа. Не отлагайте за бъдеще, дори и за малките дела, също така не заемайте пари на нови познати. Благоприятни ще бъдат пътуванията по лични въпроси. Най-важното е, да вземете някой близък човек с вас, може да се нуждаете от помощ. БЛИЗНАЦИ ( 22 май - 21 Юни ) Днес в много случаи, ще ви помага интуицията, въпреки че е по-добре да разчитате на опита и натрупаното знание. Правилното решение в личния ви живот, ще дойде спонтанно. Вечерта може да попаднете в конфликтна ситуация, ако не слушате близките си. Задайте си конкретна цел, за да не загубите шанса за успех.   РАК ( 22 юни - 23 юли ) Не е препоръчително да се самозалъгвате, ако искате да спечелите доверието на личностите, от които се интересувате. Неблагоприятни обстоятелства на работното място, са възможни за тези, чиято цел е кариерното развитие. Укрепете имунната си система, ако често боледувате от настинки. Наблегнете на витамините и спортните упражнения. ЛЪВ ( 24 юли - 23 август ) Трябва да бъдете не само по-отстъпчиви, но и по-меки в комуникациите. Кой се нуждае от вашата непоклатима вяра в талантите ви? На работа, бъдете по-изпълнителни, така шефът ще ви забележи и възложи печеливш проект. В любовта, ще трябва да се измъквате от трудна ситуация, но вие сте достатъчно мъдри за това. ДЕВА ( 24-ти август - 23 септември ) Днес се препоръчва да се заемете с по-мащабни дела. Оставете малките и безперспективни проекти. В колектива се дръжте любезно с онези, които се опитват да ви помогнат. Важни разговори с началника, е по-добре да отложите за по-добри времена. А, в любовта, трябва да покажете алтруизъм, както и да станете истински рицар за избраника си. ВЕЗНИ( 24 септември - 23 октомври) Трябва да бъдете по-уверени в себе си и да се откаже от страхове, които пречат на бъдещата ви работа. В любовта, не се опитвайте да кажете истината в очите на избрания. Дори ако смятате себе си за гений. На здравето си, трябва да обърнете по-голямо внимание, така че да не се активират стари заболявания.   СКОРПИОН ( 24 октомври - 22 Ноември ) Демонстрирайте взискателност не само към себе си, но и към околните. Опитите на някой, да ви използва за собствените си цели няма да успеят. Но само, ако сами не се подадете. Вечерта, ще се наложи да се занимавате с подреждане на дома и дребни ремонти. В помощ, ще ви бъде богатият ви опит.   СТРЕЛЕЦ ( 23 Ноември - 21 Декември ) Днес често ще се ядосвате и дразните на онези, които не отговарят на вашите очаквания. Опитайте се, по-спокойно да решавате финансовите въпроси, в противен случай ще останете без спестявания. Не е желателно в този ден да инвестирате пари и да сключвате договори. По-добре се задоволете с това, което имат. Особено в личния живот. КОЗИРОГ (22 Декември - 20 януари ) Очаква ви труден ден, така че не трябва да разчитате на лесни успехи. Тестовете в любовта могат да бъдат преодолени само по един начин, с компромиси. Един добър ден за големи покупки, които ще се окажат качествени и полезни. Вечерта, може леко да се изнервите, заради близък роднина.  ВОДОЛЕЙ ( 21 януари -  19  февруари ) Лесно ще отгатвате желанията на близките, което ще ви е от полза. Ще може да реализирате вашите мечти, ако не сте твърде необщителни и мрачни. Настойчивост ще ви бъде необходима, по отношение на професионалните въпроси. Когато общувате с колеги, пазете дистанция, в противен случай конфликтът е неизбежен.   РИБИ ( 20 февруари - 20 март ) Не се препоръчва да давате сила на емоциите си, в противен случай много от ситуациите в живота, ще се окажат не по силите ви. За творческите си планове, не говорете, особено с колеги и приятели. Може да се срещнете с хора, които отдавна не сте виждали - те ще ви дадат нови идеи. В храната, трябва да ограничите, мазните и солени продукти.", "date": "2018.07.17", "title": "Дневен хороскоп 17 юли"}
{"url": "http://www.classa.bg/%D1%81%D0%B2%D1%8F%D1%82/item/384156-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD-%D0%B2-%D1%81%D0%B8%D0%BD%D1%85%D1%80%D0%BE%D0%BD-%D0%BD%D1%8F%D0%BC%D0%B0%D1%88%D0%B5-%D0%B7%D0%B0%D0%B3%D0%BE%D0%B2%D0%BE%D1%80-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Срещата между Доналд Тръмп и Владимир Путин официално вече е в историята. Президентите на САЩ и Русия застанаха пред журналисти след четиричасов дипломатически маратон във финландската столица Хелзинки. 2 часа и 10 минути двамата са говорили лице в лице, без участието на съветници и други държавни служители, след което са имали обяд с делегациите си.   След срещата не стана ясно дали лидерите на двете държави са стигнали до някакво по-ангажиращо споразумение извън официалната \"готовност за сътрудничество между САЩ и Русия\" в различни сфери.    Без изненада, и двамата излозоха единодушни с твърдението, че не е имало руска намеса в изборите в САЩ в 2016-а.   Все пак Тръмп твърди, че е поставил  , която водещият официалното разследване Робърт Мълър поиска в последния работен ден минлата седмица именно заради подозрения за опит за намеса в изборите в САЩ.     По думите на Владимир Путин позициите им с Тръмп по някои въпроси се припокриват, по други се разминават и все още има \"предизвикателства\" в отношенията между двете страни.   Тръмп коментира, че отношенията между САЩ и Русия никога в историята не са били по-лоши - включително по време на Студената война. Според него обаче това се е променило след срещата му с Путин. Тръмп коментира, че диалогът винаги е бил налице между двете държави и сега той позволява \"да се отвори пътят към стабилност и мир в нашия свят\".   \"Днес направихме първата крачка към по-светло бъдеще\", коментира Тръмп.   Намеса в изборите? Няма такова нещо   Основен акцент в пресконференцията, особено в частта с журналистическите въпроси, беше въпросът за предполагаемата руска намеса в изборите за президент на САЩ през 2016-а, които Тръмп спечели. Американският президент коментира, че лично е повдигнал въпроса пред Путин и двамата са отделили \"много време\", за да го обсъдят.   Тръмп няколко пъти повтори, че не е имало заговор между Русия и работещите по неговата кампания. Що се отнася до разследването на случая, което тече в САЩ, той отново го нарече \"нелепо\".   Президентът посочи, че е победил Хилари Клинтън \"лесно\", благодарение на \"брилянтната\" си кампания, а не заради заговор.   Той използва форума, за да поиска отново да види сървъра на Националния комитет на Демократическата партия, който предполагаемо е бил обект на хакерска атака.   \"Откъде взехте тази идея, че президентът Тръмп вярва на мен, а аз на него? Той защитава интересите на САЩ, а аз - на Руската федерация\", отговори Путин на журналистически въпрос защо мисли, че Тръмп вярва на твърденията му, че не е имало намеса в изборите.   \"Можете ли да посочите един факт, който да докаже, че е имало някакъв заговор? Това са глупости\", посочи Путин.   Той припомни за споразумение от 1999 г. чрез което специалният прокурор по разследването за руска намеса Робърт Мълър може да поиска екстрадирането на 12-те руснаци, на които САЩ повдигна обвинение в петък.   \"Изпратете ни официално запитване и ние ще разпитаме тези хора\", каза руският президент.   Другите теми - от Иран през Северна Корея до конкуренцията на енергийния пазар   Владимир Путин говори пръв по време на пресконференцията и започна с това, че е направил твърди предложения в сферата на контрола над въоръжаването.   По думите му като ядрени сили двете държави носят специална отговорност за международната сигурност. Той изрази мнение, че е необходимо САЩ и Русия да работят заедно за ядрено разоръжаване и неразпространение на ядрено оръжие, както и да се избегне разполагането на оръжия в Космоса.   Путин коментира и Сирия, където военните стратегии на двете държави \"в някои случаи се разминавали\".   Изказването на Тръмп започна с това, че дипломацията и диалога са добри не само за САЩ и Русия, но и за целия свят, както и че двете държави могат да решат много от проблемите на света, ако намерят начин да работят заедно. Той подчерта, че като президент не може да взима решения по международни въпроси и обърна внимание на партийните търкания в САЩ по въпроса за Русия.   \"Бих рискувал политиката в името на мира, вместо да рискувам мира заради политиката\", коментира Тръмп, който през голяма част от изказването си четеше от предварително подготвени бележки.   Американският президент каза, че САЩ и Русия ще работят заедно срещу тероризма. Съгласили са се да поддържат отворена връзка между агенциите си за сигурност, за да предпазят жителите на двете държави от терористични организации. Представителите на Съветите за сигурност на страните ще продължат разговорите по темите, обсъдени на днешната среща.   Позицията на Тръмп е за засилване на натиска върху Иран, за да не развива Техеран своята ядрена програма и да спре с насилието в региона. САЩ няма да позволят Иран да се възползва от \"успешната кампания\" на Щатите срещу Ислямска държава, каза американският президент.   Малко преди това Путин изрази руското притеснение от оттеглянето на САЩ от ядрената сделка за Иран. Според руския президент благодарение на нея Иран е станал \"най-контролираната държава в света\".   Тръмп каза още, че САЩ и Русия ще работят заедно, за да \"помогнат на Израел\".   Американският държавен глава е запознал Путин с естеството на разговарите си с Ким Чен-ун по въпросите за ядреното разоръжаване на Северна Корея. Двамата са се съгласили, че проблемът трябва да бъде решен. В своето изказване Путин поздрави Tръмп за \"личния подход\" към темата, който е позволил да се стигне до среща с Ким.   Журналист припомни коментара на Тръмп от миналата седмица, че Германия е   заради енергийните си връзки с нея. Тръмп обясни, че е нарекъл Путин \"съперник\", но той е добър съперник в енергийната сфера, в която двете държави се конкурират, тъй като предлагат еднакъв продукт. В случая \"съперник\" било комплимент.   Може да работим заедно за регулация на международните пазари на горива, защото никой не печели от спадовете в цените, намеси се Путин в темата. По думите му целта не е и цените да растат, защото това ще се отрази негативно на други сектори на икономиката.   Путин се е ангажирал пред Тръмп, че Русия има желание да продължи преноса на газ през Украйна и сделката за това, която изтича през следващата година, да бъде удължена.   Въпрос имаше и във връзка с Украйна и анексирането на Крим - и по-точно каква е била изразената от Тръмп позиция пред руския му колега.   \"Позицията на президента Тръмп е добре позната и той стои зад нея - че анексирането е било незаконно\", обясни Путин. Той посочи, че позицията на Русия е друга след проведения на полуострова референдум.   Пресконференцията приключи малко след като беше повдигната темата за предполагаемите злепоставящи материали, които се твърди, че Русия има срещу Тръмп. Двамата държавни глави бяха видимо развеселени от споменаването на аферата с посещението на американския президент в Москва, тогава още само като бизнесмен, и необичайните му сексуални забавления с руски проститутки.", "date": "2018.07.17", "title": "Тръмп и Путин в синхрон: Нямаше заговор за изборите в САЩ"}
{"url": "http://www.classa.bg/%D1%81%D0%B2%D1%8F%D1%82/item/384157-%D0%B4%D0%B0-%D1%81%D1%80%D0%B5%D1%89%D0%BD%D0%B5%D1%88-%D0%BA%D1%80%D0%B0%D0%BB%D1%8F-%D0%BD%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%B0%D1%82%D0%B0-%D0%BC%D0%BE%D0%BD%D0%B0%D1%80%D1%85%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Не се случва често да се срещнеш с крал. Но ако стигнете до източния бряг на Сардиния, до остров Таволара, почти гарантирано ще бъдете удостоени с аудиенция при кралска особа. Ще го видите под формата на приветлив 85-годишен мъж в шорти и сандали, посрещащ ви в ресторанта си \"Tonino's\" - името съвпада с прякора му.   Пълното му име е Антонио Бартолеони и той е шестият управник на най-малкото обитавано кралство в света.   Малкият остров със \"златнозъби\" кози   Таволара е дълъг само 6,5 км и широк само 1,5 км, но само провлакът на този предимно клаустрофобичен остров, известен в района като \"стената\", е обитаем... освен ако случайно не сте кози.     Всъщност островът се е прочул първо заради козите си с жълти зъби.   Стадата диви кози, които са оцветили зъбите си от ядене на редки лишеи по острова, играят роля в историята на това как този величествен къс земя се е превърнал в кралство.     Това е история, която се е предавала през шест поколения, така че има различни версии кога и как са се случили събитията. Някои подробности звучат съмнително, а други потенциално са поукрасени.   И все пак лицето на посетителите си Тонино открива заинтересувана аудитория, така че с нарастващо оживление и детайлност разказва историята, докато черпи с морска храна от околните води, където семейството му лови риба от повече от 200 години.   Приятелство с краля на Сардиния   Всичко е започнало, когато през 1806-а пра-пра-прадядото на Тонино - Джузепе Бартолеони, генуезки мореплавател, предявил териториални претенции към Санта Мария, която е част от архипелага Мадалена и Таволара на 18 километра от Олбиа.   Той е бил самообявилият се лидер на двата острова, защото те са били необитаеми, обяснява Тонино. Той е харесвал островите и самотата.   Джузепе поделял времето си между двата острова и бил добър приятел с един от най-известните обитатели на Мадалена - италианския военен герой Джузепе Гарибалди, който изживял последните 20 години от живота си на близкия остров Капрера.   Гарибалди станал кръстник на сина на Джузепе - Паоло. И точно Паоло бил човекът, който впоследствие уредил официалния статут на Таволара като кралство.   В продължение на много години Джузепе живял простичък живот като фермер, някъде до 1836-а, когато кралят на Пиемонт и Сардиния Карло Алберто пристигнал с намерението да ловува прочутите островни \"златозъби\" кози.   Джузепе подслонил краля в дома си в продължение на седмица, така че той да може да ловува редките диви кози.   \"Преди да си замине, кралят подарил на Джузепе часовник с пружина с кралския герб\", казва Тонино. \"Имало шеговити подмятания между тях как и двамата са крале. Карло бил крал на Пиемонт и Сардиния, но Джузепе бил крал на Таволара\".   Няколко години по-късно крал Карло изпратил уважавания генерал Ла Мармора обратно на Таволара, за да вземе няколко живи кози. Към този момент Джузепе живеел на Санта Мария, но синът му Паоло бил наследил Таволара.   \"Те събрали няколко души и успели да обръжат козите и да хванат три. Това са диви кози, така че не са лесни за улавяне\", обяснява Тонино, сякаш като оправдание за скромния улов на толкова важен генерал като Ла Мармора.   Паоло отказал да му платят за трите жълтозъби кози, но в крайна сметка този малък подарък спомогнал за подсигуряването на статута на Таволара като кралство.   Борбата Таволара да бъде обявена за кралство   Както разказва Тонино, италианската държава впоследствие отказала да признае искането на фамилия Бартолеони, но Паоло отказал да абдикира и стартирал тригодишна съдебна битка, която в крайна сметка се провалила.   Отчаян, той заминал за Торино да се срещне с крал Карло.   В мемоарите си генерал Ла Мармора описва топлите чувства, които крал Карло изпитвал към фамилия Бартолеони и козите от Таволара.   Съответно не изглежда твърде абсурдно да повярваме на тази част от семейната история, в която се цитират думите на краля.   \"Паоло, слушай, ще уредим този въпрос. Не се притеснявай. Всичко ще се уреди\".   И наистина крал Карло спазил думата си. Двадесет дни след визитата на Паоло, той бил повикан в службата на официалния регистър в Темпио и му бил връчен документ с кралския печат, заявяващ, че \"няма друг собственик на остров Таволара освен Паоло Бартолеони\".   Това, естествено, предизвикало големи празненства сред 33-та жители на острова и скоро се разпространила вестта, че Таволара официално е обявена за \"кралство\" (държава или територия, която се управлява от крал или кралица).   Фотоколекцията на кралица Виктория   Вестта достигнала дори до кралица Виктория, която имала колекция от снимки на всички кралства по света. Нейно Величество изпратила кораб с фотограф до Таволара, за да снима новите кралски особи, и Тонино твърди, че снимката била окачена в Бъкингамския дворец с надпис \"Кралското семейство на Таволара в залив Теранова Паузания, най-малкото кралство в света\".     Кралицата изпратила копие от снимката на крал Паоло и до този момент тя е гордо окачена в рамка на стената в ресторанта на Тонино.   Въпреки твърденията, че същата фотография се намира и в Бъкингамския дворец, представители на британския кралски двор казват, че не са могли да я открият в инвентара на кралската колекция.   Самата снимка е само един от спомените за семейната история на Бартолеони. Другата е гробището, където надгробният камък на Паоло, върху който има каменна корона, гледа към извисяващите се върхове на неговото кралство.   Тонино все още се смята за монарх на шепата постоянни жители на острова и фамилия Бартолеони притежава повечето имоти и ферибота до острова, но вече не контролира цяла Таволара заради създаването там на база на НАТО през 1962-а, което е довело до ограничаване на достъпа до източната половина на острова само за военнослужещи.   Останалата част от острова е защитена като морски резерват, но западният полуостров с дългия си бял плаж, пясъчни дюни, ресторанти и аквамаринови води е любимо място за туристи и яхти.     Законите за закрила на околната среда се грижат добре за запазването на впечатляващата екосистема на Таволара, но Тонино и неговите потомци са тези, които чрез изкуството на разказване на историята му ще продължават да запазват миналото на този остров като най-малкото кралство в света.   И поне доколкото зависи от тях, това все още е тяхното кралство и техният трон.", "date": "2018.07.17", "title": "Да срещнеш краля на най-малката монархия в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384154-%D1%81%D0%B5%D0%BA%D1%81%D0%B8-%D0%B6%D0%B5%D0%BD%D0%B0-%D0%B2%D0%BE%D0%B9%D0%BD%D0%B8%D0%BA-%D1%81%D0%B5", "text": "Алисия Маген е работила девет години като зъболекар в американските военновъздушни сили, но за да изпълни мечтите си, тя напуснала службата. Сега 33-годишната красавица печели по около 60 000 паунда, благодарение на видеа с тренировки, които тя публикува в Инстаграм, съобщава Daily Star. Бившата военнослужеща, която вече има повече от 280 000 последователи, не само записва тренировките си, но избира за всяка от тях секси облекло, който не оставя много за въображението.      \"Данните и цифрите в Инстаграм нямат значение, ако не знаете какво да правите. Знам много примери на хора, които имат повече от 300 хил. последователи, но не печелят нито един цент\", заявява Алисия.      Повечето блогъри печелят от рекламата, но Алисия е построила собствения си бизнес като продава тренировъчни програми и дрехи за тях. Самата тя признава, че целта й е \"да мотивира другите и да им помогне да постигнат здравословен и щастлив начин на живот\".      \"Искам да докажа на другите, че могат да работят цял ден и да останат във форма. просто имат нужда от цели и баланс\", уверява Алисия. Алисия тренира два пъти на ден.      Още от четири часа сутринта тя започва да упражнява тялото си като в по-късните часове на деня набляга на силовите упражнения.      Понякога тя жертва почивката си за обяд, за да запази тялото си в тонус.      \"Още от детството ми родителите ми ме запознаха със спорта.      Започнах да се заничавам с карате на 8-годишна възраст.      Никога не сме имали телевизор, затова по принцип играех на открито. Физическата активност винаги е била част от моя живот\", завършва Алисия.", "date": "2018.07.17", "title": "Секси жена-войник се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384151-%D0%BC%D0%BE%D0%B4%D0%B5%D0%BB%D0%BA%D0%B0%D1%82%D0%B0-%D0%BA%D0%B5%D0%B9%D1%82%D0%B8-%D0%BF%D1%80%D0%B0%D0%B9%D1%81", "text": "Бившата моделка Кейти Прайс показа без свян голото си тяло на плаж в Тайланд, където беше на почивка с най-новата си забивка Крис Бойсън. За никого няма съмнение, че 40-годишната британка прави всичко възможно, за да привлече и задържи погледите върху себе си, включително и да захвърли горнището, съобщава „Дейли Мейл\".      Пищната моделка изобщо не се засрами да навири огромните си изкуствени гърди пред очите на нищо неподозиращите плажуващи.      А за това, че умишлено търси медийно внимание говори фактът, че под палещото слънце тя беше с грим и сребърни бижута.      Кейти, която е майка на пет деца, остави работник да ѝ изчегърта пясъка от краката, за да не си изцапа кърпата докато изтяга голото си тяло и събира тен. l", "date": "2018.07.17", "title": "Моделката Кейти Прайс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384152-%D0%B1%D0%BE%D1%80%D0%B1%D0%B0-%D0%B7%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5", "text": "Отвлечената за сексробиня ослепителна манекенка Клои разказа за ужасяващия кошмар в плен Вече мина над година от нещастното отвличане на британската моделка Клои Айлинг от двама братя поляци, които искали да я продадат за бяла робиня.         В продължение на 6 дни те я държат, преди да я пуснат без откуп. И макар мнозина да са тези във Великобритания, които не вярват особено на нейната история, посочвайки определени пукнатини, вече техните гласове се чуват все по-малко. За да разсее допълнително съмненията около отвличането си, тя излиза пред камерата на BBC, за да разкаже подробности как се е опитала да съблазни единия от похитителите си, за да спечели благоволението му и да я пусне на свобода. След като била окована в продължение на два дни за един скрин, Клои Айлинг се съгласила да легне в едно легло с похитителя си - поляка Лукаш Херба.      \"Колкото повече започнахме да говорим, толкова повече се оформяше връзката помежду ни. И когато осъзнах, че започва да ме харесва, знаех, че трябва да използвам това в своя полза\", казва тя. 20-годишната тогава Айлинг разказва как е била подмамена в Милано с оферта за фотосесия от Херба.      Когато пристигнала там обаче, мъжът и брат му Михал Конрад Херба я упоили с кеталар - лекарство, използвано за приспиване на коне, съблечена, затворена в куфар и превозена на почти 200 км до далечна ферма край малко селце. Тя разказва за ужаса, който почувствала в момента, в който пристигнали най-сетне и Херба й съобщил, че ще бъде продадена като секс робиня, освен ако не му платят откуп от 300 хил. евро. \"Не съм се и съмнявала, че това, което той казва, е истина, тъй като беше изключително подробен в отговорите си на моите въпроси\", казва Клои. Същевременно обаче той проявил интерес към нея и в интимен план, питайки я може ли да я целуне и дали би се съгласила да имат връзка.      \"Разбрах, че това е моят шанс да избягам\", казва момичето. \"След като видях реакцията му, когато казах, че нещата можеха да се случат в бъдеще - той се развълнува и наистина се надяваше на нещо и винаги говореше за такова бъдеще. Това ме накара да осъзная, че трябва да продължа да говоря така\", обяснява още Клои.Когато Херба осъзнава, че откупът няма да бъде платен, той я освобождава и я закарва до британското консулство в Милано. Множество свидетели са ги видяли да се шегуват и да се смеят в кафене наблизо, докато са чакали консулството да отвори.      Когато е попитана за това, тя отговаря просто: \"Може да изглежда странно, но защо бихте били \"надменни\" с човека, който започва да има чувства за вас и това е единствената му причина да ви освободи? Трябваше да направя всичко, за да го накарам да се влюби в мен\". Лукаш Херба беше осъден този юни на 16 години и 9 месеца затвор след съдебен процес в Милано, Италия.     В своя защита Херба заяви, че преди това се е срещнал с Айлинг и се е влюбил в нея. По собствените му думи той искал да създаде скандал, за да помогне на кариерата й като създаде допълнителна публичност около нея. Това е поредната версия на защитата му, която първо включваше участието на тайна организация, наречена \"Черна смърт\". Впоследствие адвокатите му се отказват от тази стратегия и започват да твърдят, че двамата с брат му и Айлинг са измислили плана за отвличане и са възнамерявали да разделят помежду си парите, които са се надявали да получат като откуп.      Той също така твърди, че тя му е помогнала да напише и писмото, с което е поискан откупа от нейния агент. Писмата обаче са пълни с правописни и граматически грешки и очевидно са писани от човек, за който не владее добре английския език. \"Все още не разбирам напълно мотивацията му\", казва тя. \"Не може да го е направил просто за пари. Той ме добави във Facebook преди две години.      Сякаш ме е преследвал толкова време. Прилича на някаква мания\".Когато се завръща във Великобритания след освобождаването си, тя разговаря с телевизионни репортери извън дома си. Тогава мнозина я критикуват, че изглежда твърде щастлива, както и за дрехите, които е избрала да носи. По нейни думи тя била особено щастлива, че вече си е вкъщи - нещо, за което се страхувала, че никога повече няма да се случи. Освен това и току-що била слязла от самолета и затова носела къси панталонки и потник.      \"Просто бях себе си. Отидох при репортерите, защото си мислех, че това ще ги накара да се махнат, но това наистина не работи\", обяснява тя. \"Хората очакват да плача през цялото време и да се опитам да избягам от света, без да се обръщам към камерите. И аз бих могла да избера това, но реших, че да се покажа ще ми помогне да се възстановя. Да говоря за случилото се и да бъда сред хора беше моят начин да преодолея всичко това и да продължа\", разказва Клои.Защитавайки се от критиките, че тя изглежда неемоционална, тя казва, че се опитва да се отдели.      \"Никой не може да опише това усещане да не знаеш дали ще си върнеш свободата и никак не ми се иска да мисля за това. Затова имам склонност да се придържам към фактите - за да не ми се налага да мисля за това как се чувствах тогава\", казва тя.Айлинг, която вече е написала книга за времето си в плен, коментира колко абсурдно е хората да продължават да се съмняват в нея дори след присъдата на Херба.      Тя обвинява медиите за промиването на мозъци и заявява, че най-злобните коментари получава от жени. \"Това е гадно, защото не очаквах да премина през нещо толкова лошо и дори в собствената ми страна да се съмняват в думите ми\", споделя още Клои.      Самата тя, напук на всички критики, продължава да се снима в предизвикателни фотосесии, дори след отвличането. По нейни думи именно този отказ да се промени й е помогнал да се справи с травмата. Освен това Клои иска да работи заедно с Netflix по сериал или филм за нейното отвличане, именно за да покаже историята такава, каквато тя я е видяла и да опровергае всички онези, които не й вярват.", "date": "2018.07.17", "title": "Борба за оцеляване"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384153-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%BA%D1%80%D0%B8%D1%81%D1%82%D0%B8%D0%BD", "text": "Нова звездна двойка е на път да взриви шоубизнеса у нас. Скандалната силиконка Кристин Каменова, станала популярна с потребителския си кредит за нови гърди и екскурзия до Дубай, от няколко месеца мачка чаршафите с „Мистър София\" Ричард Величков, пише Флагман.бг. Техен читател е изпратил папарашки снимки как миналия уикенд двамата се натискат в тузарски комплекс на Слънчев бряг. Искрата между тях пламнала още през май, когато хвърлиха дрехите за съвместна еротична фотосесия. Кристин и Ричард обаче решили да пазят в дълбока тайна връзката си, като и в момента отричат, че са нещо повече от приятели.      За целта скандалната силиконка и фитнес треньорът на звездите отскачали почти всеки уикенд до Слънчев бряг, за да се скрият от любопитните погледи на своите познати в столицата. Те дори предпочитали да ходят на плаж във ВИП зоната на затворения комплекс, където отседнали, за да не бъдат на показ. Причината да крият връзката си била да не загубят част от своите фенове. Двамата смятали, че са много по-вървежни сред аудиторията, ако са „сингъл\".      Първоначално шеметната красавица се притеснявала и от реакцията на известния бизнесмен, когото зарязала заради почти два пъти по-младия Ричард. До този момент Кристин и Ричард пазеха връзката си в дълбока тайна Влиятелният бургаски предприемач дори беше готов да сложи край на брака си заради нея, но в крайна сметка решил да се върне при семейството си. Въпреки че за пред хората не са заедно, Ричард не спирал да глези новата си любима и да я отрупва със скъпи подаръци. Последният от тях бил особено екстравагантен – първото място на конкурс за красота.    Според мълвата известният бодибилдър броил 5 бона, за да бъде неговата любима коронясана като Best erotic model 2018. За да е сигурен, че победата на силиконката е вързана в кърпа, самият Ричард участвал в журито на конкурса, който се проведе миналия уикенд в популярен нощен клуб в Слънчев бряг.", "date": "2018.07.17", "title": "Скандалната сексбомба Кристин"}
