{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402076-%D0%BA%D0%B0%D0%BA-%D0%BA%D1%80%D0%B8%D1%81%D1%82%D0%B8%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%BE%D0%BF%D1%8A%D0%B2%D0%B0-%D0%BC%D0%B0%D1%80%D0%BA%D1%83%D1%87%D0%B0", "text": "Певицата Кристина Димитрова явно кара втори пубертет. 59-годишната дуетна половинка на Орлин Горанов се държи като тийнейджърка и изумява все повече приятелите и семейството си.      За това поведение на Димитрова вероятно стои младото й гадже, с което не спира да обикаля света. Сега пък Димитрова реши да покаже на прятелите си в социалните мрежи, че по подобие на тийнеджърското общество в момента, тя също е запалена по наргилетата. Пусна снимки, на които се вижда да дърпа от маркуча на ароматните наргилета, които се оказа не са никак безопасни за здравето на човек.          Кристина се е сдушила със себеподобни, защото цялото й ново обкръжение е също толкова щуро. \"Излага се като певица с толкова години натрупан стаж, но в същото време й се възхищавам, защото си живее живота на макс и не се интересува кой какво говори за нея\", гласи един от коментарите в социалните мрежи", "date": "2019.11.14", "title": "Как Кристина Димитрова опъва маркуча"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402077-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D1%88%D0%BE%D0%BA%D0%B8%D1%80%D0%B0-%D0%B2%D1%81%D0%B8%D1%87%D0%BA%D0%B8-%D1%81", "text": "Бившата баскетболна половинка Ким Кардашиян шокира последователните си в социалните мрежи със снимка. Тя остана топлес и демонстрира как работи новата й лента за тяло SKIMS.   Някогашната съпруга на баскетболиста Крис Хъмфрис призна, че новото й изобретение е безболезнено в областта на зърното и каза, че използва лентатата, за да държи гърдите си нагоре. Кардашиян обаче призна, че ще \"разкъса кожата си\", когато премахва лентата, тъй като тя не е предназначена за такива неща. Самата лента работи като повдигане, а като сутиен просто няма да се справи, особено когато се носят блейзър без риза и рокли с ниско деколте.        ", "date": "2019.11.14", "title": "Сексбомба шокира всички с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402078-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%B7%D0%B0%D0%B1%D1%8A%D1%80%D0%BA%D0%B0-%D1%81%D0%BA%D0%B0%D0%BD%D0%B4%D0%B0%D0%BB", "text": "Николета Лозанова незнайно защо реши да атакува психоложките Лилия Стефанова и Кети Вандова, които от година работят в Локомотив (Пловдив), а в определен период помагаха и на националния отбор.  , отговорът към половинката на Николай Михайлов не закъсня.     Лилия и Кети подозират, че Николета ревнува, тъй като докато помагаха на Красимир Балъков в националния отбор, психоложките са провеждали разговори и с любимия й. Стефанова говори за скандала, забъркан от Лозанова, чрез изявление в социалната мрежа, видя БЛИЦ.      \"От два дни в живота ми много рязко нахлу една жена, която създава скандали. Моята роля все пак е на психолог, а не е на циркаджия, нито на клоун. Психологът е човек, който изслушва, наблюдава поведението и го анализира. За мен това далеч не е сексскандал. Това е битка между интелектуалното и пошлостта\", каза Стефанова.  \"Гледам сторита, забаляваме се. Мога да кажа само, че за мен нещата са приключени и категорично няма сексскандал. Защото аз и Кети нямаме подобни взаимоотношения с никой от футболния свят\", категорично обяви психоложката.  \"Това е играна схема със скандали - за да си трупа точки и да става популярна. Аз и Кети не сме искали да си правим реклама. Нито пък, ако сме искали, ще изберем точно канала на Николета Лозанова. Запазете трезвото си мислене и залагайте винаги на интелектуалното, защото това е това, което крепи света, а не пошлостта\", добави Стефанова, която е завършила психология, национална сигурност, международна сигурности и психотерапия.", "date": "2019.11.14", "title": "Николета забърка скандал..."}
{"url": "http://www.classa.bg/%D1%81%D0%B2%D1%8F%D1%82/item/402079-%D1%85%D0%B0%D0%B9%D0%BA%D0%BE-%D0%BC%D0%B0%D0%B0%D1%81-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B0-%D0%BD%D0%B5%D0%B4%D0%B5%D0%BB%D0%B8%D0%BC%D0%B0-%D1%87%D0%B0%D1%81%D1%82-%D0%BE%D1%82-%D0%B5%D0%B2%D1%80%D0%BE%D0%BF%D0%B0", "text": "\"Не виждаме алтернатива на процеса по присъединяването на Албания и Северна Македония към ЕС\", заяви в интервю за ДВ германският външен министър Хайко Маас и обеща на двете балкански държави активна подкрепа.       Хайко Маас:  За Германия е ясно: страните от Западните Балкани са неделима част от Европа и тяхното бъдеще трябва да се разглежда като част от това на Европейския съюз. Огромната част от страните-членки на Общността се обявиха за започването на присъединителни преговори с Албания и Северна Македония, тъй като това отговаря и на техните стратегически интереси. Но за целта е нужно единодушно решение. В момента работим за постигането на такова единомислие. Германия прави всичко, което е по силите ѝ, за да се постигне обща позиция в ЕС и скоро да започне преговорният процес с Албания и Северна Македония. Смятам ясно да подчертая това в Скопие. Хайко Маас:  Искам да окуража Северна Македония и Албания, както впрочем и другите страни от региона, да следват неотклонно курса на реформи: защото реформите  нямат за цел единствено да ги сближат с ЕС, реформите са в интерес и на самите граждани от тези страни. Укрепването на правовата държава и решителните действия срещу корупцията и организираната престъпност са централни задачи на всяко правителство, което мисли за бъдещето на своята страна. Опозицията също носи отговорност: политическото съревнование и конкуриращите се идеи, така характерни и необходими за всяка демокрация, не трябва да спъват една страна в нейното развитие.    Хайко Маас:  Преспанското споразумение с право се определя като историческо – то реши един спор, който Гърция и Северна Македония водиха почти три десетилетия. Споразумението откри пътя за евроатлантическата интеграция на Северна Македония. С това двете страни дадоха пример на целия регион, а и извън него. Те показаха, че с лидерски качества, смелост и далновидност е възможно да бъдат решавани конфликти, смятани за непреодолими, и да се постигат трудни компромиси. Скоро ще поздравим Северна Македония като 30-ти член на НАТО. Още една пречка по пътя към членството в ЕС беше отстранена и на мен ми е трудно да си представя, че някой би искал да провали всичко това - защото по този начин би вкарал Северна Македония в международна изолация. Хайко Маас:  Не виждаме никаква алтернатива на процеса по присъединяване към ЕС. Само чрез него могат да се създадат стимули за трайни реформи – особено в областта на правовата държавност. Съвсем друг въпрос е дали механизмът по присъединяването не би могъл да бъде подобрен. Засилването на регионалното сътрудничество допълва процеса на приобщаване към ЕС. Всичките 6 страни от Западните Балкани имат интерес от подобряването на добросъседските отношения и на икономическото сътрудничество. Това прави Западните Балкани като цяло по-атрактивни. Хайко Маас:  Европейският съюз символизира перспективата за свободен живот, сигурност и относително благоденствие. Никой друг не предлага модел, който да е сравним с нашия. А с милиардните си помощи и многобройните си инструменти за консултиране ЕС си остава най-важният донор за страните от региона. Германия се ангажира и допълнително и отпуска трицифрени суми в милиони по силата на двустранни споразумения. Що се отнася до идеята за размяна на територии или за корекция на границата между Косово и Сърбия, ние не смятаме, че това ще допринесе за стабилизирането на региона. Затова се застъпваме за нов старт на диалога с цел да се постигне обхватно споразумение, което да сближи двете страни с ЕС. Стремим се и към конструктивно сътрудничество с Русия – въпреки различията, които имаме. Разбираме колко е важно да поддържаме добри отношения и да развиваме културния обмен. Всичко това не влиза в противоречие с членството в ЕС.", "date": "2019.11.14", "title": "Хайко Маас: Балканите са неделима част от Европа"}
{"url": "http://www.classa.bg/%D1%81%D0%B2%D1%8F%D1%82/item/402080-%D1%82%D1%83%D1%81%D0%BA-%D1%80%D1%83%D1%81%D0%B8%D1%8F-%D0%B5-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D0%B5%D1%81", "text": "Русия е “стратегически проблем” за ЕС, а не “стратегически партньор” – това заяви Доналд Туск в сряда в Колежа на Европа в Брюж, Белгия. Според Туск основната му цел като ръководител на Европейския съвет е била “единството на ЕС”, а едно от основните предизвикателства е “агресивната политика на Кремъл”, съобщава ТАСС. “Трябваше почти всяка седмица публично да напомням на други [лидери на ЕС], че Русия не е наш стратегически партньор, а нашият стратегически проблем. Дори ме нарекоха маниак, защото бях толкова фокусиран върху тази тема”, каза председателят на Европейския съвет. По думите му, основната му цел като ръководител на Европейския съвет е била “единството на ЕС”, а едно от основните предизвикателства е била “агресивната политика на Кремъл”. “Бях (и оставам) убеден, че в тази игра на карта е поставена не само независимостта на Украйна и сигурността на Централна Европа, включително и на моята страна, но и суверенитетът на Европа като политическо образувание. И не се съмнявах, че стратегическата цел на Путин е не само възстановяване на контрола над териториите на бившия Съветски съюз, но и системно отслабване на ЕС, провокирайки вътрешни разногласия “, заяви още Доналд Туск.    ", "date": "2019.11.14", "title": "Туск: Русия е стратегически проблем за ЕС"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/402081-%D1%8F-%D0%B4%D0%B0-%D0%BC%D1%80%D0%B5%D0%BC-%D0%BF%D0%BE-%D0%B4%D0%BE%D0%B1%D1%80%D0%B5", "text": "Може да ви звучи абсурдно, но най-големият тарикат в тази държава е... самата държава. Тя винаги ще намери начин да прецака съвестните и честни данъкоплатци. С аргумента, че всъщност защитава техните права. Понякога даже прилага един и същи номер по няколко пъти – като с пенсиите например . Всъщност в най-новата българска история няма настоящ или бъдещ пенсионер, който да не е бил или да не му предстои да бъде прецакан. Независимо колко съвестно се е осигурявал, независимо колко внимателно си е правил сметката как да има достатъчно пари за спокойни старини. Държавата винаги ще измисли как да го ощети, като промени закона набързо, на тъмно и некадърно. Последните прецакани „щастливци“ са от тази година. По признанието на НОИ пенсиите на 37% от хората, които ще се пенсионират, ще бъдат по-ниски от очакваното. Това се случва, благодарение на “лека” промяна в закона, приета от депутатите незабелязано в края на миналата година. За какво става въпрос? До 2000 година пенсията се определяше на основата на средната заплата от три последователни години, избрани от осигурения измежду последните 15 години трудов стаж. Нямаше никакво значение колко си внасял в НОИ през всичките години, когато си работил. Може цял живот да си се осигурявал на минимума и в последните три години да си минал на космически суми, законът повеляваше пенсията, която НОИ ти дължи доживот, да се определя от точно тези три „златни“ години, ако ги избереш. За всеки е очевидно, че това е крещяща несправедливост. Но тя бе закрепена в закон. И мнозина се възползваха от нея. В един момент политиците се усетиха и промениха закона така, че от 2000 г. насам вече всеки лев, внесен във НОИ, има тежест при определяне на пенсиите. Внасяш ли високи осигуровки, ще получаваш по-висока пенсия. Скатаваш ли се – ще имаш ниска пенсия. А, НОИ ще признава стажа до и след 2000 г., макар и по различна формула на изчисляване на пенсията за двата периода. Министри и депутати тогава се надпреварваха да ни убеждават, че новата система е възможно най-справедливата и повече няма да се правят промени. Така всеки ще може да си направи сметката в дългосрочен план. Да, ама не! През 2015 г. бе направена поредната промяна в закона – според нея от 2019 г. ще се елиминира изборът на трите най-благоприятни години преди 1997 г. и вече ще се брои целият стаж. Макар да беше сравнително справедлива тази промяна ощети още една група пенсионери. Но и това не е всичко. В края на миналата година, със закона за бюджета на държавното обществено осигуряване и без никакъв дебат, бяха зачеркнати и годините между 1997 и 2000 г. От първи януари на настоящата година вече се брои само осигурителният доход след 2000 г. Кой какво е плащал като осигуровки преди това, няма никакво значение. Така се стигна до парадокса на пенсиониралите се след 1 януари 2019 г. да им се признават 40 години трудов стаж, но за определяне на размера на пенсията им да се взема заплатата им само за последните 20. Аргументът – в НОИ нямало точни данни за осигуровките отпреди 2000 г.?!? Интересно как тогава са определени пенсиите на сегашните пенсионери? Управляващите представят най-новата промяна като сериозно улеснение за хората, на които предстои пенсиониране, тъй като не им се налага да тичат по бившите си местоработи да търсят удостоверения за стажа си. Както се казва, пази, Боже, държавата да се загрижи за теб! Със сигурност мнозина биха предпочели да си причинят това главоболие, но да получават малко по-висока пенсия, нали? Цинизмът на НОИ стигна дотам „да успокоява“, че „само“ 37% от пенсионерите щели да бъдат ощетени. 62% всъщност щели да са с по-високи пенсии. Що за перверзна логика е това?! Кое дава право на държавата да се разпорежда така безпардонно с личните пари за пенсия на хората? Във всяка друга област на това му се вика кражба! Даже грабеж, като се има предвид, че се ощетяват хиляди граждани за години напред! Много по-справедливо би било да се даде правото на избор – пенсиите да изчислят и по едната, и по другата формула и осигуреният сам да посочи по кои правила иска да се пенсионира – по новите, или по старите. Интересното е, че дори за престъпниците важи правилото, че при определяне на присъдата им ще се прилага най-благоприятният за тях режим, ако докато тече делото, законът бъде променен. Но не и за пенсионерите! А и кога държавата ни е давала право на избор? Помните ли как искаше да национализира всички пари от личните осигурителни партиди в частните пенсионни фондове и да ги налее в НОИ? Пак с аргумента, че ще се погрижи по-добре за тях. Пак без дебат и изчисления. Пак през допълнителните и заключителните разпоредби на закона за бюджета. Изобщо, всеки път, когато на държавата й потрябват пари, тя посяга към спестявания, които не са нейни. И всеки път, когато трябва да изпълни своя ангажимент към поверилите й парите си за старини, тя абдикира.     Таванът на пенсиите например, който трябваше да е паднал преди много години, все още си стои. И периодично се обещава, че той ще бъде премахнат. Някога, но не сега! Последно това трябваше да стане от 2019 г., но не би! Аргументът тук също е сърцераздирателен – някои пенсионери щели несправедливо да получават по-високи пенсии от полагаемите им се. Затова нека всички да получават по-ниски пенсии от полагаемите им се! Държавата не може да хване тарикатите, затова наказва коректните граждани. Всички тези промени не засягат онези, които са започнали работа след 1 януари 2000 г. Засега! Техните пенсии би трябвало да се определят по новия ред и на база на събираната в НОИ електронна информация за реално внесените пари за пенсия. Но и те не могат да бъдат спокойни. Кой знае какво ще им скимне на депутатите и НОИ, докато дойде техният ред за пенсия. Мога да се обзаложа, че и те ще бъдат прецакани. Просто още не знаем как.     Когато преди няколко месеца , едва ли не бях разпнат на кръст от така наречените отговорни институции.  Те се опитаха да ми обяснят, че не съм експерт, за да се обаждам, и че фактът, че 37% от бъдещите пенсионери ще бъдат ощетени, е изключение, което е пренебрежимо на фона на това, че останалите щели да са облагодетелствани. За щастие, след надигналото се обществено недоволство, дори чиновниците, за които всички ние сме просто цифри и проценти, бяха принудени да капитулират и да променят закона така, че ощетени да няма.     Сега се оказа, че не 37%, а всички, които се осигуряваме съвестно за пенсия, сме прецакани – втората пенсия, която 30 години наред ни рекламираха като сигурен пристан за нашите старини, се оказа фикция. За някои тя ще е толкова минимална, че в крайна сметка две (пенсия от НОИ и от частен фонд) ще се окаже по-малко от едно (пенсия само от НОИ). И всичко това отново се случва заради политически шмекерии и чиновнически еквилибристики. Понеже материята е сложна, а аз не съм специалист, ще сведа нещата до няколко съвсем простички факта, които никой не отрича. Когато преди 20 години стартира пенсионната реформа, тя имаше три „стълба“, два от които задължителни. Идеята беше, работещите да се осигуряват не само в НОИ, а и в частен фонд, където парите, които спестят, няма да влизат в общ фонд, за да покриват разходите на всички пенсионери, а ще бъдат в отделна сметка, с която единствено те ще могат да разполагат. Понеже парите ще се инвестират, а няма веднага да се харчат, както в НОИ, ще се натрупва доходност, която като минимум ще пребори инфлацията и така ще ни осигури прилична пенсия, а не подаяние от държавата. За да няма ощетени, когато му дойде времето, пенсията от НОИ ще бъде намалена с около 20% - минимумът от осигуровките, който се предполага, че ще сме пренасочили към частните фондове през годините. Но, както е казано „Пътят към ада е постлан с добри намерения!“ За да се случи този оптимистичен сценарий, държавата обеща да направи няколко неща. Първо: вноската към частните фондове постепенно да се увеличи до 7%; Второ: дефицитът в НОИ да изчезне; и Трето: да бъдат осигурени условия парите ни да се инвестират разумно, т.е. с нисък риск и доходност надвишаваща инфлацията. Нищо от това не се случи. Главно по популистки причини – нито един политик след 2001 година няма нито желанието нито волята да вземе непопулярни решения. Затова вноската си стои „закована“ на 5% от години, а не стана 7%. „Дупката“ в НОИ си расте лавинообразно, а не намалява. Вместо да се инвестират, парите за втора пенсия си стоят на минимална лихва в някоя банка, за да ги изяжда инфлацията, срещу което частните пенсионни фондове си начисляват щедри такси и комисионни. Отделен проблем е, че държавата не си прави труда да преследва и наказва неизрядните работодатели, които не внасят дължимите осигурителни вноски. А по закон пенсията в НОИ зависи от начислените, а не от реално платените вноски. От което дупката, която се покрива от нашите данъци чрез трансферите от  държавния бюджет, става още по-голяма. Накратко - държавата не е изпълнила нито едно от своите обещания, но продължава упорито да настоява всички ние да понесем последиците на нейната безотговорност: да се намали и без това мижавата ни втора пенсия с 20%. Освен това, щом не ни харесва размера на допълнителната пенсия, можело да се прехвърлим в НОИ, където всички ще бъдем хем равни, хем бедни. Като в „добрия стар социализъм“. Най-наглото в цялата ситуация е, че държавата категорично не желае да ни даде право на избор какво да правим с парите си за пенсия. Дори да имаме достатъчно спестявания, ние не можем да разполагаме с тях свободно, нищо че са в отделна сметка и уж само наши. Ние можем да получаваме малка част от тях месечно при крайно неблагоприятни за нас условия. Т.е. пак ще кретаме, но с две пенсии. Така че, откъдето и да го погледнеш, всички сме прецакани. Независимо кога и как ще се пенсионираме. .  ", "date": "2019.11.14", "title": "Я да мрем по-добре!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402082-%D0%B2%D1%81%D1%81-%D0%BF%D0%BE%D0%B2%D1%82%D0%BE%D1%80%D0%BD%D0%BE-%D0%BE%D0%B4%D0%BE%D0%B1%D1%80%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B7%D0%B0-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80", "text": "Преди броени минути пленумът на Висшия съдебен съвет гласува повторно кандидатурата на Иван Гешев за главен прокурор. С 20 гласа „за\" и 4 гласа „против\" магистратите одобриха кандидатурата на Гешев.      \"Против\" кандидатурата на Гешев отново гласуваха единствено Лозан Панов, Олга Керелска, Цветинка Пашкунова и Атанаска Дишева. Повторното гласуване беше извършено, след като президентът Румен Радев отказа да подпише указ за избора на Гешев след първото гласуване. По конституция държавният глава няма право на повторен отказ.", "date": "2019.11.14", "title": "ВСС повторно одобри кандидатурата на Иван Гешев за главен прокурор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402083-%D1%81%D1%8A%D1%81%D0%B8%D0%BF%D0%B0%D1%85%D0%B0-%D1%8F-%D1%82%D0%B0%D0%B7%D0%B8-%D0%B4%D1%8A%D1%80%D0%B6%D0%B0%D0%B2%D0%B0-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D1%84%D1%80%D0%B0%D0%B7%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Близо 3/4 от българите споделят популярната иронична фраза от социалните мрежи \"Съсипаха я тази държава\". Това показва изследване на \"Галъп интернешънъл\", насочено към разпространените у нас крилати фрази и клишета в десетилетията след 1989 г. Оказва се, че голяма част от сънародниците ни ги споделят, без значение дали става дума за щампа по инерция или пък за истина. Почти всички са убедени, че в България има мафия. Единственото по-сигурно от това е само, че преди за разлика от сега доматите са били истински. С носталгия за това си спомнят 84% от анкетираните. Повече от 70% от българите пък са на мнение, че преходът у нас всъщност не е свършил, а 42% са убедени, че \"никога няма да се оправим\". Дяловете на хората, които са наясно, че България вече не живее в преход, са най-осезаеми сред респондентите с най-високи доходи. Дори и там обаче онези, които може би още чакат по-щастлив край на прехода, са мнозинство.     ¾ от сънародниците ни пък споделят често чуваното самообвинение \"манталитетът у нас е лош\", а 54% смятат, че \"всички са маскари\" или че демокрацията ни е отнела много. 45% от българите са убедени, че при Живков е било по-добре, но пък цели 33% нямат мнение по този въпрос. Темата за ролята на Държавна сигурност също показва липса на ясно мнение. Неяснотата важи и за ключовата фраза \"Костов е виновен\" - неразбралите са 37%, а 49% са съгласните. Несъгласни с въпроси от типа \"Съсипаха я тази държава\", \"Всички са маскари\", \"При Живков беше по-добре\" са най-вече привържениците на управляващите. Привържениците на БСП пък са на противоположното мнение и показват видима носталгия към времето на Живков. Хората от БСП са по-убедени в популярната от социалните мрежи фраза \"Костов е виновен\", докато при ГЕРБ има доста сериозно колебание. По някои въпроси обаче всички реагират единно. Такова е убеждението, че преди храната е била по-добра. По отношение на разликата в поколенията се отчита, че младите са и най-оптимистично настроените - те отчетливо не се съгласяват, че \"никога няма да се оправим\".", "date": "2019.11.14", "title": "\"Съсипаха я тази държава\" - любимата фраза на българите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402084-%D0%B2%D0%B5%D1%87%D0%B5-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B2%D1%82%D0%BE%D1%80%D0%B0%D1%82%D0%B0-%D0%BD%D0%B8-%D0%BF%D0%B5%D0%BD%D1%81%D0%B8%D1%8F-%D0%B8%D0%B7%D0%B3%D0%BE%D1%80%D1%8F-%D0%B2%D1%8A%D0%B2-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0", "text": "Социалният министър и частните фондове 2 г. координирано пазят тишина, вместо да информират хората за дадената от финансовия министър възможност за прехвърляне към НОИ - така всеки бъдещ пенсионер може да избегне опасността парите му от държавата да бъдат намалени с 20%, а частната пенсия да не покрие тази разлика.  Най-интересните неща, които удрят по джоба, обикновено се случват след избори.  В понеделник социалният министър Бисер Петков и частните пенсионни фондове представиха законови текстове, които да регламентират плащането на т.нар. втори пенсии.  И след като вече и социалният министър призна, че много от хората с две пенсии реално ще получават по-малко, отколкото, ако са с една, то можем да признаем - втората пенсия официално е финансова пирамида.  На всичко отгоре, както пенсионните фондове сами признаха, те заедно с държавата координирано са пазили тишина за тази финансова пирамида. От 2001 г. всеки роден след 31 декември 1959 г. внася част от пенсионните си осигуровки в универсалните пенсионни фондове, които са частна собственост.  Това е така нареченият втори пенсионен стълб, нарича се доброволно-задължителен. Трябваше да минат обаче близо 19 години, за да се регламентира законово фазата на изплащане.  Като това се случва буквално пет минути след като първите пенсионери, които трябва да вземат две пенсии, вече са изгърмели с парите си за втората. Става въпрос за над 200 хил. жени на възраст от 55 до 59 години, ако отчетите на частните фондове пред Комисията за финансов надзор са верни. Отдавна има предупреждения, че втората пенсия е мит и тя само ще затвърди мизерията на бъдещите пенсионери.  Преди време за това алармираха от “Подкрепа” и икономистът Любомир Христов, но тогава всички бяха срещу тях, включително и медиите.  Най-сетне признанието, че две пенсии ще са по-малко от една, направи и социалният министър Бисер Петков. С уговорката, че това ще се случи с хората, които се надяват на две пенсии в периода до 2030 г.  Което не е вярно. Като управител на Националния осигурителен институт сегашният социален министър разписва Годишен актюерски доклад на НОИ за 2016 г., в който ясно се казва, че поне до 2060 г. няма начин сборът от две пенсии да е по-голям от само една държавна пенсия.  Според тогавашните сметки, ако всички хора, родени след 1959 г., се прехвърлят изцяло на осигуряване в НОИ и получават съответно една пенсия, коефициентът на заместване на дохода ще е 55%.  Тоест средната пенсия ще замества 55% от размера на средната заплата към 2060 г. Ако обаче всички хора, които имат осигуряване за частна пенсия, изберат да получават две пенсии, то коефициентът на заместване ще е 42%. След като разчетът е направен върху едно и също предвиждане за нивото на заплатата през 2060 г., то вече е ясно, че в пари две пенсии са с 12% по-малко от една пенсия.  При предвиждане за средна пенсия тогава от над 2000 лв. реално двете пенсии ще са по-малки с около 350 лв. от едната пенсия.  При сегашната възраст за пенсиониране от 65 години това означава, че двете пенсии ще са по-малко от едната дори за хора, родени през 1995 г. и изминали целия 40-годишен период на осигуряване в частните фондове. Чиста проба признание, че тази система няма да заработи никога!  Именно заради тези предупреждения финансовият министър Владислав Горанов прокара възможността за прехвърляне към НОИ. Така всеки бъдещ пенсионер може да избегне опасността пенсията му от държавата да бъде намалена с 20%, а пък частната да не успее да покрие тази разлика.  Прехвърлянето обаче може да се случи под условие - човек да го пожелае до 5 години преди да се пенсионира. Като имаше един гратисен период до края на 2018 г., когато това ограничение не важеше. За да вземе обаче всеки информирано решение, би трябвало да може да сметне каква ще му е пенсията от НОИ, с колко ще бъде намалена, ако получава и втора пенсия, и... колко ще е размерът на втората.  Реално първите две данни са налични, но и в момента никой не може да сметне на никого в какъв размер ще е втората пенсия. Независимо дали избере пожизнено изплащане, пожизнено с гарантиран период, или разсрочено. Поради простата причина, че все още реално няма формула, по която тази пенсия да бъде изчислена на база натрупаните пари в личните партиди.  Без формула има само догадки дали ще е средно 30, 40 или 43 лв. Или пък около 50 лв., каквито бяха прогнозите на бившия социален министър и шеф на НОИ Йордан Христосков.  Именно тук е голямата вина на държавата, която превърна частните пенсионни фондове в пирамиди.  И то пирамиди, в които има натрупани 12,8 млрд. лв. според оценката на активите в Комисията за финансов надзор към 30 септември 2019 г. Това е бомба, повече от три пъти по-голяма от КТБ.  Вместо да насърчи поне първите хора с частни пенсии да се прехвърлят към НОИ, дори и само заради това, че по техните партиди има натрупаните мизерни 4000 лв., държавата партнира в полза на частните фондове. Да не се вдига шум по прехвърлянето, докато не бъде обявена законовата рамка как ще се изплащат вторите пенсии се били разбрали държавата и фондовете, призна шефката на “Доверие” Даниела Петкова.  В тази тишина, продължила 2 години обаче, реално 200 хил. жени загубиха шанса да спасят парите си. При средна партида от 4037 лв. това означава, че са изгорели около 1 млн. лв. Да, фондовете не са класическата пирамида, при която парите изгарят напълно.   Напротив, тези натрупани 4000 лв. ще бъдат платени. Но те със сигурност няма да покрият разходите по социалното бедствие “старост” в България.  Системата с трите осигурителни стълба бе наложена на България от МВФ след фалита при Жан Виденов. Сама по себе си, тя не е лош вариант - всеки човек се осигурява задължително в НОИ и частен универсален фонд, който е т.нар. капиталова схема. Има и трети стълб - напълно доброволно капиталово осигуряване, който обаче в България е пренебрежимо малък, да не кажем несъществуващ.  При идеалния случай на тази схема през НОИ работещите във всеки един конкретен момент плащат солидарно пенсиите на възрастните. А те си добавят в зависимост от това колко са спестявали. Още след приемането на тази пенсионна реформа реално започнаха извращенията с нея.  Осигурителната вноска така и не достигна планираните 7% от дохода на всеки бъдещ пенсионер.  Остана си на 5%. Както и общата осигурителна тежест не стигна нужните за добре работеща система 34%, а остана на 17,8 на сто. Защото цяла плеяда социални и финансови министри не пожелаха да се противопоставят на желанията на бизнеса. На всичкото отгоре на частните фондове бяха преотстъпени огромни средства от вноските като такси за обслужване на бъдещите пенсионери.  Те прибират 0,8% от стойността на партидите като инвестиционна такса. При 12,8 млрд. лв. стойност на партидите това прави над 100 млн. лв. отнети като такси.  Допълнително от всяка нова вноска се удържат 4% входна такса. Тоест и без това мизерната вноска “бели пари за черни дни” се намалява. Като срещу тези такси се очаква фондовете да управляват парите така, че те да се увеличават и при пенсиониране реално човек да е спечелил.  а целия 19-годишен период обаче средната доходност според Бисер Петков е 2%. При натрупана инфлация в периода януари 2001 към януари 2019 г. от 89,8%.  Всеки може сам да сметне с колко са му увеличени парите в пенсионния фонд. Именно тези данни правят доста странно решението на държавата в лицето на социалния министър Бисер Петков да влезе в съюз с фондовете и да не агитира хората да се прехвърлят към НОИ. Да, такова масово прехвърляне реално ще доведе до скок в разходите на солидарния стълб. Но поне малко от малко ще намали мизерията на новите пенсионери.  И ще ги измъкне от финансовата пирамида, наречена втора пенсия.  *Този текст не е основание за вземане на инвестиционно решение, а само подготовка за мизерни старини.  ", "date": "2019.11.14", "title": "Вече официално - втората ни пенсия изгоря във финансова пирамида*"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402085-%D1%81%D0%B0%D0%BC%D0%BE%D0%B7%D0%B0%D0%B1%D1%80%D0%B0%D0%B2%D0%B8%D0%BB-%D1%81%D0%B5-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D0%B0%D0%BD%D0%BE%D0%B2-%D0%BC%D0%BE%D1%8F%D1%82%D0%B0-%D0%B3%D0%BB%D0%B0%D0%B2%D0%B0-%D0%B5-%D0%B7%D0%B4%D1%80%D0%B0%D0%B2%D0%B0,-%D0%BA%D0%B0%D1%80%D0%BB%D0%BE%D0%B2%D1%81%D0%BA%D0%B0-%D0%B3%D0%BB%D0%B0%D0%B2%D0%B0-%D0%B8-%D1%82%D1%80%D1%83%D0%B4%D0%BD%D0%BE-%D0%BF%D0%B0%D0%B4%D0%B0", "text": "    Министърът на културата Боил Банов наистина се е самозабравил! Гафовете му не спират. И въвличат държавата във финансови щети. Последният струват на хазната близи един милион лева! Банов видя целенасочена атака срещу него за това, че той и екипът му се оказаха некадърни в управлението и допуснаха държавата да загуби  повече от 750 000 лева неустойки по делото срещу изпълнителя на ремонта на Ларгото. С безпрецедентно нагло поведение на пресконференция министърът не видя никаква вина в себе си и обяви: \"Десетина дни преди атаката към мен в Министерството на културата постъпва информация, че губим делото за компенсации за ремонта на Ларгото. Срокът за жалене на решението е 12 март. Допреди няколко дни това, което знаех аз и което ми каза, че знае главният секретар, е че чакаме насрочено дело във ВКС на трета инстанция. Фактически допреди няколко дни на мен не ми е съобщено, че има някакво друго развитие по делото, освен че чакаме на трета инстанция ВКС по същия въпрос. Преди няколко дни разбираме, че ситуацията е съвсем друга. Съдът връща определение, че е е изпуснат срокът за подаване на жалбата. Това влиза в правна дирекция. След около седмица или 10 дни правна дирекция, без да уведоми нито мен, нито главния секретар, внася в съда жалене на това решение на съда и манипулативно се опитва да убеди, че документите са пуснати по пощата на 12-ти.\" Оттам насетне съдът разглежда тази жалба и се произнася преди няколко дни, заяви Банов.  \"Тези дела, процесуалните действия не минават през министъра, те се водят от правна дирекция и съответно от оторизирания служител, който да представлява министерството по тези дела. От март месец насам никой в министерството не е информиран за реалния ход на делото\", не спираше да се оправдава министърът. \"След като разбирам преди няколко дни, преди да замина за сесията на ЮНЕСКО, това което можах да направя, е да назнача дисциплиниратен съвет, който да разгледа действията на съответните служители. Тези действия на правна дирекция не се съгласуват с министъра\", посочи той в неистовото си желание да се оневини. И продължи, опериран от всякакво чувство за отговорност: \"В този смисъл намесване на името ми в няакви хипотези, е некоректно, не отговаря по никакъв начин на действителните събития, не отговаря и на нормативната уредба. Колко трябва да ми е акълът, след като към този момент тогава ме разследва прокуратурата след вероломната атака на БСП, да правя каквото и да е да спирам или да възпрепятствам това дело. Това може да го роди само болен мозък\".  \"Без да съм съд и прокуратура, считам че това е продължение на това, което се случи по повод сигналите на Елена Йончева. Поради тази причина всичко, което събираме като данни от дисциплинарния съвет, ще бъде внесено в прокуратурата с цел пълно разнищване на случая. Който и друг в министерството да е замесен по някакъв начин или да е знаел какво се случва, ще си понесе своите наказания и лично от мен ще бъде даден на прокуратурата. Считам, че тези действия не са случайни. Служителите, които стоят зад тези действия, не са на по една, две или пет години. Считам, че това е продължение по действията за уронване на престижа ми\", посочи Боил Банов, като уточни, че до момента по документи има данни за участието на двама души в описаните от него действия.  \"На призивите на БСП за оставка не виждам какво да отговарям. Ако съм за оставка, аз ще си тръгна, няма да чакам някой да ми иска оставката. На тях това им е работата. Виждам, че онзи ден, че нахокаха евродепутатката си, че не върши много работа и тя веднага се активизира. Целият сценарий беше да ми се вземе главата много по-рано. Моята глава е здрава, карловска глава и трудно пада\", каза още Боил Банов. С тази си реплика министър Боил Банов уверено тръгна по пътя на Цветанов, прогнозира ", "date": "2019.11.14", "title": "Самозабравил се министър Банов: Моята глава е здрава, карловска глава и трудно пада!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402074-4-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D1%83%D0%B1%D0%B8%D0%B2%D0%B0%D1%82-%D0%BB%D1%8E%D0%B1%D0%BE%D0%B2%D1%82%D0%B0-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "Любовта е чувство на дълбока обич към друг човек. Любовта е, когато не забелязваш недостатъците в своята сродна душа.    Но има няколко неща, които могат да унищожат любовта ви завинаги и вие никога повече няма да сте с човека, когото наистина обичате. Какви са тези неща? Днес ще говорим за тях в тази статия.     Недоверие между влюбените  Недоверието е когато половинката ви се обади повече от 4 пъти, опитвайки се да разберете къде се намирате? С кого си? Какво правиш? Всичко това може да стигне твърде далеч. Вашият любовник може да се опитва да разбие дори паролата ви от социалните мрежи, за да провери дали му изневерявате. Между другото, според статистиката, мъжете са по-недоверчиви от жените. Има мъже, които следят всеки ход на половинките си. Не забравяйте, че отношенията са изградени предимно на доверие. Следователно, доверете се на душата си. Ревност  Мъжете вярват, че ако една жена се омъжи за тях, значи тя е само тяхна и не може да бъде никога повече чуждо притежание. Всичко това е заради ревността. Но ако влюбените наистина се обичат, тогава те никога няма да предадат своята сродна душа. Ако ревността започне да влияе твърде много на отношенията, тогава вашата любов може да бъде унищожена завинаги. Постоянни оплаквания  Любимите се карат, сключват мир и всичко това е нормално и в никакъв случай не е изненадващо. Но ако често се обиждате, тогава тези негативни емоции ще се трупат вътре във вас. И когато вашето търпение се изчерпа, можете да разбиете половинката си. И в този случай никакви извинения няма да помогнат да възстановите предишната си връзка. Неравенството  Неравенството е, когато единият от двамата поема повечето отговорности. Жените често обичат да изпълняват задълженията на мъжете, но това не се харесва много на силния пол и може да предизвика бурни реакции. В една връзка всеки трябва да изпълнява своите отговорности. Те са по-добре разпределени и не мислят в стереотипи. Ако една жена обича работата си, не я насилвайте да става домакиня. Напротив, домакинските дела могат да се прехвърлят на съпруга й или да се разделят", "date": "2019.11.14", "title": "4 неща, които убиват любовта завинаги"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402075-%D0%BA%D1%83%D0%B1%D0%B8%D0%BD%D1%86%D0%B8-%D0%B8%D0%B7%D0%B2%D0%B8%D0%B2%D0%B0%D1%82-%D0%B2%D1%80%D0%B0%D1%82%D0%BE%D0%B2%D0%B5-%D0%BF%D0%BE", "text": "Красивата Натали Трифонова продължава да се наслаждава на отпуската си.  , но този път без мъж, а единствено с майка си и баба си.    Чаровната блондинка му отпусна края и настроението на местните кубинци я зарази на макс. Тя не спира да се забавлява както никога досега и прави съпричастни всичките си приятелите в социалните мрежи, като им показва снимки и клипчета от най-незабравимото си преживяване.    , а сега погледът ни прикова фотос, на който Натали е с ултра къса и секси рокличка, която разкрива перфектната й фигура. Дългите крака изпъкват на преден план и карат всеки мъж да полудее от възбуда.    Куфарът на Трифонова със сигурност не тежи много, тъй е взела все оскъдни дрехи за обличане, \"парче плат\", както казват по-възрастните хора. А Натали й харесва да бъде неразпознаваема и да може спокойно да се разхожда из улиците. Това не значи обаче, че не я заглеждат. Външният й вид не остава незабелязан от местните и туристите, които извиват вратове след след.", "date": "2019.11.14", "title": "Кубинци извиват вратове по..."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/402066-%D1%81%D0%B0%D0%BB%D0%B4%D0%BE%D1%82%D0%BE-%D0%BF%D0%BE-%D0%BA%D1%84%D0%BF-%D0%BA%D1%8A%D0%BC-%D0%BA%D1%80%D0%B0%D1%8F-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-2019-%D0%B3-%D0%B5-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%BE-%D0%B2-%D1%80%D0%B0%D0%B7%D0%BC%D0%B5%D1%80-%D0%BD%D0%B0-1-264,5-%D0%BC%D0%BB%D0%BD-%D0%BB%D0%B2", "text": "Съпоставени със същия период на предходната година приходите, помощите и даренията по КФП нарастват номинално с 3 634,3 млн. лв., в т.ч. данъчните и неданъчните приходи - с 3 224,6 млн. лв. (11,6%) Министерският съвет одобри информация за касовото изпълнение на държавния бюджет и на основните показатели на консолидираната фискална програма за деветмесечието на 2019 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет, съобщават от правителствената информационна служба.  По данни от месечните отчети на първостепенните разпоредители с бюджет салдото по КФП на касова основа към месец септември 2019 г. е положително в размер на 1 264,5 млн. лв. (1,1% от прогнозния БВП) и се формира от превишение на приходите над разходите по националния бюджет в размер на 1 205,7 млн. лв. и по европейските средства в размер на 58,8 млн. лева.  Салдото по консолидираната фискална програма към юли е положително в размер на 3 223,6 млн. лв.  Постъпилите приходи, помощи и дарения по КФП към септември 2019 г. са в размер на 32 797,9 млн. лв. или 74,8% от годишните разчети. Съпоставени със същия период на предходната година приходите, помощите и даренията по КФП нарастват номинално с 3 634,3 млн. лв., в т.ч. данъчните и неданъчните приходи - с 3 224,6 млн. лв. (11,6%) и постъпленията от помощи и дарения (основно грантове по програмите и фондовете на ЕС) - с 409,7 млн. лева. Общата сума на данъчните постъпления, вкл. приходите от осигурителни вноски, възлиза на 26 096,2 млн. лв., което представлява 75,5% от планираните за годината данъчни приходи.  Приходите от преки данъци са в размер на 4 660,2 млн. лв. или 71,0% от предвидените в разчетите за годината. Приходите от косвени данъци са в размер на 12 758,7 млн. лв., което е 77,6% от разчетите за годината. Постъпленията от ДДС са в размер на 8 416,5 млн. лв. или 77,7% от планираните. Приходите от акцизи възлизат на 4 136,7 млн. лв. (77,6% от разчетените за годината). Постъпленията от мита са 172,7 млн. лв. или 72,9% от годишните разчети. Постъпленията от други данъци (вкл. имуществени и др. данъци по ЗКПО) са в размер на 927,7 млн. лв. или 79,3% изпълнение на годишните разчети. Приходите от социални и здравноосигурителни вноски са 7 749,6 млн. лв., което представлява 74,7% от разчетените за годината.  Неданъчните приходи са в размер на 4 954,9 млн. лв., което представлява 74,8% от годишните разчети.  Министерство на финансите очаква близо 3,25 млрд. лева излишък в края на юли  При неданъчните приходи се проявява базов ефект в частта на приходите по бюджета на Фонд „Сигурност на електроенергийната система“ поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда към септември 2019 г. са по-високи от постъпленията за същия период на 2018 г.  Приходите от помощи и дарения са в размер на 1 746,8 млн. лева. Разходите по КФП (вкл. вноската на Република България в бюджета на ЕС) към септември 2019 г. възлизат на 31 533,4 млн. лв., което е 68,1 % от годишните разчети. Номиналното нарастване на разходите спрямо същия период на предходната година се дължи както на извършените разходи по бюджета на Министерството на отбраната по инвестиционен проект за придобиване на нов тип боен самолет за Военновъздушните сили на Република България, така и на по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г., индексирането на пенсиите от юли 2019 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други.  Нелихвените разходи са в размер на 29 954,3 млн. лв., което представлява 67,9 % от годишните разчети. Текущите нелихвени разходи към септември 2019 г. са в размер на 25 337,8 млн. лв., капиталовите разходи (вкл. нетния прираст на държавния резерв) възлизат на 4 588,7 млн. лева. Предоставените текущи и капиталови трансфери за чужбина са в размер на 27,8 млн. лева. Лихвените плащания са в размер на 581,6 млн. лв. или 86,9 % от планираните за 2019 година. Частта от вноската на Република България в бюджета на ЕС, изплатена към 30 септември 2019 г. от централния бюджет, възлиза на 997,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година.  Размерът на фискалния резерв към 30.09.2019 г. е 10,14 млрд. лв., в т.ч. 10,12 млрд. лв. депозити на фискалния резерв в БНБ и банки и 0,02 млрд. лв. вземания от фондовете на Европейския съюз за сертифицирани разходи, аванси и други.    ", "date": "2019.11.14", "title": "Салдото по КФП към края септември 2019 г. е положително в размер на 1 264,5 млн. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402067-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%88%D0%B0%D0%BC%D0%B0%D1%80%D1%8A%D1%82,-%D0%BA%D0%BE%D0%B9%D1%82%D0%BE-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%BF%D0%BE%D0%BB%D1%83%D1%87%D0%B8%D1%85%D0%B0,-%D0%BE%D1%89%D0%B5-%D0%B7%D0%B2%D1%8A%D0%BD%D1%82%D0%B8", "text": "Гражданският кандидат за кмет на София обяви, че до седмица ще обяви новата си инициатива, която нарече „гражданска платформа” „ ” Това каза в сутрешния блок на БНТ Мая Манолова на въпрос на водещата, като визираше определението на председателя на бюджетната комисия в парламента Менда Стоянова от ГЕРБ, че бюджетът за 2020 г. бил \"пица с шунка\". По думите на Манолова „в бюджета за 2020 г. няма пари и за машинното гласуване, за да се подготвят изборите в началото на 2021 г. Властта пак ще излъже хората. От 2020 г. трябва да се гласува само с машини, без хартиени бюлетини, в секциите с над 300 души население, но машинно гласуване пак няма да се въведе, защото не са заложени пари за машини в бюджета от правителството“, обясни тя.  „ “, каза Манолова.  Тя заяви също, че шамарът, който хората са ударили на управляващите на изборите в София, още звънти. „ “, каза Мая Манолова. И това издава страх, коментира тя. За процедурата за избор на Иван Гешев за главен прокурор, която продължава с повторното гласуване във ВСС днес, Манолова посочи, че и преди кампанията, и по време на компанията за кмет е повтаряла тезата си – „че \"състезанието с един кон\" не е истинско състезание. Въпросът не е персонално в Иван Гешев. Големият въпрос не е дали той, Мая Манолова или Минчо Спасов са номинирани, не е персонален, а в незавършената съдебна реформа, която Борисов обеща, но не направи до края на мандата на г-н Цацаров.“ Премиерът да внесе законови промени за довършването й, както и за съдебен контрол върху работата на главния прокурор, призова Мая Манолова Борисов, като добави, че \"човекът, който можеше да издигне главен прокурор, бе именно Бойко Борисов, защото това е негово законово правомощие като премиер. Той избяга от отговорност и си изми ръцете, но иначе говори от името на прокуратурата, като ГЕРБ дава брифинги и обявява на тях, че ще ме съди\", каза Манолова. Тя припомни, че за обидните квалификации, които е направил за хората от Волуяк, два дни преди края на кампанията, Манолова е завела иск в съда срещу Бойко Борисов, като припомни, че премиерът в свое интервю определи хората от Волуяк като \"роми, с които Манолова правила уйдурма\" и ги набеди в участие в купуване на гласове. „ “, каза Манолова.  Попитана за нейна партия, Мая Манолова отговори: \"Няма да правя партиен проект\".   Манолова я определи като \"място за общи каузи, на което хората няма да се делят на десни и леви\". Проблемите на гражданите не са десни и леви, а са с правата им, със свободата на словото, с качеството на демокрацията, с честната бизнес-среда и достъпа до публичните ресурси, с доходите и справедливостта, подчерта Манолова. „Нашата организация ще сезира международните органи и институциите у нас за несправедливости и нарушения“, обяви още тя за бъдещия си проект, като допълни, че той ще се основава на гражданския контрол и гражданския натиск в полза на обикновените хора и решаването на техните проблеми.  Тя съобщи още, че и два пъти в месеца заедно с други юристи ще предоставя безплатна правна консултация, чрез адвокатската си кантора, за граждани и ще продължи да се бори за техните интереси и права. Манолова обясни също, че тя и екипът й са внесли жалба до ВАС чрез ОИК с 14 класьора доказателства за манипулации на вота и злоупотреба с изборните книжа и гласа на гражданите.  Според Манолова има 4 вида злоупотреби, описани в доказателствата и добави, че в интернет екипът й започна петиция за касиране на вота с пет искания за промени в изборните правила. От една страна проблем са изборните списъци, от които над 100 хиляди души са изчезнали между двата тура, а властта е нарекла това \"техническа грешка\", посочи Манолова.  Тя призова за въвеждане на активна регистрация, за да се изчистят изборните списъци от \"мъртви души\", като припомни, че за 500 хиляди \"мъртви души\" е признал самият шеф на \"Информационно обслужване\".  Втората група нарушения са в изборните протоколи, които са поправяни и манипулирани, като оригиналите са различни от тези, публикувани в сайта на ЦИК. Тя посочи, че има редактиране, задраскване, поправяне, протоколи без фабрични номера, подменени протоколи в 60% от секциите, според проверката направена от екипа й. Само в ромските секции няма грешки в протоколите, 90% от тях избраха г-жа Фандъкова за кмет и гласуваха за властта. Хората, които живеят най-бедно и са с най-ниско образование, тоест, подкрепиха властта, каза тя.  Третата група нарушения тя очерта в огромния брой недействителни бюлетини, чиито процент е много над средния за ЕС - над 15% са те у нас, а средният процент за ЕС е 2-3%.  Като четвърта група нарушения Манолова посочи организацията на изборния процес, купуването на гласове, корпоративния вот, вписването на над 7000 души, от страни в ЕС, които уж са подали декларации, че ще гласуват, а реално гласували са едва 44 души. Манолова не отрече, на въпрос на водещата, че от името на тези хора вероятно е гласувано, без те да знаят.  Тя се обяви и за ясни правила за екзит-половете и тяхното обявяване. „Цял ден, в деня на вота, социологически агенции и медии обявяваха фалшиви данни за 12-14-16% разлика между кандидатите и това отказа хората да отидат да гласуват“, каза Манолова, като допълни, че разликата реално е била 4% и тя и екипът й ще настояват за въвеждането на ясни правила и санкции за подобна манипулация срещу гражданите.    ", "date": "2019.11.14", "title": "Мая Манолова: Шамарът, който управляващите получиха, още звънти!"}
{"url": "http://www.classa.bg/%D1%81%D0%B2%D1%8F%D1%82/item/402068-%D1%82%D1%80%D1%8A%D0%BC%D0%BF-%D0%B0%D0%B7-%D1%81%D1%8A%D0%BC-%D0%B3%D0%BE%D0%BB%D1%8F%D0%BC-%D1%84%D0%B5%D0%BD-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B5%D0%B2%D1%80%D0%BE%D0%BF%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BB%D0%B0%D1%89%D0%B0-%D0%BF%D0%BE%D0%B2%D0%B5%D1%87%D0%B5-%D0%B7%D0%B0-%D1%81%D0%B8%D1%80%D0%B8%D1%8F", "text": "Закупуването от страна на Турция на руски противовъздушни системи е голямо предизвикателство, заяви американският президент. Той обаче изрази оптимизъм въпросът да бъде разрешен. Европа трябва да плаща по-висока цена за задържането на сирийските бежанци, защото в момента Турция плаща почти всичко. Това заяви американският президент Доналд Тръмп по време на съвместна пресконференция с турския президент Реджеп Ердоган във Вашингтон.  \"Аз съм голям фен на президента Ердоган и зная, че е сложно, но прекратяването на огъня в Сирия се поддържа\", каза Тръмп.  Закупуването от страна на Турция на руски противовъздушни системи е голямо предизвикателство, заяви американският президент. Той обаче изрази оптимизъм въпросът да бъде разрешен. И съобщи, че е било постигнато споразумение с Турция високопоставени представители на двете страни да продължат да обсъждат въпроса за руските комплекси С-400.  Турция остава привързана към постигнатото със САЩ споразумение за трайно разрешение на сирийската криза, каза Ердоган. И добави, че противоречията във връзка с турското участие в програмата за самолетите Ф-35 и закупуването на руските противовъздушни комплекси могат да се разрешат само чрез диалог. Той посочи, че Турция може да закупи и системите „Пейтриът“, ако получи предложението, което иска.  „На едно мнение сме по въпросите за развиването на турското-американските отношение на здрава основа и задълбочаване на нашето сътрудничество. Решени сме да отворим по подходящ начин нова страница в нашето трайно съюзничество“, каза Ердоган.  Тръмп изтъкна напредъка в търговските преговори между двете страни, като изрази очакване за по-голямо отваряне на турската икономика.  Турският президент пък подчерта общата борба срещу тероризма и съобщи, че въпросът за екстрадицията на проповедника Фетхуллах Гюлен отново е бил поставен по време на срещата. Според турския лидер атаките на кюрдските сили в Сирия целят да разрушат постигнатото с Вашингтон споразумение.  Като хвърлящо дълбока сянка върху отношенията между двете Анкара и Вашингтон определи Ердоган приетото от Конгреса решение за признаване на арменския геноцид. Той отново отправи предложение за създаване на съвместна комисия с участие на арменски историци по въпроса.  Доналд Тръмп нарече започналите изслушвания за негов импийчмънт „позор“ и обеща утре да публикува запис на разговора си с украинския президент от април. Разговори между двамата лидери от юли са в основата на стартиралата процедура за отстраняване на американския лидер, пише Си Ен Ен.    ", "date": "2019.11.14", "title": "Тръмп: Аз съм голям фен на президента Ердоган! Европа трябва да плаща повече за Сирия"}
{"url": "http://www.classa.bg/%D1%81%D0%B2%D1%8F%D1%82/item/402069-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D1%81%D0%B5%D0%B3%D0%B0-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D1%81%D0%B2%D0%BE%D0%B9-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80", "text": "Говорителят на новоизбраната Европейска комисия потвърди, че е получил уведомително писмо от британския премиер Борис Джонсън Британското правителство е писало до следващия председател на ЕС Урсула фон дер Лайен, за да я информира, че няма да номинира евркомисар за екипа ѝ преди изборите на Острова на 12 декември, съобщава БНР.  Говорителят на новоизбраната Европейска комисия Ерик Мамер потвърди, че е получил писмо от британския премиер Борис Джонсън, в което той я уведомява за това.  „Потвърдихме пред ЕС, че предизборните правила посочват, че Великобритания обикновено не прави номинации за международни назначение в този период“, заяви днес представител на британските власти.  Отделно източници от ЕС заявиха пред АФП, че правните рамки допускат следващата ЕК да започне работа без британски комисар.  Комисията на Фон дер Лайен се надява да започне работа от 1 декември, след като не успя да направи това на 1 ноември заради отхвърлените от Европарламента кандидат-комисари от Франция, Унгария и Румъния.   \r\n  ", "date": "2019.11.14", "title": "Великобритания засега остава без свой еврокомисар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402070-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-%D0%BE%D1%82-%D1%86%D0%B8%D1%80%D0%BA-%D0%BA%D1%8A%D0%BC-%D1%82%D0%B5%D0%B0%D1%82%D1%8A%D1%80-%D0%BD%D0%B0-%D0%B0%D0%B1%D1%81%D1%83%D1%80%D0%B4%D0%B0-%D0%BD%D0%B8%D0%BC%D0%B0-%D1%82%D0%BE%D0%B2%D0%B0-%D0%B5-%D0%BA%D1%80%D0%B0%D1%8F%D1%82", "text": "Нещо тежко и опасно става в националното ръководство на БСП. Нинова и Добрев заедно с пригласящите им празнодумци безпаметно са се вживели с манията си за величие и със синдрома на „всичко започва от нас“. Те не грешат и не признават никакви грешки. Всичко направено след тяхното възкачване на върха, е обновление, подмладяване, движение на напред, пробив в местната власт, движение във вярна посока. Когато им показват фактите, те повтарят едни и същи предварително написани реплики, чийто смисъл в крайна сметка е в парадокса „толкова по-зле за фактите“. Това обаче са симптоми на сериозна болест у политици, вживели се до крайност в собствената си непогрешимост и в желанието си да спасят кожите и властта, в която са се вкопчили. Те панически виждат, че циркът, с който смятаха, че ще забавляват ахналата в изумление и възхищение членска маса на БСП, не само е уморен и отпаднал, а и артистите все повече падат върху твърдия манеж на реалността, при което или крак ще счупят, или ръка, или глава. И толкова са омръзнали със своето бездарие на публиката, вече дори не я разсмиват и забавляват. Някой сега ги е посъветвал да се пренесат в театъра на абсурда. И коя пиеса играят? Като получиха някакво просветление, че все пак реалните резултати от местните избори не отговарят нито на заявените цели, нито на очакванията, нито дори на повтаряните няколко дни след тях думи и хвалби, те решиха да изместят вниманието от аритметиката и да го насочат малко от малко върху политиката. Сетиха се, че биха могли да се оправдаят с фалшификации, насилия, купуване на гласове, лошо законодателство. И побързаха да покажат загриженост, та дано им повярват, че вината за провала не е в тях, а във властта и особено в така наречената „вътрешна опозиция“. Театърът на абсурда може да не създава рискове за физическо оцеляване, но пък изисква умни, подготвени, интелигентни режисьори и актьори. А наличните изпълнители, способни да дадат сценичен живот на намеренията на Нинова и Добрев, са политически неграмотни, неподготвени, користни, повърхностни. А и не знаят какви точно ангажименти са поемали поръчителите, за да внимават да не се престарават и преиграват. Защото те вместо да си изпишат веждите, вадят собствените си очи. Провалите следват един след друг. Такъв е случаят във Варна, за който много се говори, а и аз писах няколко пъти. Избраните съветници измежду кандидатите на Нинова и Добрев побързаха да заявят лоялността си към покровителите си и да помогнат намерията им във Варна да се осъществят безпроблемно. И толкова се увлякоха в това си желание, че седем от осемтте измежду тях подкрепиха кандидата на ГЕРБ за председател на Общинския съвет. За да не сгрешат случайно, над тях зорко бдеше т. нар. Пилето, а всъщност народният представител от „БСП за България“ Иван Иванов. Тези господа нито издигнаха своя кандидатура, нито направиха изявление по отношение предложените от други партии и коалиции. Те просто гласуваха за ГЕРБ. Че как иначе: двама от тях са бивши членове на тази партия, при това активисти, един преди това е бил в НДСВ. Самото Пиле е привнесено и насадено в БСП от Добрев. Като се разшумя тази позорна и предателска история, се сетиха да я опровергават. Дори десните партии се чудят какво става и откъде се излюпиха тези странни тела, та чак толкова да сервилничат пред ГЕРБ. Не се ли виждат, не мислят ли с главите си, та се опозоряват. Хайде, за тях не ми е жал, още повече че цели четири години ще им се смеят и ще се глумят над тях. Но те позорят цялата организация на БСП? След като два дена всички медии разтръбиха случая и показаха докъде може да стигне политическия слугинаж и блюдолизнечене, очевидно от „Позитано“ са им дръпнали ушите и сега се опитват да се разграничат от градското ръководство, поискало оставката на председателя на НС и заместника му. Декларацията им охотно е поместена на сайта на НС на БСП, докато решението на Градския съвет за искане оставката на Ннинова и Добрев все едно че го няма. Тези хубостници не били присъствали на заседанието, макар че са поканени. Не били съгласни с решението, понеже не било легитимно, щом като те не са присъствали. Тези персони не присъстват и на събирането на градския актив, на което много от изказващите искат изключването им от партията и отзоваването на депутата Иванов-Пилето от Народното събрание. На всичко отгоре отиват на първото заседание на Общинския съвет, без да получат пълномощия и указания какво да говорят и как да действат от ръководството на градския съвет. Всичко това е не само със знанието на висшето партийно ръководство, но и по негови специални указания. Такова нещо във Варна никога преди не се е случвало! Театърът на абсурда, който на „Позитано“ играят заедно със статисти от рода на протежетата им във Варна, е пошъл, глупав, грозен и развратен. Очевидно Корнелия Нинова не си дава сметка какво е станало, става и ще стане. Амбицията й дотолкова я заслепява, че в умопомрачението е готова на всичко, за да запази властта си. Тази й болестна амбиция погубва партията. Нинова все още смята, че е нейна любимка и че срещу нея е само една група в Националния съвет, която лично тя определи като „вътрешна опозиция“. Тази опозиция й завижда и мечтае за реванш. Ако беше толкова просто и елементарно, нямаше да се създаде такова огромно напрежение не само във Варна, но и в цялата партия. То е знак, че в БСП протичат разрушителни процеси, на които трудно ще удържи, за да се съхрани цялостта й. По тази толкова сериозна причина и за да се снеме или поне намали напрежението, Нинова и Добрев да се оттеглят от ръководството. На тяхно място то да избере човек, който поне да спре тези опасни процеси. Националният съвет е длъжен да си даде сметка какво става и да прекрати разпада. И да сложи край на абсурда! За да не дойде краят на самата БСП!  ", "date": "2019.11.14", "title": "\"Позитано-20\" - от цирк към театър на абсурда! Нима това е краят?"}
{"url": "http://www.classa.bg/%D1%81%D0%B2%D1%8F%D1%82/item/402071-%D0%BD%D0%B0%D1%80%D0%BA%D0%BE%D1%84%D1%8E%D1%80%D0%B5%D1%80-%D1%86%D1%8F%D0%BB%D0%B0%D1%82%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D0%B0%D1%80%D0%BC%D0%B8%D1%8F-%D0%BE%D1%82-%D1%85%D0%B8%D1%82%D0%BB%D0%B5%D1%80-%D0%B4%D0%BE-%D1%85%D0%B8%D1%82%D0%BB%D0%B5%D1%80%D1%8E%D0%B3%D0%B5%D0%BD%D0%B4,-%D1%81%D0%B5-%D0%B4%D1%80%D1%83%D1%81%D0%B0", "text": "Това сензационно заключение се съдържа в книгата на германския журналист Норман Олер \"Тотално опиянение. Третият райх на наркотици\", преведена на 18 езика. Пет години авторът работи с архивни документи, доказващи зависимостта на нацистите от метамфетамин и морфин. Западните експерти вече наричат работата на Олер „уникално историческо проучване“. Татул  за нищо В книгата на Олер се хвърля нов поглед към проблем, който изглеждаше проучен подробно. Историците са писали, например, за пристрастяването на немския райхсмаршал Гьоринг: той се е пристрастил към обезболяващите през 1923 г., когато получава куршум в слабините си по време на неуспешния Бирен пуч в Мюнхен. И с времето, докато нацистите идват на власт, той се превръща в истински морфинист. Известно е, че през 1943 г., под въздействието на наркотици, Гьоринг забравя да изпълни заповедта на фюрера за непрекъснато снабдяване на армията на генерал Паулус близо до Сталинград. Вторият човек в Райха е “надрусан” в момента на ареста му на 8 май 1945 г. В очакване на Нюрнбергския трибунал той преминава курс на лечение.     Заслугата на 49-годишния германски журналист е, че той вижда системата зад отделните факти. Проучването на Норман Олер променя идеята за \"мощта и доблестта\" на нацистите. Във Федералния архив авторът намира многобройни записи на д-р Теодор Морел, личния лекар на Хитлер, който по-рано е споменаван като второстепенен персонаж в повечето изследвания върху фюрера. Междувременно, в близост до Хитлер, той е наречен „властелинът на инжекциите на Третия райх“. След Първата световна война победената Ваймарска република се превръща в \"глобален търговец\" на кокаин и хероин. Вярно, кокаинът е забранен в Германия през 1924 г., но това само стимулира търсенето. Три години по-късно употребата му достига безпрецедентни размери. Освен това фармацевтите съвсем законно предписват опиати за лечение на несериозни заболявания, а наркодилърите поддържат ниски цени: доза кокаин в долари струва около десет цента. Точно по това време писателят Клаус Ман горчиво казва: „Имахме страховита армия, сега имаме страховити извращения“. И през 1936 г. д-р Фриц Хаушилд от фирма “Темлер” разбира, че амфетамин-бензендринът допринася за успеха на американците на олимпийските игри в Берлин. Немският химик започва да разработва свой собствен наркотик, година по-късно патентова вече споменатия “Первитин” - метамфетамин. В Германия се продава толкова свободно, колкото хляба. Война без сън Използването на “Первитин” е оправдано от факта, че той уж дава на „много граждани енергия и издръжливост, което им позволява бързо да възстановят държава, която се бори за оцеляване“. Лекарството се съдържа дори в шоколадовите бонбони. Студентите го вземат преди изпити, домакините го вземат за облекчаване на депресията. И с началото на Втората световна война той намира активна употреба в армията. Тогавашният новобранец Хайнрих Бьол, който е удостоен с Нобелова награда за литература през 1972 г., пише на родителите си: „Трябва да разберете, че в бъдеще ще ви пиша само на всеки 2-4 дни. Днес пиша да ви помоля да ми изпратите Первитин! \" Германското висше командване приема наркотика като неразделна част от военните действия. В крайна сметка Первитин прави съня ненужен. Д-р Ранке, директор на Института по обща и отбранителна физиология, който също се пристрастява към наркотиците, казва , че може да работи под въздействието на Первитин по 50 часа, без да се чувства уморен. Разбира се, официалната пропаганда премълчава факта, че Первитин е много пристрастяващ и предизвиква психични разстройства, халюцинации, нарушения на съня, повръщане и стомашни язви. За ръководството на Третия райх войниците са просто пушечно месо. Наркотиците ги правят по-агресивни в битка и най-важното - лишени от страх - естествен механизъм на самозащита. Някои войници, чувствайки се превъзбудени, се тревожат, че никога повече няма да могат да спят. По време на почивките между приемането на лекарството обаче започва болезнено изтрезняване. Дори нацистките медицински служители стават все по-наясно с рисковете от Первитина - изпитанията показват, че уменията за критично мислене на войниците намаляват, колкото по-дълго остават будни. Но дори след като широката продажба на наркотици е ограничена през април 1940 г., германското върховно командване издава т. нар. „Указ за стимулантите“, нареждайки производството на 35 милиона таблетки за военна употреба. Ефектите от наркотиците са изпитвани върху затворници в концентрационните лагери. Нацистите тъпчат затворниците с хапчета, принуждавайки ги да носят торби с камъни - колко дълго нещастните могат да работят под въздействието на отровата. „ Властелинът  на инжекциите на  Т ретия райх“. Много от архивните записи, с които е работил Олер, принадлежат на д-р Теодор Морел. Преди да стане личен лекар на Фюрера през 1936 г., той специализира дерматология и лечение на полово предавани болести. Но той преуспява в друга област, твърдо “закачайки\" пациента си към наркотиците. Според него по време на войната той редовно е инжектирал метамфетамин на Хитлер. Фюрерът също е пристрастен към инжекции с оксикодон, които получава няколко пъти на ден. Един от документите, обнародван от Олер, показва, че от юли до октомври 1944 г. Хитлер е употребявал кокаин 50 пъти. И е спрял да го приема след предозиране ... Морел е давал на Фюрера и стероиди, които се произвеждаха в немски фармацевтични фабрики от труповете на мъртви животни. През деветте години от „лечението“ на Хитлер се смята, че Морел е дал на пациента си между 28 и 90 различни лекарства. В същото време малцина в Германия подозират, че лидерът им злоупотребява с наркотици. В Третия райх той се възприема като „стандарт на здрав ариец“. Подробните доклади на Морел относно медицинските процедури на Фюрера убедително опровергават този мит. Очевидно лекарят се е застраховал, в случай че се случи нещо с „пациент А“ ... С течение на годините фюрерът разчита все повече на инжекциите на Морел. Една нощ през 1943 г. Хитлер се събужда от силна болка в стомаха. Знаейки, че на следващия ден трябва да се срещне с италианския диктатор Мусолини, Морел дава на Хитлер първата доза от лекарство, което е два пъти по-силно от морфина ... Това лекарство, разработено от него, се продава в цяла Европа. Стотици милиони хапчета са поръчани от СС, близо милиард от нацистките съюзници. До 1943 г. Морел се превръща в монополист на наркотиците и никой не можеше да го спре. „Фюрерът ми позволи да правя всичко“, пише той до здравния отдел на Третия райх. „Ако взема и изпитам лекарството, а след това го използвам в щаб-квартирата на фюрера и го направя успешно, то може да се използва и другаде в Германия и вече не се нуждае от разрешение”. Докторът съзнателно ли е превърнал Хитлер в наркоман? \"Не мисля, че това е било умишлено. Те се разбират много добре. Морел харесва да бие инжекции, а Хитлер обича да му бият инжекции. Не харесва хапчета заради слабия си стомах и иска бърз ефект от инжекциите”, коментира Олер. Съвременниците на Хитлер си припомнят как той, често напускайки конферентната зала изтощен и измъчен, се връща енергичен и свеж няколко минути по-късно. Сякаш се е родил отново... „ Дъвка“ за обречените Две трети от тези, които са приемали кристален метамфетамин в продължение на три години, впоследствие страдат от психоза. При войниците се появяват психотични странични ефекти, необходимостта от постоянно увеличаване на дозировката. Дори юношите новобранци получават метамфетамини и са изпращани на фронта. Фармаколозите на “Луфтвафе” изпитват опасни смеси върху пилоти. И в самия край на войната германският флот разработва подводница, предназначена за един човек. Фантастичният план на нацистите е, че такива лодки ще си проправят път до устието на Темза. Те са в състояние да бъдат използвани, единствено ако моряците са в състояние да останат будни няколко последователни дни. Затова д-р Герхард Ожеховски, главният фармаколог на висшето военноморско командване в Балтика, започва разработването на ново лекарство - кокаинова дъвка. Източникът от нацисткия флот по-късно признава, че в последните месеци на войната членове на Хитлеровата младеж (Хитлерюгенд) са били натоварвани в такива мини-подводници и изпращани в морето с пакети кокаинова дъвка. „Това е безумно и ужасно - казва Олер. “Дори Морел е шокиран от това. Той никога не е чувал подобно нещо”. Младите морски пехотинци, затворени в метални кутии и отрязани от външния свят, без да спят по седем дни, започват да страдат от психопатия, докарват си неизлечими заболявания. Дъвката се превръща в най-твърдата дрога, която германските войници някога са приемали. Ефектът ѝ беше изпитван в концентрационния лагер Заксенхаузен: затворниците трябва да ходят и да дъвчат дъвката, докато не паднат... Краят на \"пациент А\" и на неговия лекар Последните дни на Третия райх, пише авторът, са белязани от \"комбинация от делириум и изтощение\". През януари 1945 г., когато съветските войски навлизат в решаващата фаза на настъплението, Хитлер е прехвърлен в подземен бункер под Райхсканцеларията. В този момент той трудно може да заспи или да се концентрира, като редовно получава инжекции за болезнен запек и спазми. На 17 април 1945 г. той уволнява верния си лекар и се самоубива две седмици по-късно. А какво се случва с Морел? Той беше заловен. И през 1947 г. американците, които не могат да получат полезна информация от него, изпращат лекаря в Мюнхен. Там парцалив и бос е прибран направо от улицата от медицинска сестра от Червения кръст. Тя го води до болницата в Тегернзе, където най-влиятелният и богат лекар в Германия, „властелинът на инжекциите на Третия райх“, умира година по-късно.    ", "date": "2019.11.14", "title": "Наркофюрер: Цялата германска армия - от Хитлер до Хитлерюгенд, се друса"}
{"url": "http://www.classa.bg/%D1%81%D0%B2%D1%8F%D1%82/item/402072-eu-reporter-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D0%B2%D1%80%D1%8A%D1%89%D0%B0-%D0%BE%D0%B1%D1%80%D0%B0%D1%82%D0%BD%D0%BE-%D0%B1%D0%BE%D0%B9%D1%86%D0%B8-%D0%BD%D0%B0-%D0%B8%D0%B4%D0%B8%D0%BB-%D0%B2-%D0%B5%D0%B2%D1%80%D0%BE%D0%BF%D0%B0", "text": "В понеделник, Турция започна да връща обратно бойци на ИДИЛ в Европа, както обеща миналата седмица. Европа трябва да поеме отговорност за своите бойци от ИДИЛ. Американският президент Тръмп е прав за това. Както турският министър на вътрешните работи каза миналата седмица, Турция не е хотел за чуждестранни терористи. Европейските джихадисти са проблем на Европа.   Това, което е интересно обаче, е, че Турция освобождава бойци на ИДИЛ от региона. Но не и когато става въпрос за европейските джихадисти. С последното си действие, Турция иска да накаже Европа. Ердоган знае, че това е нещото, от което Европа се бои най-много. Не е приоритет за Ердоган да съди бойци на Ислямска Държава. Но да ядоса европейците, да, това вече е друга история. Това развитие ни напомня, че Западна Европа има голям проблем. Доказателствата от военни зони най-вероятно няма да издържат в съда, което означава, че в някои случаи властите ще трябва да пускат на свобода бойци на ИДИЛ, които все още имат европейско гражданство. Това е кошмар за Европа. Също така, това трябва да напомни на френския президент Макрон, че Франция, не Босна, е най-голямата джихадистка сила в Европа. Макрон нарече Босна джихадистка бомба в това нещастно интервю за Икономист, но всъщност Франция е истинският проблем. Няма друга европейска държава с толкова много джихадисти в Близкия Изток. В понеделник, гръцки боец на ИДИЛ, чието гражданство вече е било отнето, не беше допуснат да влезе обратно в Гърция. Ще виждаме това доста често през следващите седмици. Ситуацията ще повдигне правни въпроси за лица без гражданство, което прави връщането на бойци на ИДИЛ също така и въпрос на правата на човека. Ивета Чернева, автор/съ-автор на четири книги в сферата на сигурността, човешките права и международните отношения", "date": "2019.11.14", "title": "EU Reporter: Турция започна да връща обратно бойци на ИДИЛ в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402073-%D0%BC%D0%B0%D1%85%D0%B0%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F-%D0%BE%D1%82-%D1%89%D0%B0%D1%82", "text": "Около 1650 пенсионери, които работят в държавната администрация ще освободят креслата си от Нова година. В Закона за държавния бюджет за догодина е включен текст, според който хората след пенсионна възраст няма да могат да са на държавен пост.     Информационните и комуникационните системи на МВР са застрашени от блокиране заради наредбата, предупреждават от синдиката на МВР. „Пускат се разни митове и легенди, че там 90% са пенсионери, имаме достатъчно добри специалисти и считам, че ще намерим такива, които ще заместят хората в компютърните ни отдели”, посочи Стефан Балабанов, зам.-шеф на МВР. „Това са хора, които получава пенсия от бюджета на държавата и отново получават заплата от бюджета на държавата, те заемат по-високи позиции, за които има много млади хора, които трябва да бъдат стимулирани да работят в държавната система”, заяви Менда Стоянова, шеф на бюджетната комисия в НС.", "date": "2019.11.14", "title": "Махат пенсионерите в държавната администрация от щат"}
{"url": "http://www.classa.bg/%D1%81%D0%B2%D1%8F%D1%82/item/402056-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%80%D0%B0%D0%B7%D0%B1%D0%B8-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0-%D0%BA%D0%BB%D0%B5%D1%82%D0%BA%D0%B0-%D0%BD%D0%B0-%D0%B8%D0%B4", "text": "Трима заподозрени, заклели се във вярност на Ислямска държава, бяха задържани по време на мащабен антитерористичен рейд близо до Франкфурт. Властите твърдят, че са осуетили голяма терористична атака, включваща експлозиви и огнестрелни оръжия. Над 170 полицаи, включително членове на SEK - елитен полицейски екип за борба с тероризма, нахлуха в три апартамента в град Офенбах-ам-Майн във вторник вечерта. Основният заподозрян е 24-годишен германец с македонски произход, докато неговите съучастници - двама турци на 22 и 21 години, бяха заловени по време на отделни арести в същия град. Основният заподозрян е бил смущаващо близо в подготовката на нападение, заяви държавният прокурор във Франкфурт. Той вече се бил снабдил с части за производство на домашно направени експлозиви и се е опитал да купи оръжия в „тъмната мрежа\", част от интернет, често използвана за нелегален бизнес. Мъжете, израснали заедно в Офенбах, изглежда са планирали нападение в района на Рейн-Майн. Те имали за цел да убият „колкото се може повече хора от така наречените неверници\", каза Наджа Нисен, говорител на прокуратурата. Въпреки че все още не е известно дали са избрали конкретна цел, полицейската намеса „се проведе точно навреме, за да предотврати конкретна заплаха\". Властите успяха да издирят заподозрените, след като получиха сведения от свидетели, които ги видели да се кълнат във вярност на Ислямска държава (ИД). Един от арестуваните има роднина, пътувала до Сирия, за да се присъедини към ИД, съобщи Die Welt. Германия е нащрек в отговор на засилената заплаха от тероризъм. През 2016 г. страната претърпя най-смъртоносната си атака, когато 23-годишен тунизиец навлезе с отвлечен камион на коледен пазар в Берлин, при което загинаха 12 души. Набезите идват само ден след като Турция обяви, че ще започне да изпраща европейски бойци от ИД в страните, от които са дошли. Германия очаква пристигането на 10 мъже, жени и деца, всички с връзки към терористичната група. Така наречената репатриация предизвика разгорещен дебат дали да се приемат обратно пленените бойци или не. По-рано през април Берлин прие закон за отнемане на германското гражданство на лицата с двойно гражданство, били се в чужбина за известни терористични групи. Междувременно онези, които могат да докажат своето гражданство, имат право на връщане, заяви правителството в понеделник, но заподозрените могат да бъдат подложени на съд след пристигането си у дома.", "date": "2019.11.14", "title": "Германската полиция разби нелегална клетка на ИД"}
{"url": "http://www.classa.bg/%D1%81%D0%B2%D1%8F%D1%82/item/402057-%D0%BD%D0%B0%D0%B9-%D0%BB%D0%BE%D1%88%D0%B8%D1%8F%D1%82-%D0%BA%D0%BE%D1%88%D0%BC%D0%B0%D1%80-%D0%B7%D0%B0-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F", "text": "Списание National Interest твърди, че потенциалната продажба на американски ядрени подводници на съюзници може да се превърне в „кошмар за Русия и Китай\". Военните анализатори казват, че тази мрачна перспектива е преувеличение.   Изпълнителният редактор на изданието от Вашингтон, Хари Дж. Казианис наскоро публикува статия, разкриваща кое ще стане \"най-лошият кошмар на Китай и Русия.\" В нея той пусна в съзнанието на лицата, вземащи решения в Пентагона, идеята за лизинговане на 12 атакуващи подводници, клас Вирджиния, на Австралия и други съюзници. Казианис написа, че подобен ход ще позволи на Вашингтон да намали въздействието на „мащабното изграждане на военноморски сили в Китай\", като същевременно ще превърне мрежите на Пекин за предотвратяване на достъп / зона за отказ в Тихия океан, в остарели. Любопитното е, че Русия се появи само в заглавието, за да грабне вниманието и повече не е споменавана в статията. Също така си струва да се отбележи, че никой от американските военни представители досега публично не е споменавал за продажба на високотехнологично оръжие на чужда държава. Руските военни анализатори имат за какво да разсъждават по такава възможност. Ако сценарият, описан в National Interest, бъде реализиран някога, той, разбира се, ще промени значително баланса на силите в полза на Запада в Азиатско-Тихоокеанския регион, „но да се каже, че това би било някаква катастрофа за Китай е голямо преувеличение \", заяви Михаил Ходаренок, полковник от ПВО и военен анализатор. Китайският флот се изгражда в толкова впечатляващ болшевишки стил, че ще стане най-силната морска сила не само в Тихия океан, но и в целия свят в обозримо бъдеще. Няма да изплашат китайците 10 или 12 подводници - това ще ги настрои само в състезателен режим. Пекин ще трябва да преразгледа програмите си за корабостроене и да ускори работата в корабостроителниците, за да отговори на новото предизвикателство, но страната има „всичко, за да постигне това\", увери той. Американците, които ще се разделят с цяла дузина от най-новите си ядрени подводници, също са под въпрос, тъй като „това ще отслаби сериозно американския флот. Всъщност това означава съкращаването на тяхната флотилия от клас Вирджиния с една трета\", посочи Ходаренок. Ако Австралия получи няколко подводници, това няма да е голямо нещо за Русия поради чисто географски причини, заяви Владимир Батюк, старши научен сътрудник в Института на САЩ и Канада. В крайна сметка разстоянието между двете страни е 10 000 км.   „Не съм чувал за никой от плановете на Австралия да провежда военноморски операции в близост до руските води. Това може да се превърне в проблем за Китай, но не и за Русия. \" Освен Австралия, Батюк каза, че не може да мисли за други страни, разположени в близост до руските граници, които биха могли да закупят или дори да наемат американските подводници. „Най-близките съюзници на САЩ от НАТО не харчат много за отбрана и това вече предизвика раздор в блока. Тези, които отговарят на 2-процентовата цел от БВП, поставена от Доналд Тръмп, са Полша и Естония. Малко вероятно е те да намерят достатъчно пари, за да получат ядрена подводница \", аргументира се той.", "date": "2019.11.14", "title": "Най-лошият кошмар за Китай и Русия?"}
{"url": "http://www.classa.bg/%D1%81%D0%B2%D1%8F%D1%82/item/402058-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%B2-%D0%B1%D0%BE%D0%BB%D0%B8%D0%B2%D0%B8%D1%8F-%D1%81%D0%BB%D0%B5%D0%B4%D0%B2%D0%B0%D1%82-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%BD%D0%B0-%E2%80%9E%D1%86%D0%B2%D0%B5%D1%82%D0%BD%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%E2%80%9C-%D0%B2-%D1%81%D1%8A%D1%80%D0%B1%D0%B8%D1%8F", "text": "От твърдението за „откраднати\" избори до опозиционерите, изгарящи бюлетини и принудителната оставка на президента Ево Моралес, събитията в Боливия следват сценария на първата „цветна революция\" в Сърбия.   Политик, критичен към Вашингтон, се стреми към преизбиране и печели вота на първия тур по съществуващите правила. Опозиционните партии плачат и изискват балотаж, само за да атакуват избирателните секции и да изгорят бюлетините, което прави невъзможно точното преброяване. Тогава техните искания ескалират: \"диктаторът\" трябва да подаде оставка без нов вот, \"властта на хората\" по улиците го изисква. Да, това е Боливия в началото на ноември 2019 г. Но си спомням, че това беше и Сърбия, в началото на октомври 2000 г. - тогава, когато тя все още беше известна като Югославия. Една или две прилики би било съвпадение, но този вид зловещо припокриване сочи нещо повече. Особено когато случилото се в Сърбия по-късно ще бъде определено като първият случай на „цветна революция\". Има две конкуриращи се повествования, когато става дума за прокуждането на Моралес. Едното е това което масовите медии наричат демократичен триумф на боливийския народ срещу егоистичен политик, който отказва да напусне властта след 14 години. Интересно е, че това е нещо, по което президентът на САЩ Доналд Тръмп и CNN - обикновено противоречащи си помежду си - напълно се съгласяват. Междувременно гласовете, главно от политическата левица, го заклеймяват като „държавен преврат, организиран или подкрепен от САЩ, вероятно с цел да завземат огромните минерални ресурси на Боливия и да заздравят властта на Вашингтон над Латинска Америка\". „Възстановяването на демокрацията\" беше и мотото, съпътстващо опитите на САЩ - досега неуспешни - да инсталира на власт във Венецуела неизбран опозиционен политик. Онези от вас с по-отдавнашни спомени може да помнят, че събитията през октомври 2000 г. в Сърбия също включваха непопулярен опозиционен лидер на коалиция, принудително събрана от американските дипломати. Също протестите бяха обрисувани като спонтанни и масови - докато не свършиха, и медиите се почувстваха свободни да разкрият ролята на операторите на ЦРУ, на Националния фонд за демокрация (NED) и техните „куфари с пари\". Четири години по-късно Guardian беше достатъчно уверен да заяви в заглавие, че става въпрос за „кампания на САЩ зад сътресенията в Киев\", описвайки „Оранжевата революция\" в Украйна.   „Операцията – инженеринг на демокрация чрез урните и гражданско неподчинение - сега е толкова гладка, че методите са прераснали в модел за спечелване на избори на други народи\", пише Иън Трайнор, като дори отбелязва, че е разработена и въведена преди това в Белград. Едно от имената, споменати от Трайнор, е Майкъл Козак, американски дипломат, който се опита да повтори рецептата за \"цветна революция\" в Беларус. Днес Козак изпълнява функциите на помощник-секретар в Бюрото по въпросите на Западното полукълбо - портфолиото на Държавния департамент, което включва Боливия. Ето го и Козак на 21 октомври, който обвинява Боливия в липсата на „доверие и прозрачност\" в процеса на преброяване на гласовете и изисква да се спазва „волята на боливийския народ.\" Какво наистина забележително съвпадение! След това е Джанис Ваза, виден боливийски опозиционен активист, който е обучен в САЩ от екип, наречен Център за приложни ненасилни действия и стратегии (CANVAS). Въпреки безобидно звучащото име, това е сенчеста организация, ръководена от бившите членове на Otpor - група от решаващо значение за революцията през 2000 г. в Сърбия - професионални революционери, работещи с американската дълбока държава по целия свят. „Революцията\" в крайна сметка достави на Сърбия всичко, освен демокрация. Вместо това тя бе обсебена от корумпирана олигархия и напълно безсмислени избори, където гласовете се купуват и продават, а мъртвите гласуват с тревожна редовност. И правителството, и опозицията станаха агенти на чужди сили, правейки изборите безсмислени - каква е ползата, когато в крайна сметка посолството на САЩ решава кой ще бъде овластен? Това очевидно не е „демокрация\". Цветните революции са злонамерена манипулация на истинското недоволство, голяма лъжа, която отравя кладенеца на цялата политическа система - може би трайно. Всяка държава, която е трябвало да се справи с някоя, независимо дали е успешна, се е оказала повредена по някакъв начин. Медийните разкази играят решаваща роля в цветните революции. В това има слоеве ирония, като се има предвид, че самият Тръмп е въвлечен във война с медиите у дома, срещу критици, които използват същия език на демокрацията и правата на човека, за да оспорят собствената му легитимност. Те стигат дотам, че призовават военните да го отстранят от власт - както Боливийската армия просто направи с Моралес - всичко това в името на „нашата демокрация\", разбира се.", "date": "2019.11.14", "title": "Събитията в Боливия следват сценария на „цветната революция“ в Сърбия"}
{"url": "http://www.classa.bg/%D1%81%D0%B2%D1%8F%D1%82/item/402059-%D0%B2%D0%BE%D0%B5%D0%BD%D0%B8%D0%B7%D0%B8%D1%80%D0%B0%D0%BD%D0%B8-%D0%BC%D0%B8%D0%BA%D1%80%D0%BE%D0%B1%D0%B8-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B3%D0%BE%D1%82%D0%B2%D0%B8-%D0%B1%D0%B0%D0%BA%D1%82%D0%B5%D1%80%D0%B8%D0%B8-%D0%B7%D0%B0-%E2%80%9E%D1%81%D0%B5%D0%BD%D0%B7%D0%BE%D1%80%D0%B8-%D0%B7%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B2%D0%B8%E2%80%9C", "text": "По идея, на пръв поглед от дистопичната научна фантастика, Пентагонът си партнира с Raytheon за разработване на система, способна да доставя генетично модифицирани бактерии под земята. За чисто отбранителни цели, разбира се. Иницииран от DARPA - същата агенция, която ръководеше програми за създаване на телекинетични супер войници и оръжейни роботизирани насекоми - проектът се стреми да „програмира два бактериални щама за наблюдение на земните повърхности за експлозивни материали\", заяви контрагентът на отбраната Raytheon в съвместно прес-съобщение с Политехническия институт на Уорчестър.   Първият от двата щама, известен като „биосензор\", „ще открива присъствието или отсъствието на взривни вещества, заровени под земята\", докато вторият ще произвежда „видима светлина\" в случай, че такива материали бъдат открити. След това ще бъдат изпращани дистанционно работещи камери или дронове, които да изследват района, за да открият светещите микроби и в крайна сметка - заровените взривни вещества. „Вече знаем, че някои бактерии могат да бъдат програмирани да бъдат много добри в откриването на експлозиви, но под повърхността е по-трудно. Ние проучваме как да транспортираме докладващите бактерии до необходимата дълбочина под земята.\", казва изследователят на Raytheon Алисън Тагард. Въпреки че се предполага, че са предназначени да открият закопани импровизирани експлозивни устройства в чужди бойни зони, Тагард не скри, че „модулният дизайн на системата за доставяне на бактерии и сменяемите компоненти вътре в нея ще позволят и други приложения според нуждите\". Въпреки че Пентагонът твърди, че планира да използва системата само за отбранителни цели, някои може да намерят идеята за милитаризирани микроби, удобна за създаване на апокалиптични сценарии на генетично проектирани свръх-бръмбари.", "date": "2019.11.14", "title": "Военизирани микроби? Пентагона готви бактерии за „сензори за експлозиви“"}
{"url": "http://www.classa.bg/%D1%81%D0%B2%D1%8F%D1%82/item/402060-%D0%B1%D1%80%D0%B8%D0%BA%D1%81-%D0%BD%D0%BE%D1%81%D0%B8-%D1%88%D0%B0%D0%BD%D1%81%D0%B0-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%BC%D0%B0%D1%89%D0%B0%D0%B1,-%D0%B4%D0%BE%D0%BA%D0%B0%D1%82%D0%BE-%D1%81%D0%B0%D1%89-%D0%B8-%D0%B5%D1%81-%D1%81%D0%B0-%D0%BE%D0%B1%D1%81%D0%B5%D0%B1%D0%B5%D0%BD%D0%B8-%D0%BE%D1%82-%D0%B2%D1%8A%D1%82%D1%80%D0%B5%D1%88%D0%BD%D0%B8-%D0%B1%D0%B8%D1%82%D0%BA%D0%B8", "text": "Провежда се срещата на върха на БРИКС, която е шанс за участниците да рестартират глобалната програма за подобряване на собствените си икономики и да застанат на международната сцена, докато САЩ и ЕС са изправени пред собствените си вътрешни борби.   Срещата на върха в Бразилия на Бразилия, Русия, Индия, Китай и Южна Африка (БРИКС) в Бразилия, поставя в светлината на прожекторите една различна група от силно населени държави, в момент когато западните сили са най-нестабилни от години. Това е среща на „аутсайдерите\" на този свят. Неудобният отряд. Те са палавите деца и просто обикновената страна на глобалната площадка. Те са големи, влиятелни играчи в техните собствени региони, но не са добре дошли на челната маса на световните финансови институции, където Европа и САЩ владеят и ревниво пазят своите места. Разбира се, те имат икономически проблеми, за които да говорят, както изглежда – това е основна точка на срещата на върха в Бразилия, но геополитиката е наистина там. Това е голямото догонване и шанс да се сравняват с все по-разпадащия се Европейски съюз и все по-изолационистките САЩ. Китай е в средата на разгръщане на своята масивна инициатива „Пояс и път на коприната\", разпространявайки инвестиционна любов по целия свят. Русия успя да предприеме недопустимата доскоро стъпка за дипломатическо навлизане в Близкия изток, Индия говори за изключително разнообразни 1,3 милиарда души, а Южна Африка има тежестта на целия африкански континент на раменете си, заедно с всички очаквания, които това носи. А Бразилия? Бразилия играе домакин. Това е игра на запален бегач за президента Жаир Болсонаро и всички погледи ще бъдат насочени към него, надявайки се той да направи по-добър ход от неговия първи поход на световната сцена на Световния икономически форум в Давос през януари. Грубият бивш капитан от армията, не спечели никакви възторжени отзиви за кратката си реч там, която продължи само шест минути от отпуснатите 45, а този път той има и Лула да Силва, неговия политически съперник, току-що освободен от затвора, наблюдаващ всеки ход от кулоарите. Не е никак удобно. И така, докато техните икономики все още не са първокласни и може да има индивидуални затруднения и приоритети за тези нации, те споделят своя аутсайдерски статут и това е мощна връзка, но това не е всичко в този не толкова джентълменски клуб. Те със сигурност могат да намерят допълнителна обща позиция в работата на своята Нова банка за развитие, наред с бизнес съвета на БРИКС, те могат да разгледат потенциалните ефекти от търговския протекционизъм и достъпа до американския пазар, могат да се справят с цифровото разделение, а Китай, по-специално, има много за споделяне в иновациите. Нациите от БРИКС представляват 42 процента от световното население и ако успеят да намерят начин поне частично, ефективно да се справят с проблемите, които влияят върху способността им да увеличават БВП - образованието, сигурността, промените в работната ръка, проблеми с климата и държавния дълг - тогава те ще се сблъскат с перспективата да могат да защитят своите икономики от сривовете на световната икономика, позволявайки по-динамичен отговор на проблемите, когато възникнат. С държавите от БРИКС в Бразилия, останалата част от земното кълбо наблюдава и се чуди, така ли ще са нещата занапред? ЕС и САЩ изглеждат толкова заловени в капана на машинациите по собствените си вътрешни работи, че нямат време или склонност да се справят с глобалните проблеми в по-широк мащаб. Тази среща на върха е фантастична възможност за БРИКС да имат тежката дума за глобалната посока на пътуване. Не бива да я пропилеят.", "date": "2019.11.14", "title": "БРИКС носи шанса за промяна в световен мащаб, докато САЩ и ЕС са обсебени от вътрешни битки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402061-%D1%87%D0%B5%D0%B7-%D1%82%D1%80%D0%B5%D0%B9%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%BE%D0%B4%D0%B0%D0%B2%D0%B0-%D0%B7%D0%B5%D0%BB%D0%B5%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D1%80%D1%83%D0%B6%D0%B5%D1%81%D1%82%D0%B2%D0%B0-%D0%BD%D0%B0-%D0%BA%D0%B2%D1%81-%D0%B3%D1%80%D1%83%D0%BF", "text": "ЧЕЗ Трейд България, най-големият търговец на свободния пазар в България, продава зелена енергия на българските дружества на КВС Груп. През 2018 г. компаниите Обединена българска банка АД и ДЗИ Общо застраховане ЕАД и ДЗИ Животозастраховане ЕАД, част от отнай-голямата финансова група в България – КВС Груп, прибавиха още една мярка, чрез която да усъвършенстват системата си за управление на околната среда, а именно закупуването на зелена енергия, произведена от възобновяеми енергийни източници. Благодарение на целенасоченото прилагане на тази политика досега групата ще допринесе за намаляване на екологичния отпечатък от ежедневната си дейност, равняващ се на 8 500 тона по-малко въглеродни емисии. „Все повече компании се обръщат към нас да им доставяме зелена енергия, осъзнавайки своя дълг към опазването на околната среда. Това е доказателство за етапа на зрялост на българския бизнес. Ние в ЧЕЗ Трейд с готовност им съдействаме да постигат корпоративните цели“, каза Владимир Дичев, изпълнителен директор на „ЧЕЗ Трейд България“ ЕАД. „КВС Груп подпомага своите клиенти с редица механизми, чрез които създава възможности за намаляване на енергийното им потребление. В наше лице те намират пълноценен партньор, който работи с тях не само оперативно, но и по отношение на тактически подход и стратегия, така че, заедно да носим положително влияние върху нашата среда и обществата, в които се развиваме. Съвсем естествено е и самите ние да засвидетелстваме нашия собствен ангажимент към околната среда като закупуваме зелена енергия, произведена от възобновяеми енергийни източници.“, коментира Кристоф Де Мил, изпълнителен директор „Финанси“ на ОББ и иновационен лидер на КВС Груп в България. „За нас е важно не само да бъдем отговорни и надеждни финансови компании, но и да бъдем отговорни корпоративни граждани. Партньорството с ЧЕЗ Трейд подкрепя нашето екологично поведение и гарантира зелено захранване при ежедневни операции“, каза Борис Паличев, изпълнителен директор „Финанси“ и „Риск“ на ДЗИ. ЧЕЗ Трейд България е 100% дъщерно дружество на ЧЕЗ, а. с. и част от ЧЕЗ Груп, водеща интегрирана енергийна компания, част от топ 10 енергийни фирми в Европа. В България компанията е водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала 2,5 млрд. лева общи проходи от продажби.", "date": "2019.11.14", "title": "ЧЕЗ Трейд България продава зелена енергия на българските дружества на КВС Груп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402062-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%B0%D1%82%D0%B0-%D0%B8-%D0%BD%D0%B5%D0%B4%D0%BE%D1%81%D1%82%D0%B0%D1%82%D1%8A%D1%86%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D1%88%D0%BE%D1%84%D1%8C%D0%BE%D1%80%D1%81%D0%BA%D0%B8%D1%82%D0%B5-%D0%BA%D1%83%D1%80%D1%81%D0%BE%D0%B2%D0%B5", "text": "\"Новите правила за шофьорските курсове, разписани от министъра на образованието у нас Красимир Вълчев, са обвързани с начина за контрол на даваните часове, което е спорен момент. Не съм сигурен, че скоро ще има единомислие в бранша. Най-важно е увеличаване на броя часове при кормуването - от 31 на 42. Някои фирми не са съгласни с оглед на това, че така би се увеличила цената на курса с до 200-300 лв.\", коментира Христо Радков, председател на Българското обединение на шофьорите, в предаването\"Бизнес старт\" сводещ Христо Николов. Христо Радков коментира предложението за въвеждане на електронен контрол върху кормуването, обяснявайки, че за въпросното приложение се изисква телефон, който разполага с операционна система поне Android 5 и постоянен интернет. Предоставянето на лични данни на частна фирма под формата на селфита в рамките на кормуването гостът определи като неуместно. Гостът посочи като положително задължителното управление на автомобила извън населеното място в продължение на шест часа, три от които по магистралата, скоростен път или път с интензивен трафик. Според Радков два часа управление в тъмната част на денонощието са недостатъчни - трябва да са поне четири.", "date": "2019.11.14", "title": "Предимствата и недостатъците на новите правила за шофьорските курсове?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402063-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B1%D0%B8%D0%B7%D0%BD%D0%B5%D1%81-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D0%BE%D0%BB%D0%B5%D1%80%D0%B8%D1%80%D0%B0%D0%BD", "text": "Премиерът Бойко Борисов призна, че американският бизнес в България е толериран. На кръгла маса на Българо-американската търговска камара пред представителите й министър-председателят обясни, че те са негови партньори и приятели. А като доказателства посочи спирането на три от най-големите ни руски проекти, спирането на руски самолети над морето и признаването на военното крило на Хизбула за терористична организация. Министър-председателят Бойко Борисов заяви, че се полагат големи усилия за американския бизнес в България: “Говорим за американския бизнес в България. Добре дошли сте! Радваме се, толерираме го, полагаме огромни усилия, дори и когато не е много за толериране да помагаме пак. Когато са направени договори, които дори ме е срам да ги чета, ние ги толерираме и продължават да стоят. Не знам дали другата страна би го направила”, коментира Борисов.     Премиерът призова към това България да може да прави бизнес в САЩ без визи. Той посочи, че ако българският бизнес иска да отиде в САЩ, трябва да се мине през много неща. “Докато Гърция няма проблеми с това. Гърците имат тази привилегия, България не. Дали са по-лоялни партньори в ЕС или НАТО? Много бих искал на следващия рожден ден на Американската търговска камара да се поздравим с един такъв напредък в българо-американски отношения”, каза още министър-председателят. На кръглата маса премиерът засегна темата с „Уестингхаус”, която компания трябваше да строи 7-ми блок на АЕЦ „Козлодуй”. По думите му обаче е трябвало да има ясен план, а не меморандум. Според него и търговската камара има вина, защото в такива случай трябва да се реагира веднага. “Когато има проблем с руски проект, ние действаме незабавно и затова за “Бургас Александруполис” сме в съдилищата, и за Южен поток ще отидем в съдилищата, за “Белене” вече две години сме в съдилищата в Париж. Когато има проблем тук, си затрайваме. Защо? Българо-американските отношения не са само бизнес модел, те са и морал. Народът като чуе Америка, знае, че това е честно, прозрачно и важно всичко да е наред”, допълни той. От камарата пък заявиха, че се чува гласът само на българските работодателски организации, включително и по темата за договорите с американските централи, а не на камарите за двустранни отношения и предложиха създаване на работна група. “И с вас говоря като партньори, приятели. Ние сме от едната страна, заедно сме. Но не може да сме заедно, само когато обядваме и като има проблем, пак трябва да сме заедно и да ми помогнете тогава, защото аз трябва да стана и да отговоря. Хубави или лоши, това са работодателските организации. Отиват при главния прокурор и носят своите сигнали. Ние как трябва да реагираме? Да ги гледаме или да не ги гледаме. Ако знаете нещо и можете, ми помогнете, веднага ми помогнете! Ние сме едно, ние сме приятели. Аз иначе няма да си позволя да говоря по този начин, ако не са това моите приятели и партньори”, коментира премиерът. Като доказателства за това Борисов посочи: “Ние сме признали военното крило на Хизбула за терористична организация, спрели сме три от най-големите руски проекти, спираме руски самолети над морето. И ако това не са ни партньорите, кои са?!”    ", "date": "2019.11.14", "title": "Борисов призна, че американският бизнес в България е толериран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402064-%D0%BE%D0%BD%D0%BB%D0%B0%D0%B9%D0%BD-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-efbet-%D0%BE%D1%89%D0%B5%D1%82%D1%8F%D0%B2%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81-%D0%B4%D0%B5%D1%81%D0%B5%D1%82%D0%BA%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%BB%D0%B5%D0%B2%D0%BE%D0%B2%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D1%81%D0%B0%D0%BC%D0%BE-%D0%B8%D0%B7%D0%B1%D1%80%D0%B0%D0%BD%D0%B8-%D0%B8%D0%B3%D1%80%D0%B0%D1%87%D0%B8", "text": "Оказва се, че „Аферата „Цеките“ и тяхната марка Efbet е една бездънна яма от най-различни схеми, злоупотреби и нарушения, за пълното разкриване на които всяко едно журналистическо издание би трябвало да посвети месеци в разследваща дейност. В случая по-долу тук ще осветлим само едно перо от обширната незаконна дейност на Стефан, Боян и Цветомир Найденови, като в случая то касае преди всичко онлайн платформата за залагания на Efbet. Става дума за регистрираното на остров Малта дружество „Бробет“ (Brobet Limited Reg.No: C 40842, Villa Ichang, No.16, TriqMons.Alfredo Mifsud, Ta’Xbiex XBX1063, Malta), което има лиценз за онлайн залози. Първото нарушение се съдържа в това, че за част от игрите, организирани от това дружество не се подава информация, нито в българската, нито в малтийската комисии по хазарта, като по този начин се избягва заплащането на публични задължения (такса за поддържане на лиценз). Освен това така се ощетява бюджета на държавата и то в особено големи размери! Следващото фрапантно закононарушение е, че дружеството приема залози без реално в същото да са влезли пари, тоест прави „фиктивен залог“. След това по този залог се изплащат печалби, като понякога това също се прави в брой, което пък е напълно недопустимо и незаконно. Според информация от наши вътрешни източници, последното се прави специално за няколко чужденци. „Чужденците“ участват и под друга форма в бизнеса на Efbet. На всеки 3-4 месеца в игралните зали на Efbet в страната се тегли „Големият джакпот“. Официално той може да бъде спечелен от всеки играч, който присъства в неделя след 22 часа в някое от казината на веригата. Последно този джакпот падна преди около десетина дни в Свиленград, а сумата надвишаваше 800 000 лева. И тук се намесват „чужденците“. Оказва се, че именно те или някой друг близък човек на „Цеките“ са сред най-честите „печеливши“ на тези огромни суми. Официално „спечелилият“ всъщност прибира не повече от 10 процента от сумата, а останалите отиват обратно при Стефан, Боян и Цветомир Найденови. Освен изброеното дотук трябва да добавим, че в дружеството има определен списък с играчи, които като залагат винаги само и единствено печелят. Това се получава като се манипулира системата и залозите се приемат след като вече съответното спортно събитие е приключило. Това действие позволява да бъдат „изпрани“ пари на точно определени лица и същите да получат огромни суми в кеш и без данъци. Трябва също така да се знае, че фирмите на Стефан, Боян и Цветомир Найденови оперират под една и съща марка (Efbet), като в същото време тримата са собственици в много дружества, което пък им дава възможност да преливат парични потоци от дружествата с офлайн и онлайн хазарт, и обратно. Оказва се, че зад фасадата на лицензиран хазартен бизнес, Стефан, Боян и Цветомир Найденови акумулират огромни суми с неясен произход, избягват плащането на данъци в особено големи размери и използват парите за закупуване и строеж на недвижими имоти, в които пък се изграждат нови зали и казина, като така мултиплицират все една и съща престъпна схема. В заключение може да се каже, че Efbet отдавна не е компания за залози, а пералня за пране на мръсни пари.        ", "date": "2019.11.14", "title": "Онлайн платформата на Efbet ощетява бюджета на държавата с десетки милиони левове! Печелят само избрани играчи!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402065-%D1%89%D0%B5-%D0%B1%D1%8A%D0%B4%D0%B0%D1%82-%D0%BB%D0%B8-%D0%BE%D1%89%D0%B5%D1%82%D0%B5%D0%BD%D0%B8-%D0%B1%D1%8A%D0%B4%D0%B5%D1%89%D0%B8%D1%82%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D0%BF%D0%B5%D0%BD%D1%81%D0%B8%D1%8F", "text": "Частните пенсионни фондове  срещу вноските, които работещите са длъжни да правят в тях, предложи работна група с промени в КСО. Фондовете ще осигуряват три вида плащания в зависимост от парите, натрупани в партидата на човек - пожизнена пенсия, разсрочено плащане и еднократно. Къде са проблемите в обсъжданото законодателство коментираха експрети. Първият и вторият пенсионен стълб трябва да работят заедно и да не се противопоставят един на друг, коментира бившият социален министър  Иван Нейков . Лидия Шулева , бивш министър на труда и социалната политика, открои като основен проблем при изплащането на втората пенсия определеният коефициент на редукция, който е несправедлив и ощетява част от гражданите. Лъчезар Богданов , икономист в Институт за пазарна икономика, обърна внимание на това как ще функционира моделът дългосрочно. За него трябва да настъпят промени в пенсионните фондове – например в размера на таксите. По-голямата част от първата вълна хора с пенсия от частен фонд нямат достатъчно пари в партидите си, за да я получават пожизнено, показва анализ на бранша, на който се позовава bTV. Първата вълна от хора с право на т.нар. втора пенсия ще се появи в края на 2021 г. Това са около 17 хил. жени. 5% на сто от тях имат натрупвания в партидите си, които ще позволят да им се изплаща пожизнена пенсия. Тя ще е между 35 и 165 лв. 55% нямат достатъчно натрупвания и затова ще получават така нареченото „разсрочено плащане”. 20% имат символични суми в партидите и те ще ги получат накуп.  „Не трябва да се противопоставят първия и втория стълб на пенсионното осигуряване“, коментира по темата бившият социален министър  Иван Нейков , който е председател на Балкански институт по труд и социална политика. „Размерът на пенсията във втория стълб зависи от това какви вноски са правени в годините, от работника или от работодателя, колко години са правени тези вноски и как се управлявани тези пари. Със сигурност ще има изненадани. Всеки трябва да знае кой е пенсионният му фонд и влизат ли там вноски”, коментира по bTV той. \"В различните пенсионни фондове са събрани 15 млрд. лева. Близо 3 млрд. лева от тази сума са от управлението ѝ\", посочи Иван Нейков и опроверга твърдението, че парите в първия стълб са сигурни, а във втория не се знаело какво ще направи секретарката.  Също така не са верни внушенията, че парите на хората във втория стълб ще бъдат изядени от такси, тъй като има законодателство, което строго регулира дейността на пенсионните фондове. \"Не може да се прави сравнение между пенсия от първия стълб, за която са правени вноски 40 години  и пенсия от втория стълб, за която са правени вноски 20 години и то три пъти по-малки от тези в първия стълб\", посочи Нейков. Според него между първия и втория стълб не трябва да има противопоставяне, каквото се опитаха да насадят у хората. Първият и вторият трябва да работят заедно и да не се противопоставят един на друг. Всичко това е за доброто на хората и техните пари\", категоричен е експертът. „Проблеми и трудности с изплащането на втората пенсия, разбира се, ще има“, коментира  Лидия Шулева . Те идват най-вече поради факта, че предвижданията, че 20 години ще бъдат относително достатъчни, за да се получи една добра втора пенсия. По думите й тези прогнози най-вероятно няма да се окажат правилни. Шулева посочи, че ще бъде ясно кой какви възможности ще има, ще има и възможност за избор, но при определени условия. Очакваме да бъдат избрани различни варианти, каза експертът по БНТ. „Неслучайно 40 години е срокът, в който трябва да се натрупват вноски, за да може да се очакват сериозни пенсии от втория стълб. Така че за първите кохорти  пенсионери съществуват сериозни проблеми и то заради така наречение коефициент на редукция, тоест процентът намавление на пенсията, която хората ще получават от НОИ“, обясни бившият министър. Там въпросът е сериозен, защото в момента 33% от пенсиите се финансират от държавния бюджет и тази част, която държавата участва като осигурител не се взема предвид когато се прави това намаление. Шулева обясни, че ако този коефициент на редукция се запази на 20%, както е прието, той е несправедлив, защото ги лишава от възможността, която другите имат за държавната субсидия от 33 на сто. Лъчезар Богданов , икономист в Институт за пазарна икономика, също вижда дълбоки проблеми, които са заложени от много време. В старта на капиталонатрупващия модел за допълнителното осигуряване, вноските в началото не бяха дори 5%. Минималните доходи и голяма част от заплатите, особено за хората с ниски доходи, бяха изключително ниски. И имаме случаи, в които имаме вноски по 3-4 лева на месец. Очевидно това не е достатъчно и няма как да работи модел при толкова ниски вноски за пенсии. От друга страна, големите централни банки потискат лихвите, което значи, че за пенсионните фондове възможноситте за доходност са ниски и така трудно те могат да компенсират и разширяват спестяванията на бъдещите пенсионери. „Гарантирано е, че втората пенсия ще е поне толкова, колкото сме внесли, но въпросът е да не допуснем с едно несправедливо намаление на пенсията от държавата, хората да получат по-ниски пенсии, отколкото биха получили ако са се осигурявали от НОИ“, обясни Шулева. Тя подчертта, че това е основният проблем и решението е държавата да пормени този коефициент на редукция, тъй като той ощетява при равни други условия една част от граждани. Не може за едни държавата да плаща 33 процента, а за другите не. Друг проблем, който вижда Лидия Шулева, е за събираемостта. Експертът обърна внимание, че ако НАП не си свърши работата да събере начислени, но невнесени вноски, потърпевш е гражданинът, който няма да получи пенсия. По думите й държавата трябва да вземе много сериозни мерки в тази посока. Експретът отбеляза, че тези пропуски ще ощетят най-уязвимите от обществото, в същото време хората, внасяли по-високи вноски, ще получат по-сериозна втора пенсия, което е позитив. Лъчезар Богданов коментира, че трябва да настъпят и някои промени в пенсионните фондове – например в размера на таксите. Той обърна внимание, че трябва да се гледа дългосрочно как ще работи този възприет модел.    ", "date": "2019.11.14", "title": "Ще бъдат ли ощетени бъдещите пенсионери от втората пенсия?"}
{"url": "http://www.classa.bg/%D1%81%D0%B2%D1%8F%D1%82/item/402046-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%B1%D0%B8%D0%BB%D0%B0-%D1%85%D0%BE%D1%82%D0%B5%D0%BB-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8", "text": "Когато Анкара казва, че Турция не била \"хотел за терористи\", не е зле да се припомни, че тя дълго време беше именно това. ИД и други джихадисти в продължение на години действаха необезпокоявано на турска територия.       \"Халифатът\" на т.нар. \"Ислямска държава\" (ИД) е разбит, неговият водач Багдади е мъртъв. Но идеологията на омразата още е жива и си остава опасна. Това си пролича вчера (12.11.) в провинция Хесен, където бяха задържани трима предполагаеми атентатори, подготвяли явно терористични удари от името на ИД. Сега турският президент Реджеп Тайип Ердоган злоупотребява със страховете на европейците. След като ЕС обяви наказателни санкции заради турските сондажи за газ край бреговете на Кипър, Ердоган започна открито да заплашва, че ще пропуска терористи от ИД през границата. Германия - изненадващо неподготвена? Всъщност Турция вече започна да репатрира хора от своите затвори - включително и към Германия. Преди десетина дни турският вътрешен министър Сюлейман Сойлу обяви, че Турция не е \"хотел за терористи\". И ето, че думите му бяха последвани от дела. А Германия изглежда изненадващо неподготвена. При това още след падането на последния бастион на ИД през март стана ясно: задържаните чуждестранни бойци, които бяха над 2000, и техните близо 10 000 жени и деца няма как вечно да останат в кюрдските лагери и затвори. Кюрдите, които едва се справят с тази обхватна задача, многократно апелираха към родните страни на задържаните джихадисти най-сетне да приемат обратно своите сънародници. Но досега те не направиха почти нищо. Без резултат остана и сходен апел на американския президент Доналд Тръмп. Случи се по-скоро друго: различните държави побързаха да отнемат гражданството на въпросните си сънародници, с което направиха опит да се измъкнат от отговорност. Германската политика също се опита да се скрие зад някои формалности. Тъй като няма официални отношения с кюрдите в Северна Сирия, нито с Дамаск, нямало как да се направи нещо за репатрирането на задържаните привърженици на ИД, бе казано от германското външно министерство. По силата на съдебно решение бяха приети обратно само шепа деца. При това е ясно, че задържаните привърженици на ИД са се радикализирали не къде да е, а именно в Германия. Затова страната носи отговорност за тези хора и е длъжна да ги изправи на съд за техните престъпления. Децата на бойците, които са над 100 на брой, не носят отговорност за злодеянията на родителите си. Те се нуждаят от интензивни грижи, включително и за да бъдат дерадикализирани. Всичко това е трудно, но не и невъзможно. Факт е, че в Германия и сега живеят стотици бивши бойци или симпатизанти на ИД, завърнали се тайно от Сирия и Ирак след краха на т.нар. халифат. Мнозина бяха задържани, някои бяха осъдени, а трети се намират под наблюдението на органите за сигурност. Независимо от потенциалната опасност, до катастрофа така и не се стигна. Казано другояче: организираното репатриране на тези хора под наблюдението на службите за сигурност определено е по-доброто решение. Тайните надежди, че като игнорираме проблема с тези хора, той ще се реши от само себе си, току-що бяха направени на пух и прах от Турция. Двойният морал на Турция Начинанието на Турция по принцип е легитимно. Германия също очаква от други държави да приемат техни сънародници, извършили наказуеми деяния. И въпреки това действията на Турция издават наличие на двоен морал. Когато Турция се оплаква от разходите, в които я вкарва издръжката на задържани привърженици от ИД, на човек му идва да извика в отговор: Ами пуснете на свобода хилядите опозиционни дейци, които препълват турските затвори! А когато Сюлейман Сойлу казва, че Турция не била \"хотел за терористи\", не е зле да му се припомни, че тя дълго време беше именно това. ИД и всякакви други джихадисти в продължение на години действаха необезпокоявано на турска територия. А по време на операцията с циничното наименование \"Извор на мира\" Анкара не се смущаваше ни най-малко от това, че използва джихадистки милиции като острие срещу кюрдите.  ", "date": "2019.11.14", "title": "Турция не била \"хотел за терористи\""}
{"url": "http://www.classa.bg/%D1%81%D0%B2%D1%8F%D1%82/item/402047-%D0%B2-%D0%B8%D1%80%D0%B0%D0%BD-%D1%81%D0%BF%D0%BE%D1%80%D1%8F%D1%82-%D0%B7%D0%B0-%D0%BC%D0%BD%D0%BE%D0%B3%D0%BE%D0%B6%D0%B5%D0%BD%D1%81%D1%82%D0%B2%D0%BE%D1%82%D0%BE", "text": "В Иран политици и представители на консервативните кръгове рекламират полигамията. Те я представят като помощ за жени в неравностойно положение. В някои ирански градове дори провеждат курсове по полигамия.       След края на Втората световна война на мъжете в Германия им било разрешено да имат до четири жени, заяви миналия месец ултраконсервативният ирански депутат Али Мотахари. Той уточни, че много германки останали без съпрузи - голяма част от тях загинали във войната. Истината е, че в Германия полигамията е забранена още от 1871 година. Както преди, така и след края на войната, а и днес тя е наказуемо деяние. В Иран обаче все още е в сила Законът за семейството от 1974 година (от времето на шаха), който разрешава на мъжете да имат втора жена - при определени условия. Всъщност, на полигамията в Иран се гледа с лошо око, казва известната иранска адвокатка Фарида Гейрат. \"Али Мотахари знае това много добре. Доколкото ни е известно, самият той живее в полигамия\", подчерта тя в телефонно интервю за ДВ. \"Водачът на иранската революция аятолах Хомейни е живял в моногамия, неговият наследник аятолах Хаменей - също. Тази странна инициатива в полза на полигамията обаче няма никакъв шанс за успех\", допълва Гейрат.  Полигамията - \"помощ\" за жените в трудно положение? Въпреки това в Иран тече гореща дискусия за полигамията. А Мотахари е един от малцината политици, които участват в нея. В навечерието на парламентарните избори през март догодина той изглежда е тръгнал по пътя на политическото си самоубийство. Защото една голяма част от иранското общество е възмутено. Капката, с която чашата на търпението преля, е един уъркшоп на Института за религиозни ценности в свещения град Кум, който учи жените и мъжете как да живеят в полигамия.   Влиятелни ирански депутати като Али Мотахари и части от консервативните среди в обществото се застъпват за това (най-вече) заможните мъже да могат да имат повече от една съпруга. И те се опитват да го представят като \"помощ за жени в неравностойно положение\". И по-специално визират жените, които сами издържат семействата си - деца, родители, съпрузи. По официални данни, през последните 10 години броят на тези иранки е нараснал със 70 процента. В момента около 3 милиона жени в Иран се смятат за \"глава на семейството\". В същото време разходите за издръжка на иранските семейства са се увеличили с 50 процента, според официалната статистика. Само хранителните продукти са поскъпнали от март 2018 до март 2019 с над 70 процента. В същото време заплатите са се повишили най-много с 20 на сто, сочат още данните. \"Реклама за легална проституция\" \"Разбира се, че има отчаяни жени в Иран, които не виждат друг начин, освен да станат втора съпруга\", казва Гейрат. \"Но това не може да е решението на съществуващите социални проблеми в страната\", допълва тя. Възмутени са не само защитниците на правата на жените - голяма част от консервативните кръгове в иранското общество определят инициативата от град Кум като \"реклама на легална проституция\". Впрочем, в района на свещения град са много разпространени тъй наречените \"временни бракове\" - по стара шиитска традиция. При тях в брачния договор се вписва времето, за което бракът е валиден - от 30 минути до 99 години. С изтичането на срока жената губи и правата си като съпруга. \"Както във всяко друго общество, в което сексуалността е тема табу, така и в Иран много хора поддържат извънбрачни връзки\", казва за ДВ социологът Амин Бозоргиян. \"Част от консервативните кръгове иска да наложи полигамията като начин на живот в обществото. Но самото общество я отхвърля, тъй като през последните 100 години то възприе моногамията като светска ценност\", допълва той. Хаменей не обича многоженците През последните 110 години ислямската република е преживяла три революции. Но още не е решена битката за ценностите - дали да се наложат религиозните, традиционни ценности, или светските ценности на съвременния свят. Везните се накланят ту в едната, ту в другата посока. Така например е имало периоди, в които традиционното покриване на жените с хиджаб е било забранявано. Днес обаче то е задължително. Впрочем, сред духовниците също има противници на полигамията - самият аятолах Хаменей е сред тях. Той не толерира многоженството, а който от екипа му си вземе втора жена, незабавно бива уволняван.", "date": "2019.11.14", "title": "В Иран спорят за многоженството"}
{"url": "http://www.classa.bg/%D1%81%D0%B2%D1%8F%D1%82/item/402048-%D0%B2-%D0%BD%D0%B8%D0%B4%D0%B5%D1%80%D0%BB%D0%B0%D0%BD%D0%B4%D0%B8%D1%8F-%D0%B2%D0%B5%D1%87%D0%B5-%D1%81%D0%B0%D0%BC%D0%BE-%D0%B4%D0%BE-100-%D0%BA%D0%BC-%D1%87", "text": "Нидерландия ограничава скоростта на движение по магистралите до 100 км/ч. Мотивите на правителството са чисто екологични. Но дали това е най-правилното решение?       Няколко информационни агенции съобщават, че нидерландското правителство е решило да въведе 100 км/ч максимално допустима скорост по магистралите в страната. Ограничението ще важи само през деня - от 6:00 до 19:00 часа. Решението е част от пакета с мерки на кабинета в защита на околната среда. Министър-председателят Марк Рюте вече го определи като \"решителна стъпка\". На много участъци от магистралите в Нидерландия и сега разрешената скорост е 100 км/ч. Занапред обаче ограничението ще важи и за участъците, в които до момента е било възможно и движение със 130 километра в час. Високи нива на замърсяване От няколко месеца правителството обсъжда въвеждането на по-ефективни   с азотни съединения. Едно решение на Държавния съвет в Хага - най-висшия административен съд в страната - постави управляващите под натиск: през май Съветът спря издаването на разрешения за големи строителни обекти именно за да спре замърсяването на въздуха. Занапред дори нови жилища ще могат да бъдат строени само ако за компенсация другаде бъдат редуцирани вредните емисии. Автомобилният бранш предпочита друго решение Съюзът на търговците на автомобили в Нидерландия разкритикува  . Говорител на организацията посочи, че делът на движението по аутобаните в общата картина на замърсяването на въздуха в страната е незначителен. В Съюза смятат, че по-ефективна мярка би било въвеждането на премии за бракуването на стари автомобили, които значително замърсяват въздуха.  Екологични организации пък приветстваха решението. Те смятат, че това действително ще намали концентрацията на вредни азотни съединения във въздуха.", "date": "2019.11.14", "title": "В Нидерландия: вече само до 100 км/ч"}
{"url": "http://www.classa.bg/%D1%81%D0%B2%D1%8F%D1%82/item/402049-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B8-%D0%BB%D1%8E%D0%B1%D0%BE%D0%B2%D1%82%D0%B0-%D0%B8%D0%BC-%D0%BA%D1%8A%D0%BC-%D0%B5%D0%B4%D0%BD%D0%B0-%D0%BC%D1%80%D1%8A%D1%81%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F", "text": "Какво върши един шпионин? Казано накратко: нарушава законите на други държави, за да облагодетелства своята. Дейност може би патриотична, но твърде неморална. Защо 20% от руснаците искат децата им да станат шпиони?         Какво върши един шпионин? Казано съвсем накратко: нарушава законите на други държави, за да облагодетелства своята. Дейност може би патриотична, но твърде неморална. Защо при това положение един родител ще иска детето му да стане шпионин? Защо шпиони, а не гробари? Допитване на Всеросийския център за изучаване на общественото мнение (ВЦИОМ) по повод Деня на разузнавача показа обаче, че 20% от руснаците все пак биха искали децата или внуците им да станат шпиони. Или \"разведчики\", както се казва там. Допитването разкрива още, че мнозинството руснаци високо ценят професията на шпионина. Те смятат, че \"разведчиците\" са много уважавани в обществото, че имат влияние и получават съответното добро заплащане. Евентуалните морални задръжки очевидно остават на заден план. Причината е очевидна: много хора явно са убедени, че непрекъснато трябва да побеждаваш някакъв противник, за да си добре. Неслучайно в общества като руското (а и българското все още носи тези белези) особено се ценят спортистите, военните - и шпионите. Тъкмо те носят слава и самочувствие с победите си над \"врага\". Вместо да си погледнеш собствената - с извинение - кочина, ти тръгваш да надмогваш врагове, да им крадеш правителствените тайни, индустриалните технологии и новите оръжия, да им сваляш правителствата и какво ли още не… Шпионажът е професия (почти) като всяка друга. Има я от хилядолетия, ще я има, уви, още дълго. Но тя е от онези професии, които често наричаме \"мръсни\". Защо обаче толкова много родители искат децата им да станат именно шпиони, а не - примерно - боклукчии или гробари? Защо общественият статут на шпионина е по-висок от този на санитарката или медицинската сестра, които всекидневно облекчават живота на милиони хора? Отговорът на този въпрос е дълъг, свързан е с история, с традиции, с възпитание в семейството и в училище. И най-вече с масовата култура, която от десетилетия вае романтичния образ на шпионина. (Неслучайно от същото допитване на ВЦИОМ разбираме, че Щирлиц/Исаев от сериала \"Седемнайсет мига от пролетта\" вълнува особено много днешните руснаци.) Признавам, че и аз гледам шпионски филми и чета книги, включително и много специализирана литература по темата. Но го правя не от романтическо любопитство или от мечтанието децата и внуците ми да станат шпиони. Правя го, за да знам как функционират мръсните механизми на тайната власт, защото си мисля, че едно свободно и демократично общество трябва да притежава това знание. Путин - един от най-популярните шпиони Свободното и демократично общество има по-голяма нужда от други професии. И в този смисъл е успокоително, че, според младите руснаци, петте най-интересни професии са от съвсем други сфери: дизайнер, журналист, актьор, лекар, учен. Едва ли е успокоително обаче, че в една друга ранглиста - на най-популярните руски шпиони - гражданите на Руската федерация гордо нареждат на четвърто място не другиго, а сегашния си президент В. В. Путин.", "date": "2019.11.14", "title": "Руснаците и любовта им към една \"мръсна\" професия"}
{"url": "http://www.classa.bg/%D1%81%D0%B2%D1%8F%D1%82/item/402050-%D0%BE%D1%82%D0%BA%D1%80%D0%B8%D1%82%D0%B8%D1%82%D0%B5-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B8%D1%8F-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D1%82-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D0%B7%D0%B0-%D1%82%D1%80%D1%8A%D0%BC%D0%BF", "text": "От три години Доналд Тръмп, без ни най-малко да се оправдава, пренебрегва установените практики в президентската институция в САЩ. Започващите публични изслушвания в рамките на процедурата по импиймчънт, една сама по себе си конституционна процедура, над която президентът няма лостове за въздействие, ще покажат докъде се простират границите на властта му. Тази процедура освен това ще бъде определящ фактор за образа на президента през следващата една година сред избирателите, а и за начина, по който той ще остане в учебниците по история за десетилетия напред. Тръмп прие номинацията на Републиканската партия, заявявайки, че само той може да реши проблемите на страната. След като беше избран, той се зае да префасонира президентството, променяйки и премахвайки институции, свързани с неговото 230-годишно съществуване. Сега цяла върволица от държавни служители от кариерата ще вдигнат ръка и ще се закълнат да казват истината и само истината, но клетвата им няма да е пред президента – неразривна част от системата за взаимен контрол между институциите, замислена от Бащите основатели. „Тръмп може да пренебрегва традициите и общоприетите норми, но не може да избяга от конституцията“, каза Дъглас Бринкли, специалист по история на президентската институция в САЩ в Университета „Райс“. „По време на „Уотъргейт“ много хора се опасяваха, че ако президентът падне, Америка ще рухне. Но поуката от Никсън е, че конституцията е здрава и страната е в състояние да се справи с подобна ситуация“, каза той. Демократите ще се опитат да прокарат аргумента, че президентът се е опитал да изнудва чужда държава, Украйна, да разследва политически опонент, бившия вицепрезидент Джо Байдън. Но дори и Камарата в крайна сметка да реши Тръмп да стане едва третият президент в американската история, който да бъде отстранен от власт с импийчмънт, малцина очакват контролираният от републиканците Сенат в крайна сметка да свали Тръмп от поста. „Дори и да го преизберат, това ще бъде тъмно петно“, каза Бринкли. „Няма да му се размине, без да понесе негативи. Има си цена, която в крайна сметка ще трябва да плати“, добави той. Тръмп влиза в тежкото изпитание на публичните изслушвания до голяма степен сам, но той напълно съзнателно доведе до това обстоятелство. Той отмени всекидневния прес брифинг в Белия дом, обича сам да обявява решения в Туитър и предпочита да прокарва посланието си чрез хаотични словесни сблъсъци с репортерите в Овалния кабинет на качване или на слизане от президентския хеликоптер. Тръмп недоволства, че няма подкрепа от собствения си екип и републиканците от Капитолия, настоявайки те да изразяват по-ясно и по-категорично позицията си срещу процедурата по импийчмънт и да започнат да защитават действията му. Това искане обезпокои някои републиканци, опитващи се да разберат постоянно променящите се обяснения, идващи от Белия дом. Макар редица президентски съветници да смятат, че разследването за импийчмънт може да се окаже политически коз в ръцете на Тръмп преди предизборната кампания, президентът реагира гневно на разследването. Той защити като „безукорен“ телефонния си разговор с украинския лидер, който е в сърцето на разследването, и в същото време определи усилията да бъде отстранен с импийчмънт като заговор сред демократите и „дълбоката държава“. Някаква помощ е на път. Белият дом ще подсили екипа си за връзките с обществеността с бившия главен прокурор на Флорида Пам Бонди и бившия говорител на финансовото министерство Тони Сейег. Но те двамата може би няма да бъдат на линия до започването на изслушванията поради бюрократичните процедури, които трябва да мине всеки, който отива да работи в Белия дом, каза служител на американското президентство, пожелал анонимност. Националният комитет на Републиканската партия ще събере привърженици, които публично да защитят президента, включително планиран за утре конферентен разговор на регионални репортери със сина на Тръмп Ерик, който ще има за цел да постави под натиск някои демократи от Камарата, намиращи се в уязвимо положение. Много от тях представляват избирателни райони, които през 2016 г. бяха спечелени от президента. Макар че Тръмп вчера заяви, че скоро ще публикува стенограмата от телефонния разговор с украинския президент Володимир Зеленски от април, представителите на Белия дом не потвърждават, че предстои такова нещо. За това първо обаждане се знае, че то като цяло е било поздравително по случай избирането на Зеленски. Но вторият разговор между тях, през юли, е този, който стана причината за сигнала на разобличителя, след който започна разследването. Публикуването на стенограмата от първия разговор може да е опит на Белия дом да отвлече вниманието от изслушванията в Конгреса. Но разследването за импийчмънт вече не се ограничава само до обажданията, а до по-широкообхватни опити на президента и приближените му да накарат Украйна да разследва демократи чрез използването на американската военна помощ като лост за това. Тръмп има готов свой вариант за контрапрограмиране (медиен жаргон, означаващ „отклоняване на зрителите от една телевизия към друга“ – бел. ред.), с която да парира изслушванията. За днес по обед /американско време/ е предвидена среща между него и турския президент Реджеп Тайип Ердоган и следобяд двамата ще дадат обща пресконференция. Срещата ще се състои само броени седмици, след като решението на Тръмп да изтегли по-голямата част от американските сили в Сирия доведе до турско нахлуване. Сутринта се очаква президентът на САЩ да наблюдава процедурата за импийчмънт по телевизията в Белия дом. Президентските привърженици в това време работят за дискредитиране на процедурата чрез намиране на недостатъци в начина, по който тя се изпълнява и начина, по който се подбират свидетелите, които поискаха да дадат показания. „По същество това е кампания за импийчмънт, инициирана от бюрократи от кариерата, целящи да подкопаят външнополитическата доктрина на президента Тръмп „Америка на първо място“, и демократи с политически амбиции, които искат да му навредят преди кампанията за президентските избори догодина“, каза Джейсън Милър, старши съветник в предизборния екип на Тръмп през 2016 г. „Ако републиканците са сплотени, Тръмп не само ще оцелее, но и ще осуети целия този номер с импийчмънта и ще бъде преизбран. Това е просто поредният епизод от усилията на демократите и неизбрани от никого бюрократи да подронят устоите на управлението на президента“, добави той. Сроковете за процедурата по импиймънт не са твърди. Но евентуален процес в Сената, ако изобщо има такъв, може да се проточи до гласуването на партийните събрания в Айова през февруари. А окончателната присъда може да се окаже, че ще е на избирателите догодина. „Тръмп сега се изправя срещу конституцията, но не само той ще бъде съден: ние също ще бъдем, ние народът, както някога много отдавна сме били наречени в преамбюла на конституцията“, каза историкът от Университета „Вандербилт“ Джон Мийчъм, също занимаващ се с история на президентската институция в САЩ. „Импийчмънтът е политическа, а не законова процедура и тези, които са заинтересовани в политически план от сегашното управление – това са, да кажем, привържениците му сред народа, в Камарата и в Сената, трябва да решат кое е по-важно: ефективността на системата за взаимен контрол между институциите или продължаващото управление на президент, който изглежда с удоволствие пренебрегва тази система на взаимен контрол“, добави той.    ", "date": "2019.11.14", "title": "Откритите изслушвания приближават импийчмънта за Тръмп"}
{"url": "http://www.classa.bg/%D1%81%D0%B2%D1%8F%D1%82/item/402051-%D1%81%D0%B0%D0%BD%D1%87%D0%B5%D1%81-%D1%81%D0%B5-%D1%81%D1%8A%D1%8E%D0%B7%D1%8F%D0%B2%D0%B0-%D1%81-%E2%80%9E%D0%BF%D0%BE%D0%B4%D0%B5%D0%BC%D0%BE%D1%81%E2%80%9C,-%D0%B7%D0%B0-%D0%B4%D0%B0-%D0%B8%D0%B7%D0%B2%D0%B0%D0%B4%D0%B8-%D0%B8%D1%81%D0%BF%D0%B0%D0%BD%D0%B8%D1%8F-%D0%BE%D1%82-%D0%BF%D0%B0%D1%80%D0%B0%D0%BB%D0%B8%D0%B7%D0%B0%D1%82%D0%B0", "text": "Два дни след скока в резултата на крайната десница на парламентарните избори, испанският социалист Педро Санчес сключи споразумение с „Подемос“ за съставяне на правителство, което все още се нуждае от подкрепата на други сили, за да стане действителност. „Това е четиригодишно споразумение, докато трае мандатът на парламента. Испания се нуждае от стабилно правителство“, заяви вчера Санчес, няколко месеца след провала на предишни преговори с крайнолявата формация. Ако бъде одобрено, това коалиционно правителство, първото от възстановяването на демокрацията след смъртта на диктатора Франко през 1975 г., ще сложи край на няколко месеца политическа парализа в страна, която е обхваната от хронична нестабилност от края на двупартийния модел през 2015 г. „С комбинирането на опита на Испанската социалистическа работническа партия и смелостта на „Подемос“, това правителство ще е най-добрата ваксина срещу крайната десница“, представена в парламента от партията „Вокс“, заяви генералният секретар на „Подемос“ Пабло Иглесиас, който е бивш преподавател по политология. Разпределението на постовете и управленската програма на правителството ще се определят на следващ етап. Според медиите Иглесиас ще е вицепремиер. Подписването на принципното споразумение между двете враждуващи формации на испанската левица бе изненада за Испания. След парламентарните избори от април двете партии не бяха успели да се споразумеят за общо правителство, което попречи на Санчес да вземе нов премиерски мандат и направи неизбежни нови парламентарни избори, четвъртите за четири години. Тогава Санчес беше наложил вето на участието на Иглесиас в негов кабинет, а впоследствие заяви по телевизията, че е нямало „сън да го хваща“, ако „Подемос“ беше влязла в правителството. Вчерашното им споразумение обещава „сплотеност и лоялност“ в изпълнителната власт, въпреки че позициите на двете формации по щекотливия каталунски проблем силно се различават.   „Това е същинска изненада“, коментира политоложката от университета в Сарагоса Кристина Монхе. „Въпросът е: „защо можаха за два часа да направят това, което не можаха за няколко месеца?“ и отговорът е „скокът на „Вокс“ и липсата на други алтернативи“, смята тя. Според анализаторите скокът в подкрепата за ултранационалистичната формация, която стана трета политическа сила в страната, затвори вратата пред възможността консерваторите от Народната партия да оставят Санчес да управлява с правителство на малцинството, като се въздържат при вота на доверие в парламента. Рискът щеше да е „Вокс“ да се позиционира като единствената дясна опозиционна партия.   След като това споразумение е сключено, за социалистите и „Подемос“ остава да убедят други политически сили да ги подкрепят. В един още по-фрагментиран парламент от предишния, който беше излъчен на изборите през април, социалистите (120 места) и „Подемос“ (35 места) загубиха позиции и имат общо 155 места, с 10 по-малко от преди. Вот на доверие в парламента няма да е лесно постижим, но е възможен, смята Кристина Монхе. Социалистите биха искали да разчитат на подкрепата на „Сиудаданос“, чийто лидер Албер Ривера подаде оставка в понеделник след катастрофалното представяне на изборите, и на други малки партии, за да не зависят от каталунските сепаратисти, предвид напрежението в Каталуния след осъждането в средата на октомври на сепаратистки лидери на затвор за опита им за отцепване през 2017 г. Каталунските сепаратисти и без това отказаха да подкрепят Санчес, който втвърди тона към тях по време на предизборната кампания. „Сиудаданос“ също отхвърли социалиста. „Сиудаданос“ не може да подкрепи факта, че Санчес и „Подемос“ държат юздите на испанското правителство“, заяви партията и призова за „умерено споразумение“ между нея, социалистите и Народната партия. Инвеститорите пък се тревожат от евентуални мерки на правителство на социалистите и „Подемос“ срещу банковия сектор, който беляза спад на мадридската борса. Баските сепаратисти (7 места), които заедно с „Подемос“ подкрепиха идването на власт на Санчес през юни 2018 г., изразиха волята си да бъдат „конструктивни“.    ", "date": "2019.11.14", "title": "Санчес се съюзява с „Подемос“, за да извади Испания от парализата"}
{"url": "http://www.classa.bg/%D1%81%D0%B2%D1%8F%D1%82/item/402052-%D0%BC%D1%8A%D1%80%D1%82%D0%B2%D0%B0-%D0%BB%D0%B8-%D0%B5-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-%E2%80%9E%D1%88%D0%BF%D0%B8%D1%82%D1%86%D0%B5%D0%BD%D0%BA%D0%B0%D0%BD%D0%B4%D0%B8%D0%B4%D0%B0%D1%82%E2%80%9C", "text": "За да оцелее тази система, е необходима промяна в избора на кандидати и в процеса на одобрение както в Европейския парламент, така и в Съвета на ЕС Съобщенията за смъртта на системата Spitzenkandidat (шпитценкандидат) могат да се окажат прибързани. Реформите имат потенциала да съживят процедурата и да  ѝ дадат нова легитимност, аргументира се Кристиан Гинеа, новоизбраният румънски евродепутат от алианса USR – PLUS. „Аз бях първият и последният шпитценкандидат“, заяви председателят на Европейската комисия Жан-Клод Юнкер с обичайния си черен хумор. Той също така посочи, че за съжаление системата „шпиценкандидат“ не успя да се превърне в традиция. Но дали тази процедура наистина е мъртва?  Шпитценкандидат“ беше част от смел опит на Европейския парламент да се утвърди като законодателна институция, с възможност да назначи ръководителя на изпълнителната власт в блока. Системата е определяна от някои като крайна точка на битката за всеобхватно върховенство на закона в рамките на ЕС. Но всъщност не е. Тя беше неясна, нестабилна и дефектна в основата си. И при втория си опит за налагане тя се провали, пише Euractiv. След Договорът от Лисабон предостави възможност на Съвета на ЕС „да вземе предвид“ резултатите от европейските избори при назначаването на ръководител на ЕК, Парламентът използва възможността да определи процедура, която един вид задължи Съвета да организира консултации с политическите групи на ЕП преди назначенията. ЕП не спря дотук и предложи система, в която политическите групи да обявят няколко избрани кандидати преди европейските избори. Така се появява системата  „шпитценкандидат“. През 2014 г. двете най-големи групи в ЕП, които заедно създават мнозинство, сключиха сделка и Европейската народна партия (ЕНП) успя да представи кандидат, подкрепен от въпросното мнозинство. Но сделката не беше приета като такава от Съвета на ЕС. В крайна сметка на Юнкер му беше дадена зелена светлина, като Съветът подчерта, че личностните качества на сегашния председател на ЕК са направили възможно неговото назначаване, а не условията на системата  (Юнкер беше дългогодишен премиер и познат на ръководителите на правителствата „шпитценкандидат“. И идва 2019 г. и европейските парламентарни избори през май. ЕНП постави на масата своята карта – германецът Манфред Вебер като водещ кандидат, докато социалистите избраха за свой представител холандеца Франс Тимерманс. След изборите и двете условия, които доведоха до сделката преди пет години, не бяха изпълнени: най-голямата група представи кандидат, който не беше познат или приет от основните играчи в Съвета; кандидатът на ЕНП нямаше подкрепата на мнозинството в Парламента. Реалистично ли е да се очаква Съветът на ЕС да приеме система, в която се очаква да одобри име, предложено от политическа група в рамките на ЕП? Особено когато това име не е подкрепено от мнозинството в ЕП? Именно това поиска от Съвета групата на ЕНП това лято. Може би нямаше да стане така, но в крайна сметка ЕНП получи по-малко гласове при изборите в сравнение с тези през 2014 г. (221 места за ЕП през 2014 г. срещу 182 през тази година). Въпреки това, групата се обяви за победител и прие безкомпромисна позиция: Вебер или нищо. Дългогодишната битка на ЕП има ясна цел: прилагането на парламентарна система за назначаване на председател на Комисията. Парламентът не може да налага парламентарна система като елиминира основните характеристики на парламентаризма: парламентарно мнозинство, което оправомощава правителство. Простият факт е, че Манфред Вебер не се радваше на мнозинството в Европейския парламент, което да подкрепи кандидатурата му. Системата „шпитценкандидат“ може да бъде спасена като се направи по-гъвкава. Алтернативата изглежда интересна - всяка политическа група да предложи  между 3 и 7 възможни кандидати и да ги остави да започнат самостоятелни кампании, с които да изградят стабилен профил за избирателите преди изборите. На базата на формиралото се мнозинство в рамките на ЕП и в Съвета ще може да се види какви кандидати ще бъдат приемливи. Изборът на кандидати, които да бъдат представени пред ЕП ще става чрез транснационалните списъци. Така европейските граждани ще могат да гласуват както за националните представители, така и за тези от транснационалните списъци. За да бъде успешна системата „шпитценкандидат“  трябва да бъде подписано политическо споразумение между ЕП и Съвета на ЕС, в което да се посочва, че Съветът ще избира само кандидати от от транснационалните списъци. На практика изборът ще бъде сведен до онези кандидати, които наистина могат да спечелят мнозинство в ЕП. Без подобна сделка системата „шпитценкандидат“ наистина ще бъде мъртва до следващите европейски избори.  ", "date": "2019.11.14", "title": "Мъртва ли е процедурата „шпитценкандидат“?"}
{"url": "http://www.classa.bg/%D1%81%D0%B2%D1%8F%D1%82/item/402053-%D1%89%D0%B5-%D0%B4%D0%BE%D0%BD%D0%B5%D1%81%D0%B5-%D0%BB%D0%B8-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%D1%82%D0%B0-%E2%80%9E%D0%B5%D0%B4%D0%B8%D0%BD-%D0%BF%D0%BE%D1%8F%D1%81,-%D0%B5%D0%B4%D0%B8%D0%BD-%D0%BF%D1%8A%D1%82%E2%80%9D-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%B4%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%BD%D0%B0-%D0%BA%D0%B8%D1%82%D0%B0%D0%B9", "text": "От Вашингтон би могла в голяма степен да зависи съдбата на евразийския проект на Пекин, но само ако САЩ първо спрат да се самоунищожават       От всички фактори, които определят глобалната съдба на една страна, географията е най-неизменният. Държава е там, където е. Предимствата и недостатъците, които идват с местоположението й, обикновено се изменят бавно, ако изобщо. Именно това прави смелите усилия на Китай да промени стратегическия пейзаж на Евразия толкова забележителни. Пекин прави залог за трилион долара, че може да трансформира стратегическата си география от ограничение в мощен геополитически актив, пише Хал Брандс за Bloomberg. Това би било доста голям обрат, предвид всички недостатъци на географията на Китай. По морската си периферия Пекин се изправя срещу съюзници и стратегически партньори на САЩ, които предоставят трамплин за прокарването на американската сила в Западния Тихи океан. На север е амбициозната Русия, която по-често е била враг, отколкото приятел. На западния и южния фланг на Китай има държави като Виетнам и Индия, за които може да се очаква, че ще се противопоставят на възхода на Пекин. Централноазиатските страни пък традиционно са обект на конкуренция с Русия. Докато САЩ има предимството да бъде заобиколен от вода и послушни съседи, Китай отдавна е обграден от съперници.  Географските трудности не свършват дотук. Китайската енергоемка икономика силно зависи от петрола и природния газ на Близкия изток. Този внос преминава през невралгични морски точки като проливите Тиран в Червено море и Малака край Индонезия, които могат да бъдат затворени от американския флот. Не е изненадващо, че китайските лидери осъзнаха, че разгръщането на глобалния потенциал на Пекин изисква промяна в стратегическата география на страната. Това е истинското значение на китайската инициатива „Един пояс, един път” - съвкупност от инвестиционни, търговски и инфраструктурни програми, обхващащи Евразия и околни региони, на евентуална стойност от може би 1-2 трилиона долара. Инициативата беше описана като много неща: финансово прахосничество, гръмка фраза, заплаха за световния ред, ръководен от САЩ. И все пак в основата си тя представлява усилие за изграждане на по-интегрирано евразийско геополитическо пространство - с Китай в центъра. Инвестирането в енергийни тръбопроводи, които минават през Централна Азия и отвъд, не е просто начин за поддържане жизнеността на китайската индустрия. Това също е начин за установяване на сухопътни канали за доставка, които не могат да бъдат прекъснати толкова лесно от САЩ. Поддържането на по-задълбочени търговски, инвестиционни и инфраструктурни връзки със страни от Камбоджа до Централна Европа е начин за привличането им в икономическата и геополитическата орбита на Китай - или поне ги прави по-малко устойчиви на силата на Пекин. Там, където отиват парите на Китай, ще последва неговото дипломатическо и военно влияние. По подобен начин разширяването на икономическите отношения със страни - особено авторитарни - в цяла Евразия предлага възможността за създаване на икономически и технологичен ред, ориентиран към Китай, във време, когато Вашингтон и Пекин претърпяват бавен развод. А преследвайки отношения на сътрудничество с Русия - инициатива, различна от, но тясно свързана с „Един пояс, един път” - Китай изгражда авторитарен блок, който обхваща голяма част от евразийската суша. Въпреки че китайските представители може да не го кажат по този начин, изглежда, че крайната цел отразява идеите на Халфорд Макиндър, британският географ, който в самото начало на 20-ти век помогна за популяризирането на представата за Евразия като геополитическо пространство. Макиндър предупреди, че морските сили в света трябва да попречат на всяка враждебна държава да доминира над Евразийската суша. Китай не се стреми да направи това във военен план по модела на тоталитарните сили на 20 век. По-скоро Пекин използва своя геоикономически лост, за да търси преобладаващо влияние в цяла Евразия, като по този начин създава стратегически център, от който може да упражнява власт надлъж и на шир.       Въпросът е дали това всъщност ще проработи. Стратегическата география не се обръща лесно и макар Китай да изглежда възходящ в момента, дебнат много трудности. Първо, евразийският проект на Китай ще работи само ако Русия остане партньор, а не съперник. Досега президентът Владимир Путин изненада много американски наблюдатели, като позволи на Китай да бъде ездачът, а Русия – конят, в авторитарната коалиция. Москва дори даде на китайския телекомуникационен гигант Huawei водеща роля в развитието на руските 5G мрежи. Но руснаците могат да видят дългосрочната опасност от подбуждането на възхода на лакома суперсила по собствената си граница. Всъщност китайските попълзновения в Централна Америка - един от резултатите на „Един пояс, един път“ - със сигурност подчертават факта, че амбициите на Пекин понякога са за сметка на Москва. Има също причини да се съмняваме във финансовата жизнеспособност на инициативата „Един пояс, един път”. Китайските банки са инвестирали сериозно в проектите й, но много от тези заеми вече са лоши. Американците са склонни - и то с право - да разглеждат това като опасна ситуация за Запада, защото страните, които не могат да изплатят дължимото, може да се наложи да предадат на Пекин контрола върху пристанища и друга стратегическа инфраструктура. И все пак другата страна на тази монета е потенциалът лошите заеми да дестабилизират финансовата система на Китай в момент, когато тя се бори с огромна задлъжнялост. Освен това, както пише Даниел Марки, инициативата е място, където се срещат грандиозните геополитически проекти с хаотичните местни реалности. Точно както усилията на Америка по време на Студената война я заплетоха в неприятни политически борби в Третия свят, „Един пояс, един път” оплита Китай в корупцията и нестабилността на страни като Узбекистан и Пакистан. Китай ще придобие по-голямо влияние от амбициозния си евразийски план, но също така ще получи много дипломатически и икономически главоболия. Накрая, трябва да се спомене и въпросът как ще реагира господстващата суперсила. САЩ имат всички стимули да попречат на Пекин да осъществи целите си, а много от евразийските съседи на Китай, особено демократичните, осъзнават, че тяхната независимост ще бъде компрометирана, ако Китай постигне превъзходство. Досега обаче администрацията на Доналд Тръмп беше по-добра в предупрежденията, отколкото в разработването на значими алтернативи за страни, които се нуждаят от капитал, инфраструктура и технологии. Тя също така демонстрира малко от уменията и постоянството, необходими за изграждането на противостояща коалиция. Преследвайки търговски политики, които вредят на приятелите, както и на конкурентите, САЩ създават точно икономическото пространство, от което се нуждае Китай. Пропилявайки собственото си влияние в Близкия Изток, тe отварят вратата за по-голямо китайско влияние там. От Вашингтон би могла в голяма степен да зависи съдбата на евразийския проект на Китай, но само ако САЩ първо спрат да се самоунищожават.  ", "date": "2019.11.14", "title": "Ще донесе ли инициативата „Един пояс, един път” глобална доминация на Китай?"}
{"url": "http://www.classa.bg/%D1%81%D0%B2%D1%8F%D1%82/item/402054-cnn-%C2%AB%D1%80%D0%B0%D0%B7%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%89%D0%B0%D1%82%D0%B8%C2%BB-%E2%80%94-%D0%B5%D0%B4%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B5-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%BE-%D0%BE%D1%82-%D0%BE%D1%81%D1%82%D1%8A%D1%80-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%80%D0%B0%D0%B7%D0%BA%D0%BE%D0%BB", "text": "Гражданите на САЩ все повече осъзнават политическия разкол: вечната вражда между републиканците и демократите става все по-ожесточена и дори прониква в личния живот, отбелязва водещият на CNN Джон Евлон. Според журналиста американците трябва да започнат да „лекуват“ страната си от тази болест възможно най-скоро - защото в противен случай „американският експеримент“ би бил под въпрос. САЩ са заплашени да бъдат разкъсани на части от политическия разкол. Но колко сме разделени? На този въпрос ще отговори Джон Евлон в нашия раздел Reality Check („Да проверим чрез фактите“. -  ). Джон? ДЖОН ЕВЛОН, водещ на CNN:     ЖЕНА: ДРУГА ЖЕНА:  ЕЛИСИН КАМЕРОТА ,  водеща на CNN: ВСИЧКИ УЧАСТНИЦИ ХОРОВО: ДЖОН ЕВЛОН:  ", "date": "2019.11.14", "title": "CNN: «Разединените Американски Щати» — единството на САЩ е заплашено от остър политически разкол"}
{"url": "http://www.classa.bg/%D1%81%D0%B2%D1%8F%D1%82/item/402055-%E2%80%9E%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5%D1%82%D0%BE-%D1%89%D0%B5-%D0%BE%D1%81%D1%82%D0%B0%D0%B2%D0%B8-%D0%BD%D0%B5%D0%B7%D0%B0%D0%BB%D0%B8%D1%87%D0%B8%D0%BC%D0%B0-%D1%80%D0%B0%D0%BD%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D0%B8%D1%8F%E2%80%9C", "text": "Историческият град на Венеция е залят от втората регистрирана в историята най-висока приливна вълна. Приливът във вторник достигна върха 187 см в 10,50 ч. местно време, надминат само от рекорда от 194 см, отчетен през 1966 г. Кметът Луиджи Бруняро предупреди за сериозни щети, които \"ще оставят на Венеция, незаличима рана\", след като 187 см високият прилив остави наводнен над 85 процента от града. „Ситуацията е драматична\", заяви Бруняро в Twitter. „Молим правителството да ни помогне. Цената ще бъде висока. Това е резултат от изменението на климата. \" Кадрите на очевидци показаха зашеметяващата степен на наводнението, като в определени части на града хората бяха принудени да плуват за живота си. Площадът на Сан Марко беше потопен под повече от метър вода, докато историческата базилика се наводни едва за шести път за повече от хилядолетие. Площадът бе наводнен четири пъти за 20 години, последното от които бе през октомври 2018 година. Не е имало съобщения за щети вътре в църквата, въпреки че след наводненията от миналата година, администраторът на църквата заяви, че сградата е остаряла с 20 години за един ден. През последните дни Италия е обзета от проливни дъждове, което води до обширни наводнения. Още лошо време се прогнозира и за следващите дни. Бреговата охрана осигурява допълнителни лодки, които служат като линейки за спешна помощ, за да помогнат за облекчаване на натиска върху съществуващите служби. Водните таксита в града трябваше да помогнат на хората да се изкачат през прозорците, за да стигнат до хотелите си, тъй като преходите по Големия канал бяха заляти. Мащабният инфраструктурен проект за изграждане на поредица от 78 плаващи порти, които да защитават града по време на такива приливи, е засегнат от превишаване на разходите и закъснения.", "date": "2019.11.14", "title": "„Наводнението ще остави незаличима рана във Венеция“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402036-%D1%81%D1%80%D0%B0%D0%B2%D0%BD%D1%8F%D0%B2%D0%B0%D1%85%D0%BC%D0%B5-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D1%81%D1%8A%D1%81-%D0%B7%D0%B0%D0%BF%D0%B0%D0%B4%D0%B0-%D0%B0-%D0%B0%D0%BA%D0%BE-%D0%B3%D0%BE-%D0%B1%D1%8F%D1%85%D0%BC%D0%B5-%D1%81%D1%80%D0%B0%D0%B2%D0%BD%D1%8F%D0%B2%D0%B0%D0%BB%D0%B8-%D1%81%E2%80%A6-%D0%B8%D0%BD%D0%B4%D0%B8%D1%8F", "text": "Помните ли онова бедно и диво общество, в което за тоалетна хартия служеха нарязани партийни вестници? Този текст не е идеологическа проповед. Какъв беше комунизмът? Какъв си го спомняме?       Онзи ден купихме тостер. Ей така, минавайки покрай някакъв магазин. И се сетих за първия семеен тостер, когато бях дете - за купените на черно долари от нашите, за страха от незаконното проникване в Кореком (и измолване на шоколадово яйце), за удивлението от чудната машинка, която сама изстрелва филийките, наместо да загарят на котлона, възхищението от лъскавия емайл... Както всеки спомен и този е двусмислен. От една страна, има го стъписването пред онова бедно и диво общество, когато тоалетната хартия бяха нарязаните партийни вестници и много семейни вечери минаваха на свещи заради романтиката на спиращия ток. От друга, той дава идея за емоциите, които съпътстваха модернизацията на тогавашното българско общество, далечни и неразбираеми за съвременния човек - сдобиването с телевизор, нанасянето в панелен блок с парно, появата на първите автомобили в махалата… Откритието на Фройд: новите преживявания променят спомените ни Този текст не е поредната идеологическа проповед. Комунизмът си отиде завинаги и да се громи днес няма особен смисъл, а обвинението, че един или друг сегашен политик е комунист, е просто обида без особена инвенция. Не знам дали и едно време имаше много идеалисти, които вярваха в светлото бъдеще, но сега по-скоро гледат да изнесат пари в офшорни сметки. Москва разбра, че не ѝ е в интерес да поддържа източноевропейския лагер тъй както 20-30 години по-рано западните империи бяха разбрали, че колониите не са на сметка. И закри проекта. Та да оставим публичните ритуали за потягане на редиците на една или друга партия - спомените за комунизма сякаш имат свойството да се разбягват в най-различни посоки. Една причина вероятно е откритието на Фройд, че новите преживявания видоизменят спомените ни, че паметта се променя под влияние на настоящето. Ако е така, какво изживяхме оттогава?     Първо, много българи видяха други страни. Няма да забравя един приятел - тогава пламенен комунист, после либерален капиталист, сега май леко националист - за първи път отиде в Западна Европа точно по промените. „Ами то било много хубаво“ каза той искрено удивен. След 60-те ножицата между социалистическите страни и останалата част на Европа започна да се разтяга - просто социализмът, с неговата затворена, бюрократична икономика ставаше все по-неадекватен в новия свят. Витрините със стоки бяха най-непосредственият дразнител „Влизаш в първата гръцка бензиностанция, а тя - Кореком!“ казваха. По-сериозният проблем беше, че след масовата миграция от селото към града, която завърши към 70-те, позициите вече бяха заети и в малка страна като България, изолирана от света с телени мрежи, вече нямаше много перспективи за индивидуално развитие. А и комунистическата номенклатура беше започнала да става наследствена и беше окупирала всичко. През сравнението с „нормалния“ Запад започваше да изглежда ненормално да живееш бедно, несвободно, скучно. Ако бяхме пътували повече в Индия, може би щяхме да си спомняме нещата по-иначе. Промяната настъпи по съветска команда, а българите не бяха подготвени Само че междувременно преживяхме и друго - мъчителния преход на 90-те. Защо той беше така тежък у нас? Ами защото едните нямаха желание да отстъпят властта, другите нямаха достатъчно обществена поддръжка, за да я вземат. Защото падането на режима, както и неговото установяване, тук се случи по съветска команда и нямаше нито организирани политически групи, нито подготвено обществено мнение за промяната. В хода на идеологическото боричкане, в което трябваше да се оформят новите управленски елити, рухна икономиката и настана безработица; цяло поколение деца беше оставено на бабите от родители-гурбетчии и всяка година гърмяха по стотина бомби за уреждане на бизнес отношения. Погледнато през това преживяване комунистическото минало започва да изглежда съвсем иначе - дечица играят на светли улици без надзор, работници се пекат на плажа пред почивни станции, работници шляпат карти след смяната, защото се работи само на едно място. Представете си го геометрически: през ужаса на 90-те, 80-те изглеждат идилия, а терорът на 50-те се губи някъде далеч в миналото. Как беше възможно толкова много хора да харесват онзи диктаторски режим, а сега същото мнозинство да го обругава? Паметта услужливо ни помага да се нагаждаме към новите политически обстоятелства. Откъм неговата историческа гибел, режимът почва да изглежда нелеп, обречен - напред излиза геройският политически виц, който сме разказали в кухнята, а някъде потъва изказването ни на профсъюзно събрание. Спомняме си за дядото, минал през Белене, забравяме за активния борец - точно обратното на което сме правили преди 89-та. Има и друго. Обществото, в което живеем, е станало удивително либерално и мирно, не знам дали изобщо някога е било такова. Погледнато с днешни очи, онова време е нетърпимо. Тогава учителката можеше да накара децата на колене в ъгъла с вдигнати ръце върху орехови черупки, защото говорят в час. В казармения арест пребиваха роми, турци или просто хора с очила. За това какво е ставало в лагерите, пострадалите избягваха да говорят, да не бъдели пречка спомените им за бъдещето на децата. Но погледнато с тогавашни очи, това ниво на насилие вероятно е изглеждало нормално, например сравнено с преживяното от дядовците в балканските войни, от прадядовците в османско време. Два спомена. И двата са верни. Човек, който днес се чувства декласиран и който не може да приеме социалните разслоения, свързани с уродливия балкански капитализъм, си спомня социализма през еднаквите пасти, които ядяхме, еднаквите пломби, които ни слагаха зъболекарите. Човек, живял с мъката на родителите си, на които са забранили да следват като врагове на народа, социализмът е време на безпросветно, феодално неравенство. И двата спомена са верни, не фактологически, а човешки - защото са пречупени през усещането за несправедливост и унизено достойнство. Добавете към тази историческа и субективна променливост на спомена неговата функция да захранва разговори. Старият човек, който вече няма с какво друго да събуди емоции у младите, произвежда разкази за чудното време, когато е преодолял невероятни изпитания и оцелял напук на всичко. Любими са разказите за казармата или бригадите, където властта дисциплинира телата, където е тежко, героично, абсурдно. Но значи ли удивлението, което пораждат случките у слушателя, че някой днес е готов да върне подобни преживявания? Май не. Често тези разкази съдържат истинска носталгия - по салама нарязан върху вестник в службата, по Москвича, под който лежиш с гаечния ключ, по училищната забава, където съучениците са изпели три песни на английски. Носталгия значи именно болка по нещо, което никога няма да се върне. Тази болка  е истинска, дори когато подменя фактите. В най-чистия си вид - това е носталгията, която имахме, че един ден режимът ще падне и изведнъж всичко магически ще се оправи. И той падна, пък нещата май твърде бавно се оправят.", "date": "2019.11.14", "title": "Сравнявахме комунизма със Запада. А ако го бяхме сравнявали с… Индия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402037-%D1%81%D0%B2-%D1%81%D0%BB%D0%B0%D0%B2%D0%BD%D0%B8-%D0%B8-%D0%B2%D1%81%D0%B5%D1%85%D0%B2%D0%B0%D0%BB%D0%BD%D0%B8-%D0%B0%D0%BF%D0%BE%D1%81%D1%82%D0%BE%D0%BB-%D1%84%D0%B8%D0%BB%D0%B8%D0%BF", "text": "  Св. ап. Филип бил родом от Витсаида, откъдето били и апостолите   и  . Спасителят, като го видял, заповядал му да върви след Него. Филип съобщил на приятеля си Натанаил, че намерил Месия:   (Йоан 1:45). Назарет бил презиран от юдеите, понеже в него живеели много езичници и Натанаил отговорил на Филипа:  - възразил му Филип. Натанаил, като видял Спасителя и бидейки поразен от божественото Му всезнание, извикал:  (Йоан 1:46-51). Филип тръгнал подир Христа и бил свидетел на много Негови чудеса. Името на той апостол се споменава в евангелския разказ за насищане на пет хиляди души с пет хляба и две риби. След Тайната вечеря, когато Иисус в беседата с учениците Си ги съветвал и укрепявал във вярата, Филип казал:  (Йоан 14:8).     - отговорил Спасителят - (Йоан 14:8-9) С тия думи св. отци опровергали лъжеучението на Арий, който не признавал божественото естество в Иисуса Христа и единосъщието Му с Бога Отца. След   Филип проповядвал Евангелието отначало в Самария, където чрез името Божие извършил много чудеса (Деян. 8:5-7) и в Юдея, където кръстил велможата на Етиопската царица Кандакия (Деян. 8:26-40), а след това в Гърция. Неговите чудеса и учението му привличали множество хора, които, оставяйки своите идоли, се обръщали към Бога. Като видели това юдеите, които се намирали в Гърция, писали в Йерусалим до първосвещениците: \"Някакъв си човек, дошъл от вас, проповядва тук разпнатия Христа, изцерява болни, възкресява мъртви, и вече мнозина повярваха по неговите думи\". От Йерусалим изпратили един началник да разследва случая. Той повикал Филипа на съд и с гняв му казал: \"Не беше ли достатъчно това, че ти прелъсти прости и неучени люде в Галилея и Самария? А още си дошъл при мъдрите елини да проповядваш своето лъжливо учение. Нали и самият твой учител Иисус пострада за Своите лъжливи думи? Той бе разпънат на кръста и умря, а вие, като откраднахте от гроба тялото Му, проповядвате, че уж бил възкръснал \". Като чул това, стоящият тук народ взел да иска смъртно наказание за Филип. Апостолът смело казал на началника: \"Защо сърцето ти се е ожесточило и не иска да познае истината? Нали вие сами запечатахте гроба и поставихте на него стража? И когато Господ възкръсна, нали вие подкупихте стражата да каже, че уж учениците нощем откраднали тялото Му? Печатът на гроба свидетества за истината на Христовото възкресение и ще ви изобличи в деня на отмъщението\". Началникът яростно се спуснал срещу Филип, но веднага ослепял. Също такова наказание постигнало и другите, които искали смъртта на Филип, като на вълшебник. Тогава само те познали истината Христова. Филип, като се помолил за тях, повърнал зрението на ослепените, и всички приели Кръщение, освен юдейският началник, който бил наказан със смърт за своето жестокосърдие. Филип, след като поживял известно време с повярвалите и им поставил епископ, напуснал Гърция и отишъл да проповядва в други страни. Господ му оказвал Своята помощ и го подкрепял чрез чудесни прояви на Своята близост. Филип проповядвал в Арабия, в Етиопия и навсякъде обърнал много езичници към Христа. Отправяйки се на кораб в град Азот, веднъж нощем той бил застигнат от страшна буря, но по негова молитва веднага на небето се явил сияещ кръст, който озарил нощната тъмнина и бурята внезапно утихнала. В Азот Филип чрез Божия сила изцерил една девица и успешно проповядвал Евангелието. В град Йерапол, като чул, че Филип проповядва ново учение, искали да го убият с камъни, но един старец на име Ир удържал съгражданите си, като им казал: \"Изслушайте го първом и, ако се окаже, че учението му е лъжливо, ще го убием!\" След това Ир взел Филип у дома си и скоро, като се убедил, че учението му е истинско, повярвал в Господа с цялото си семейство. Останалите жители и началниците на града още дълго упорствали в неверието. Те повикали Филип в съда и искали да го погубят. Но чудесата, извършени от св. апостол, който пред целия народ възкресил един мъртвец, най-после убедили езичниците и мнозина от тях приели св. кръщение. Филип обиколил много области в Мала Азия, смело проповядвал словото Божие, като понасял търпеливо гонения и страдания. Придружавала го сестра му - девойката Мариамна. Тук, по Божия повеля, се присъединил към тях и  . Те срещнали  , който също проповядвал в Мала Азия и с него заедно дошли в другия Йеропол - Фригийски. Там Йоан ги оставил и отишъл по-нататък. Град Йеропол бил пълен с идоли и идолски капища. Том между другите имало едно капище, до което се покланяли на змия ехидна. Тая гадина местните жители смятали за някакво божество, многобройни жреци й служители, суеверните жители й принасяли дарове и жертви. Апостолите изобличили лъжата и суетата на това поклонение и погубили ехидната, а храмът й опустял, понеже множество езичници повярвали в Господа. Между последните се намирал един известен в града човек, на име Стахий, който вече 40 години бил сляп. Св. апостоли му възвърнали зрението и благодарният Стахий, като повярвал и приел св. Кръщение, помолил и склонил апостолите да живеят в неговата къща. Тук се събирали всички, които желаели да чуят спасителното учение, което проповядвали чужденците, които живеят у Стахий. Началникът, в припадък от гняв, заповядал веднага да хванат проповедниците Христови. Уловил Филип,   и Мариамна, били ги, влачили ги по улиците и най-после ги затворили в тъмница. След няколко време ги извели на съд. Събрал се много народ, дошли и идолските жреци, които силно негодували против апостолите и се стараели все повече и повече да възбудят против тях гнева на началника. \"Отмъсти за нашите богове, казвали му те. Откакто тия люде влязоха в града ни, нашите храмове, опустяха и народът престана да принася на боговете подобаващите им се жертви. Смъртно накажи тия магесници!\" Тогава началникът осъдил апостолите на кръстна смърт. Филип бил разпнат с главата надолу, като окачили кръста на високо дърво срещу капището на ехидната и хвърляли върху него камъни. Вартоломей бил разпнат при стената на същия храм. Но внезапно се явило страшно земетресение. Развълнуваният народ започнал да проси молитвите на св. апостоли и се спуснал да ги снема от кръстовете. Снели Вартоломей, който бил още жив. Пристъпили и към Филип, но той вече бил предал Богу дух. Последните негови думи били молитва за мъчителите му. Вартоломей с чест погребал тялото му. Много жители от Йерапол приели Кръщение. Вартоломей и Мариамна ги укрепявали във вярата и учели на словото Божие. След това св. Вартоломей им поставил за епископ благочестивия старец Стахий. Впоследствие Вартоломей отишъл в Армения, където приел кръстна смърт, а Мариамна, чиято помет се празнува на 17 февруари, отишла в Ликаония. Там тя обърнала мнозина към Христа и умряла в дълбока старост.", "date": "2019.11.14", "title": "Св. славни и всехвални апостол Филип"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402038-14-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1308 г. - Полският град Гданск е завзет от кръстоносците, а жителите му са подложени на сеч.       1770 г. - Английският пътешественик Джеймс Брюс открива извора на река Нил.   1832 г. - По улиците на Ню Йорк започва да се движи първият конски трамвай в света.     1878 г. - По силата на Санстефанския мирен договор Северна Добруджа е въведено цивилно румънско управление.   1885 г. - Начало на Сръбско-българската война.   1889 г. - Журналистката на нюйоркския вестник World Нели Блай (Елизабет Кокрен), става първата жена обиколила света с балон за по малко от 80 дни.   1896 г. - В Англия е повишена максималната скорост за движение на транспортните средства от 4 на 14 мили/час.   1908 г. - Алберт Айнщайн изнася публично своята Квантова теория за светлината.   1910 г. - В Норфолк (САЩ) се осъществява първото излитане на самолет от палубата на кораб.   1918 г. - Чехословакия е обявена за република.   1922 г. - Започват редовни емисии на Би Би Си (BBC).   1940 г. - Втората световна война: Английският град Ковънтри понася огромни материални и човешки щети от бомбардировката на германските самолети.   1943 г. - Втората световна война: Първа бомбардировка на София от британско-американската авиация.   1969 г. - Програма Аполо: НАСА изстрелва Аполо 12 - втората пилотирана мисия до повърхността на Луната.   1971 г. - Програма Маринър: Маринър 9 на НАСА достига Марс и става първият космически апарат в орбита на друга планета.   1982 г. - Лех Валенса, лидерът на забраненото полско движение Солидарност, е освободен, след като е интерниран за 11 месеца край съветската граница.   1983 г. - В столицата на Саудитска Арабия е открито най-голямото летище в света - Крал Халид.   1989 г. - Милицията на Чехословакия разпръсква със сила антикомунистическа демонстрация с участие на 15 000 души в Прага.   1990 г. - Република Полша и Федерална република Германия подписват съгласие за признаване на съществуващите граници.   1997 г. - Повече от 60 души (в т.ч. 57 чужедстранни туристи) загиват при терористична атака в джамия в Южен Египет.   2003 г. - Открит е обектът 90377 Седна от Облака на Оорт.    ", "date": "2019.11.14", "title": "14 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402039-%D0%BA%D1%83%D0%BA%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80", "text": "Всеки българин има леко неудобни спомени, свързани с родните бит и душевност. Като например този от детството, в който някоя съседка или далечна леля реши, че \"имаш нещо на бузката\", което тя трябва да почисти. И застава пред теб, наплюнчва си палеца и с мокрото започва ожесточено да те трие! Или когато си пораснал и отидеш на гости на далечни роднини, дето са те виждали на изписването ти от родилното. Как скокват един през друг да те целуват с мокри, беззъби усти, пълнички стринки да те притискат до меките си кореми, а чичовци с едноседмични бради и дъх на цигари и ракия да ти се навират в лицето и с издран глас да питат \"върви ли училището?\". В тази малко втрисаща категория общи случки влизат и онези мили моменти, когато си на гости в къща, в която домакинята е върла чистофайница и бабата на дома, след като те е подканила да се събуеш, си изуе пантофите и мило ти ги предложи. А ти - какво да правиш - притаяваш дъх и напъхваш крака си в стопления чехъл, докато се надяваш да не личи колко ти е непоносимо да усещаш със стъпалото си оформилия се релеф от табана на бабата. Върхът в тази много наша си телесна близост обаче е онзи момент на самота, когато някой ти предложи да си хапнеш от наръфания му сандвич, да си гризнеш от отхапаната му ябълката му или да си близнеш от заобления му с език сладолед. Ей тук е много гадно! Ако откажеш, може да си помисли, че те е гнус. А ако пък не откажеш, ама и наистина си те е гнус... За тези мили родни моменти се сетих, когато гледах репортажа за другарската екскурзия на американската посланичка Херо Мустафа по покана на премиера ни Бойко Борисов из строителната площадка на родния ни газопровод. Особено в момента, в който главата й беше приклещена между здравите ръце на премиера ни и сякаш само едно професионално леко завъртане встрани щеше да е достатъчно да й прекърши гръбнака, боже опази! Седя, гледам и попивам новите правила в политическия протокол! Първо, да научиш правилно да произнасяш името на госта си, който е дипломат, вече абсолютно не е важно. То пък и какво е това име - Херо Мустафа - на жена?! Неудобно да ти стане! Затова в такива случаи направо си ползваш някое по нашенски женско, дето да е близо - например, викаш й Хера. Има такава старогръцка богиня. Тъкмо и по-интелигентните, като те чуят да я споменаваш, ще помислят, че може би си поразлистил и друга книга освен \"Винету\". Много е важно също да говориш на ТИ. То ти, ако на високопоставени държавници от ранга на Ангела Меркел и президента Макрон говориш така, няма какво да се префатаносваш за някаква си американска дипломатка! Още повече, че в английския официална форма на обръщение не се ползва и ти, ако си български премиер, това го знаеш, както знаеш какво е \"абаут\" и \"конгреджулейшънс\". След като си преминал бързо в роднинско-съседска форма на общуване, естествено е да се метнеш зад волана на най-близкия джип и да предложиш на посланичката да поджиткате заедно из газопровода. Караш ти, защото е по-мъжкарско от това да те возят някакви си шофьори - да не си малък?! Докато я возиш из къра, е време да си уредиш и някоя политическа срещичка, така че предлагаш \"четвъртък-петък\" да се видите на по едно кафе и да си обсъдите стратегическите неща. Тя, Херо, нали е възпитана и обучена в протокола, тихо се лашка в джипа, усмихва се и прехвърля в главата си графика за четвъртък-петък. Междувременно получава похвала, че напредва с българския. Така де, няма пък премиерът да напредва с английския, я!     Тя е дошла, не я е канил той. Затова и от единия етикет се съгласява и с предположението на Борисов, че след три-четири години няма да й се тръгва оттука. Ми то при тая близост, как да й се тръгва? Пък и да й се тръгва, смее ли да каже - нали ще стане малко като със затоплените пантофи на бабата - ни да не ги обуеш, ни да не те е гнус. В политическия живот огромно значение имат визуалните метафори. Според новите тенденции в протокола те са важни, защото за краткото време, докато въртиш кормилото на държавата (ерго, на джипа), можеш да внушиш колко си човечен, нормален и обичан от гражданите си. Затова се спираш при първия случайно срещнат байчо със светлоотразителна жилетка и му викаш \"наборе\". После го представяш на гостенката си като \"човека, дето кара трактора\", защото тя едва ли е виждала досега някъде човек и трактор, особено пък човек да кара трактор. След такова неформално запознанство \"наборът\" не само те е обикнал още повече, но и е схванал, че между министър-председателя и него има равенство. Защото всеки кара нещо - я трактор, я джип, я държава. Пък и вече сте си приятелчета с Борката - я как те запознава с американката! Накрая, когато кръгчето из полето с тръбите свърши, пускаш високопоставената гостенка да си ходи. Но преди това е важно да оставиш у нея трайна поанта от този ваш следобед. Затова не просто се ръкуваш с нея, не само я целуваш по двете бузи, но й хващаш другарски главата и я стисваш в лакътя си. Жестът е заимстван от футболния етикет, където радостта от вкаран гол или опазена врата например, се изразява именно в една такава главопрегръдка. Във футболния свят подобни емоции се демонстрират и чрез мятане откъм гърба \"на конче\", скачане на торса и обрамчване с двата крака, блъсване на земята и лягане отгоре и т.н., но тук е майсторството в дипломацията да усетиш границата и да не прекалиш с физическия контакт! Ако съдим по изопнатото лице на Нейно Превъзходителство г-жа Мустафа обаче, в нейното обучение по дипломатически етикет явно е пропуснато уточнението, че у нас той често се базира на футболни или армейски практики от селски тип. Ако го знаеше, тази среща с българския премиер можеше да премине в много по-приятелски дух. Например още в самото начало посланик Мустафа можеше да нарича премиера Борисов Боби. Или по американски \"Баааби\"! За да отвърне подобаващо на ТИ-формата, можеше още да му вика \"бъди\", \"меен\" или дори \"ма меен\". После в джипа, вместо да се чуди какво и на какъв език да си говори с държавния ни мъж, можеше да врътне копчето на радиото, да надуе музиката и да се поразкърши. Или пък да си събуе обувките и да си вдигне босите стъпала на таблото отпред! Мисля, че далеч по-полезно за американско-българските отношения можеше да протече и нережисираната среща с човека от народа (\"набора\" Ангел). Трябваше само посланик Мустафа да излезе от колата, да му се метне на врата и да си направи едно бързо селфи, което тутакси да прати на Тръмп. Той със сигурност щеше да я разбере, още повече, че новият световен политически етикет в голямата си част е измислен от него. Що се отнася до финалната хватка, тип \"кука\", с която премиерът аха да скине врата на новата посланичка на САЩ, то тя и там имаше шанс да прояви повече гъвкавост. Ми варианти много - да го ритне с коляно в слабините, да блокира захвата с лакти, да се извърти и да го преметне на гърба си или поне да си отплесне едната ръка и да го изпердаши дружески по рамото. Така освен че щеше да заговори директно на езика на премиера ни, щеше и да отсрами американската нация, която в нейно лице се гърчеше от дипломатическо неудобство и човешки срам в захвата на Борисов. Нищо, де, учи се, жената! Вече поне със сигурност е наясно, че Кобрата не може да целува репортерка, ама Борисов може да мачка посланичка. Никак не е малко. Нито на дипломатически, нито на човешки език. А, забравих да уточня защо ви припомних онези домашни и леко гнусни неща от българския бит в началото. Ами защото към тях сега можем да добавим и този случай. Все така ще се чувстваме неудобно да си го припомняме и напълно не в състояние да го променим.", "date": "2019.11.14", "title": "Куката на българския премиер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402040-%D0%B0%D0%BA%D0%BE-%D0%B3%D0%B8-%D0%BD%D1%8F%D0%BC%D0%B0%D1%88%D0%B5-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0%E2%80%A6", "text": "Над 1 млрд. евро са влезли в България през 2018 година: толкова са парите, изпратени от българи, работещи в чужбина. Те са най-големият чуждестранен инвеститор в страната. Каква ли щеше да е България без техните пари?       Близо 1,176 млрд. евро са средствата, които българите в чужбина са изпратили към родината си през 2018 година. Това показват данните на Евростат, публикувани на 12 ноември. Така емигрантите остават най-големия чуждестранен инвеститор в България, а за първи път преводите, направени от тях, надхвърлят един милиард евро. Това на включва сумите, които се донасят в брой от прибиращите се в България. Около 833 милиона от парите, изпратени към България, са с произход от държава-членка на ЕС, а останалите 343 милиона - от държави извън Съюза. Сред тях са Съединените щати, Канада и Турция, в които има големи български общности. Най-много пари в Европейския съюз се „изнасят\" от Франция - над 11 млрд. евро, но близо 9 млрд. от тях са към страни, които не са част от ЕС. Над 2,5 млрд. евро превеждат живеещите във Франция към държави в ЕС, а 2,47 млрд. евро към държавите-членки са с произход от Германия. Българите в чужбина продължават да изпращат много пари, но не колкото португалците България всъщност не е най-големият получател на частни парични преводи. Най-често те се изпращат от работещите в чужбина българи на техни близки и роднини. По съотношение получени-изпратени средства първенец е Португалия, в която са постъпили над 3,6 милиарда евро. От нея към други държави са изпратени едва 533 милиона. Румънците и поляци са получили над 2,9 милиарда от свои близки в чужбина, а хърватите - 1,74 млрд. Веднага след България пък се нарежда Литва, в която са постъпили 1,122 млрд. евро. По данни на Евростат към 2018 година над една пета (21,6%) от населението на Румъния в трудоспособна възраст - т.е. между 20 и 64 години - живее извън страната. Те са следвани от хърватите (15,4%), литовците (14,5%), португалците (13,6%) и българите (13,3%). Португалия и Ирландия са единствените държави в Западна Европа, които попадат в топ 10 по този показател, но сред 10-те само в Ирландия се отчита намаляване на процента емигранти през последното десетилетие. През първите четири месеца на тази година 27 000 ирландци са се завърнали обратно. По данни на Централния статистически офис на Ирландия през 2018 година безработицата в островната държава е паднала под 5% за първи път от финансовата криза насам. Минималната заплата пък е нараснала от 1461 евро през 2015 година до 1656 евро през 2019-та. Заплатите -  основен стимул за емиграция в Европа Последиците от финансовата криза са основният двигател на емиграцията от Португалия в последното десетилетие. В периода 2011-2015 година 600 000 португалци са напуснали страната. Според данните на Евростат, португалската диаспора е изпратила най-много пари към родината си - доказателство, че страната е изгубила много висококвалифицирани кадри, способни да получават високи заплати. Затова и едно от основните обещания на Социалистическата партия на Антониу Коща, която пое властта в Португалия през 2015 година, беше да върне възможно най-много от емигриралите. В основата на тази политика е „Програмата за завръщане\" (Programa Regressar). От нея могат да се възползват всички португалци, напуснали страната преди декември 2015 година, които подпишат постоянен трудов договор на територията на Португалия. Те получават първоначален финансов стимул от 2614 евро, 50% намаление на данъка върху общия доход в първите пет години и покриване на разходите по преместването - до 3886 евро. Въпреки че в последните години БВП на Португалия бележи растеж, заплатите продължават да са в пъти по-ниски от останалите държави в Западна Европа. Това демотивира голяма част от емигриралите да обмислят връщане обратно, тъй като тези финансови бонуси не могат да компенсират сериозната разлика в доходите. През юли достъпът до Programa Regressar беше улеснен, но едва 71 души са се възползвали от нея в следващите два месеца. От 2015 година насам още 260 000 португалци са избрали да емигрират.", "date": "2019.11.14", "title": "Ако ги нямаше парите на българите от чужбина…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402041-%D1%81%D0%B2%D0%B8%D0%BD%D0%B5%D0%B2%D1%8A%D0%B4-%D0%BF%D1%80%D0%B5%D0%B1%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%B1%D0%B0%D0%B1%D1%85-%D0%B4%D0%BE%D1%88%D1%8A%D0%BB-%D0%B4%D0%B0-%D1%83%D0%BC%D1%8A%D1%80%D1%82%D0%B2%D0%B8-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D0%BC%D1%83", "text": "36-годишен мъж е нападнал служител на Областната дирекция по безопасност на храните – Бургас, изпратен да контролира евтаназията на свине в местността Стролата , землището на Ахелой. Това съобщиха от бургаската полиция, пише OFF News.   Мястото попада в 3-километровата зона под карантина, в която животни се умъртвяват заради епидемията от африканска чума по свинете. Зоната е обособена заради установена зараза в свинекомплекс. Служители на БАБХ-Бургас са открили 99 прасета, които собствениците им укрили, за да избегнат евтаназията. Това станало след сигнал за свободно пуснати животни в местността Паная между градовете Ахелой и Каблешково. Проверка на място установила, че свинете са собственост на шестима души, нямат ушна мярка и са с неизяснен произход, съобщиха от БАБХ. На собствениците били съставени актове, а БАБХ съвместно с прокуратурата и полицията е организирала хуманното умъртвяване на животните. Когато започнала евтаназията на свинете, стопанинът нападнал 44-годишния служител и го ударил със сгъваема палка в гърба. Повикана е полиция, а извършителят е задържан за 24 часа.", "date": "2019.11.14", "title": "Свиневъд преби служител на БАБХ дошъл да умъртви животните му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402042-%D0%BC%D0%B5%D0%BD%D1%82%D0%B0-%D0%B1%D1%8E%D0%B4%D0%B6%D0%B5%D1%82-2020-%D0%B5-%D0%BF%D0%B8%D1%86%D0%B0-%D1%81-%D0%BF%D0%B0%D1%80%D0%BC%D0%B5%D0%B7%D0%B0%D0%BD-%D0%B8-%D1%88%D1%83%D0%BD%D0%BA%D0%B0", "text": "„Бюджетът беше постна пица, после пица с пармезан, сега пицата остава, но добавяме и шунка”, заяви шефът на бюджетната комисия Менда Стоянова по bTV, използвайки метафората на ексминистъра на икономиката Симеон Дянков. „Шунката отива там, където има повече работа, квалификация, образование – секторите с висока добавена стойност”, обясни тя. Стоянова и допълни, че бюджетните заплати изоставаха. За поредна година правителството планира увеличение на заплатите 10% за чиновниците, а за учителите – 17 %. „За пръв път има балансиран бюджет”, посочи Стоянова. „Досега винаги сме имали бюджетен дефицит, макар и с политика за неговото намаляване, за да стигнем до 2020 г., когато бюджетът ще бъде с нулев дефицит”, похвали се герберката. „Правилната политика е да харчиш толкова, колкото имаш като приходи”, светна зрителите тя.   ", "date": "2019.11.14", "title": "МенТа: Бюджет 2020 е пица с пармезан и шунка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402043-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D0%BA%D0%B0-%D0%BD%D0%B0-%D0%B3%D0%B5%D1%80%D0%B1-%D1%81%D1%80%D0%B0%D0%BC-%D0%BC%D0%B5-%D0%B5-%D0%BE%D1%82-%D0%B2%D0%B0%D1%81,-%D0%B3-%D0%BD-%D0%BF%D1%80%D0%B5%D0%BC%D0%B8%D0%B5%D1%80-%D1%81%D1%82%D0%B8%D0%B3%D0%B0", "text": "Душaнa Здрaвкoвa, кoятo e cрeд ocнoвaтeлитe нa ГEРБ, нaпиca гнeвeн пocт във Фeйcбук cрeщу Бoриcoв. По всички личи, от написаното, че гневът ѝ е продиктуван от поведението на Борисов онзи ден, когато той и новата американска посланичка Херо Мустафа бяха на проверка на работата по изграждането на междусистемната ни газова връзка с Гърция. Написаното от Душана Здравкова на Фейсбук профила ѝ, публикуваме без редакторска намеса: Срам ме е от Вас, г-н премиер! Уверявам Ви, силно е това чувство. Имала съм много поводи да се чувствам обидена, да понасям заради Вас обвинения, заслужено или не да зачеркнете с лека ръка най-важното в професията ми — съдебната зала! Но сега се чувствам обидена и омерзена заради една друга жена — Нейно превъзходителство Херо Мустафа-посланик на САЩ в България. Човекът, който представлява свободата и демокрацията, за която и аз и много българи , в годините, през които Вие сте бил никой, сме се борили и отстоявали! И когато станахте някой, се заблудихме от трогателните разкази и приказки като тези на Шехерезада. И носим своята вина, че повярвахме, че застанахме рамо до рамо със слугите Ви, с онези, които искаха само и единствени да са „ на хранилка‘, с посредствените и незначими като биография, изпъплили от нищото мижитурки. И ще носим тази вина докрай! Но повярвайте – има такива, които сме истински — като биография/ с истински убити от Народен съд дядовци/, с истинска битка за демокрация и върховенство на закона, с истински интелектуален заряд, достоен да роди даже името на партията, с която така се гордеете днес! Да, днес ние, истинските, Ви казваме – стига! Достатъчно сте излагал България, гражданите ѝ, стига уронване на достойнството и честта на една жена, дипломат, мюсюлманка, за която, ако малко имахте познания, щяхте да знаете колко дълбоко наранявате. Не е моя работа да Ви уча на протокол, да наваксвам пропуски в знанията Ви и да имам надежди, че можете да се промените. Просто Ви казвам — стига! Не искам да нося Вашия срам, не искам да бъда част от Вашата измислена реалност, аплодирана от също толкова фалшиви аркашки… И Ви връщам капитанската лента, която ми подарихте символично преди много години, защото никога не съм била в отбора, който печели с измами и фалш и е този на слугите Ви, но с една надежда — да намерите начин да отмиете този срам от жените и гражданите на България!    ", "date": "2019.11.14", "title": "Основателка на ГЕРБ: Срам ме е от вас, г-н премиер! Стига!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402044-%D0%BC-%D0%BC%D0%B8%D0%BA%D0%BE%D0%B2-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B5-%D0%B4%D0%BE%D1%81%D1%82%D0%B0-%D0%BF%D0%BE-%D0%BC%D1%80%D0%B0%D1%87%D0%BD%D0%B0-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B0%D1%82%D0%B0-%D0%BD%D0%B0-%D0%B1%D1%81%D0%BF-%D0%BE%D1%82-%D1%82%D0%BE%D0%B7%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B5-%D0%BD%D0%B0%D0%B9-%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%BE%D1%82%D0%BE", "text": "„Отлично представяне” – само това още не сме чули, това е в кръга на шегата. Истината е доста по-мрачна. Перспективата на БСП от този резултат е най-неприятното. Бодряческото отчитане на изборите от ръководството е още по-неприятно”. Така бившият председател на БСП Михаил Миков определи в интервю за бТВ резултатите на социалистите на местните избори. По думите му след успеха на БСП на президентските избори партията непрекъснато бележи спад в подкрепата. Според Миков има размиване на образа на БСП, тъй се дава подкрепа безпринципно, включително и вдясно. Той даде за пример и факта, че във Варна социалистите в общинския съвет са подкрепили председателя на ГЕРБ. Бившият председател на БСП определи като тежък резултат за всички партии фактът, че 50% от избирателите на се гласували. Бъдещето на БСП, без изчистване на идейния си образ – левия профил, който представя мнозинството българи, онези 50% негласували да повярват, че БСП защитава техните интереси, няма особено светло бъдеще, видимо и от тези изборни резултати”, каза в заключение социалистът.", "date": "2019.11.14", "title": "М. Миков: Истината е доста по-мрачна. Перспективата на БСП от този резултат от изборите е най-неприятното"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/402045-%D1%81%D1%8A%D0%B4%D1%8A%D1%82-%D1%81%D0%BF%D1%80%D1%8F-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%B4%D0%B2%D0%BE%D1%80%D0%B5%D1%86%D0%B0-%E2%80%9E%D0%B2%D1%80%D0%B0%D0%BD%D0%B0%E2%80%9D,-%D1%87%D0%B0%D0%BA%D0%B0-%D1%81%D0%B5-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F-%D1%81%D1%8A%D0%B4", "text": "Преди година градският съд реши, че имотът е държавна собственост и Симеон II може да остане без него Софийският апелативен съд (САС) спря делото за двореца \"Врана\", предаде БТВ. Според апелативните съдии няма нужда да се води този процес, докато междувременно с казуса се занимава и Конституционният съд. Конституционните съдии трябва да дадат отговор на въпроса за последиците на решението, с което беше обявен за противоконституционен законът за отнемане на царските имоти. Определението на Иво Дачев, Асен Воденичаров и Мария Георгиева от САС обаче не е окончателно и може да бъде оспорено.  През март т.г. Върховният касационен съд спря делото за другия апетитен имот \"Царска Бистрица\" и сезира Конституционния съд. Върховните съдии решиха да поискат тълкуване от Конституционния съд за това какви са правното действие и последици от решението му от 4 юни 1998 г., с което обяви за противоконституционен Закона за обявяване държавна собственост имотите на семействата на бившите царе Фердинанд и Борис и на техните наследници. Симеон II излезе с официална декларация миналата година, след като Софийският градски съд реши на първа инстанция, че дворецът \"Врана\" не е негов, а на държавата.  \"Все по-често се питам заслужавам ли да ме лишат от моя дом и заставят да напусна Родината. Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства\", заяви тогава той.  От висящите дела между държавата и Симеон Сакскобургготски за собствеността на дворци и гори не е спряно само това за 16 500 дка гори в Рила. То е и единственото, не приключило на първа инстанция.  Дворцовият комплекс \"Врана\" се състои от централна сграда сграда на двореца с площ от 2013 кв м, още над 20 постройки, оранжерии, паркът е с площ от 992 дка. Всичко това бе върнато от Симеон Сакскобургготски от някогашния столичен кмет Стефан Софиянски през 2001 г. (впоследствие част от парка бе предоставена на общината, включително за стопанисване) на базата на решението на Конституционния съд от 1998 г.    ", "date": "2019.11.14", "title": "Съдът спря делото за двореца „Врана”, чака се решение на Конституционния съд"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402031-%D0%B5%D0%B2%D0%B0-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2%D0%B0-%D1%81%D0%BF%D0%B8-%D1%81%D1%8A%D1%81-%D1%81%D0%B5%D0%BC%D0%B5%D0%B5%D0%BD-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82", "text": "Репортерката от „На кафе” Ева Веселинова упорито крие на колко е години. Русокосата красавица зорко следи да не се изпусне коя година е родена и всячески избягва въпросите, свързани с възрастта си. Най-накрая обаче тайната е разкрита. Чаровницата е родена през пролетта на 1984 г. Тоест, в момента е на 35 лазарника.   Ева е от Сливен , но е живяла десет години на остров Санторини в Гърция. Преди да стане репортерка в „Господари на ефира”, а след това в „На кафе”, хубавицата е заработвала като сервитьорка и продавачка на златни бижута на гръцкия остров, пише \"Уикенд\".      Звездният ѝ час обаче ударил след като пробвала изненадващо да пробие чрез конкурса „Мис Плеймейт”. Въпреки че напористата сливналийка имала физическите данни да спечели, голямата награда тогава грабнала Елена Кучкова. Неуспехът обаче не демотивира амбициозната блондинка.    Голите й снимки я изстреляли стремглаво нагоре към медиите и журналистиката, която тя е завършила. В медийните среди от години се говори, че за трамплин към медиите на Ева е послужил известен тв продуцент. Той е семеен от години, затова и няма как да афишира любовните си отношения с Веселинова. Двамата се срещат дискретно в специално нает апартамент.", "date": "2019.11.14", "title": "Ева Веселинова спи със семеен продуцент?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402032-%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BE%D1%82-%D1%82%D0%BE%D0%B2%D0%B0-%D0%BB%D0%B5%D1%81%D0%BD%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D1%81%D0%B8%D1%85%D1%8F%D1%81%D0%B0%D1%82%D0%B5", "text": "Прекаленото психическо натоварване може да ви докара куп проблеми, включително и сърдечни. Така известният \"бърн аут\" може да бъде избегнат, ако се успокоите и спрете да се тревожите твърде много.  Все по-често хората страдат от психически заболявания и стигат до терапии с психолог или психиатър. Никой не казва, че има нещо лошо в това да се потърси помощ, но ако премахнете някои вредни навици, с които затормозявате психиката си, няма да ви се налага да хвърляте тлъсти пачки за психическото си здраве.  Прочетете в долните редове какво трябва да избягвате да правите, за да постигнете душевен мир: Стремежът да сте най-добрите винаги и във всичко Перфекционизмът ни е всичко! Да се стремите да бъдете първи, номер едно в професията, в личния си живот или във вселената. Това е най-ефективният начин да получите желаното емоционално задоволяване, но и психосоматични проблеми или билет при психотерапевт (или може би дори на психиатър). Не поставяйте работата над семейството, отношенията си и близките си Мислите си, че тези хора могат без вас и парите и растежът в кариерата са най-важни. Прекарвате цялото си време в работа, но е малко вероятно е тя да накара децата ви да бъдат благодарни за това, че никога не сте си вкъщи. Шефът ви може да ви похвали и дори да даде бонус, който можете да похарчите за нова покупка, но няма да ви подари усмивката на малкото ви слънчице и времето прекарано с него.  Да знаете всичко и да правите всичко по еталон Може ли някой да знае нещо по-добре от теб? Може ли такъв важен човек като вас да сбърка? Ако някой се осмели да се съмнява във вас и възможностите ви, правите всичко, за да докажете обратното. Това обаче ще ви изиграе лоша шега в даден момент.  Контролирате всичко, което можете Не можете да си легнете, докато не разберете къде точно е по-добре да закупите застраховка през следващата година. И какво написаха в родителския или работен чат? Не забравяйте да проверите през нощта. Обадете се поне десет пъти през деня на съпруга или децата си. Големият брат вижда всичко. Всяка минута от живота ви трябва да бъде изпълнена с дълбок смисъл Нямате право да се бавите и да сте мързеливи, дори когато работата е свършена. Дори през уикенда. Как да бъдеш мързелив, когато трябва да направиш толкова много неща? Ако нямаш бизнес, ела и си направи.  Мислите глобално: или всичко, или нищо Защо да се задоволявате с малко? Или всичко, или нищо. Или сте губещ, или победител. Или черно, или бяло. Кола? Най-добрата. Не можете да си го позволите, но всички съседи ще ви завиждат. Струва си. Търсите работа със скромно начало? Не, мама не те е родила за това. Потърсете веднага нещо с думата „отгоре“ и много нули във вашата заплата. Светът трябва да те оценява Думата, която ползвате най-много е \"трябва\". Какво искаш да кажеш с това, че не искаш? Какво искаш да кажеш, че не ти харесва? То трябва да се направи. Всички живеят така. Ако никой не дължи нищо на никого, светът ще се срине. И като цяло, това е чист егоизъм. Супергероите, специални хора, не почиват. Затова са страхотни.  Разпилявате енергията си Това е най-добрият начин за бързо получаване на рани, стрес и много психологически проблеми.", "date": "2019.11.14", "title": "Пазете се! От това лесно може да психясате"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402033-vogue-7-%D0%B5%D1%81%D0%B5%D0%BD%D0%BD%D0%B8-%D1%82%D0%B5%D0%BD%D0%B4%D0%B5%D0%BD%D1%86%D0%B8%D0%B8", "text": "През последните няколко сезона жените са лишени от възможността да получат някаква универсална тенденция. Това се отнася и за стила и цветовете. Модната библия Vogue показва кои са тенденциите на есента.    Не е необходимо да се правят илюзии, вярвайки, че такова разнообразие от тенденции е създадено за удобство на жените. Модата е търговска структура и производителите разбират, че строгите ограничения намаляват продажбите. Също така, не се заблуждавайте, като мислите, че широкият избор винаги е добър. От една страна, липсата на твърд диктат ви позволява да изберете какво точно ви подхожда и да създадете индивидуален стил. Но от друга - колко често една жена знае от какво има нужда? За да предотвратите това да ви се случи, хванете списъка с универсални покупки през този сезон, които ще пуснат корен във всеки гардероб . Всичко е за детайлите. И ще говорим и за тях:     1. Панталони  В нашата климатична зона темата за широките дълги панталони, които са модерни днес, не е много актуална. Добре е през лятото, но не и през есента, когато на улицата има киша и мръсотия. В такава ситуация не по-малко модерните бананови панталони биха били идеално решение . Те могат да се носят с маратонки и ботуши, както и с обувки на висок ток. Всички тези опции са подходящи. Банановите панталони са много подходящи за притежателите на по-широк ханш. Те подчертават талията и правят тялото по-издължено. За слабите момичета такива панталони също са добри, защото им придават форми на женственост.     2. Якета Стилът на силната и независима жена, която е отговорна за собствената си съдба, е глобална тенденция. Разбира се, тя включва заемане на мъжки елементи от модния бранш. Горната част на костюм може да бъде дръзка крачка в облеклото. Материята, която би придала женственост на сакото е букле. Голямото яке пък може да се счита за алтернатива на коженото и дънковото яке. Вълнените костюми вече са на мода, което е чудесно за нашата климатична зона. Ако изберете туид, тогава обемното яке ще служи като късо палто, което също е много практично. 3. Шарена плат  Успешна покупка ще бъде костюм с кариран панталон, а тази тенденция е подходяща за дами от всяка възраст. Ако излезете навън сега, ще видите както млади момичета, така и жени на възраст, облечени в еднакви карирани якета. Универсалността се добавя от факта, че е особено популярно в най-непретенциозната си разновидност. Благодарение на неутралността си, този тип яке се вписва идеално в различни образи.     4. Кафяви нюанси  Този сезон стартира с топло кафяво. Различни нюанси на тази гама се срещат навсякъде - връхни дрехи, трикотаж, обувки и др.   5. Ярки цветове  Кафявото и бежовото са модерни, но това не означава, че всеки трябва да ги облече от главата до петите. Пуснете в гардероба си и ярките цветове! Това ще донесе настроение както на вас, така и на тези около вас. През есента тази опция е особено важна. Освен това ярките цветове също са в тенденция. Сред тях най-много изпъкват ярко розово, зелено и оранжево.Факт е, че този сезон червеният цвят е представен в няколко варианта, а един от тях е нюансът на „Чили“ , който е най-безопасният за онези, които се страхуват от прекомерна изява. Този нюанс е ярък, но благороден.     6. Рокли  Трябва ли силната и независима жена винаги да носи само панталони? Разбира се, че не! Независима е тази, която знае кога да подчертае женствеността си и как точно да го направи. Тук идват тенденциозните рокли. Настоящите актуални модели имат разкроена пола, най- различни асиметрии също са на мода. Между другото, тази тенденция е добра за разтягане на силуета и издължаване. Асиметричните решения създават илюзията, че сте по-слаби. За да направите външния вид остър и модерен, ви съветваме да носите рокли с якета.     7. Флорален принт Има разнообразие и в областта на принтовете. Тенденцията са все още анималистичните опции, основните от които са зебра и питон. Но основният акцент не е върху тях. Основният принт на сезона е флорален, особено в областта на роклите. В горната част има две вариации: малко цвете и голямо. Всичко това води до факта, че тя не е в състояние да разбере изобилието от тенденции, тя просто нахлузва обичайните си дънки и решава: всички тези нови продукти не са за мен! Можем да кажем, че кафявото е новото черно. Ако искате да влезете в тенденцията възможно най-точно, изберете я в нюанс на тъмен шоколад. Бежовото може да се нарече и колористичния хедлайнер на сезона. Той е актуален както в комбинация с кафяво, така и в комплекти с по-ярки цветове, които също са модерни. Вторият, между другото, ще мигрира през следващия сезон. Следователно, залагайки на голяма рисунка, определено няма да загубите.", "date": "2019.11.14", "title": "Vogue: 7 есенни тенденции"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402034-%D0%B2%D0%BB%D0%B0%D0%B4%D0%BE-%D0%BF%D0%B5%D0%BD%D0%B5%D0%B2-%D0%B1%D1%8F%D0%B3%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Актьорът Владо Пенев се слави като голям пътешественик и дългите полети по никакъв начин не го спират да сбъдва мечтите си и да обиколи целия свят. 61-годишният актьор се е отдал на един неспирен маратон, а в компанията му са все видни личности от актьорската среда.    Той използва всяка свободна минута, за да пътува. Решил е 2020-та година да посрещне далеч от родината, но пък в чудесна компания.  В края на тази година Владо ще отпътува за Аржентина, където ще вдигне новогодишна наздравица в компанията на своята дъщеря. Твърдо е решил да му отпусне края и всяка вечер да танцува танго и да си хапва от най-големите местни специалитети, които са му препоръчани лично от неговата щерка.      В края на септември Пенев си подари най-невероятната екскурзия до момента в Южна Испания. Заедно с Марта Вачкова, Захари Бахаров и съпругата му Диана Алексиева, продуцентът Евтим Милошев и неговата жена Христина Апостолова, Юлиан Вергов и жената, от която има дъщеря - Ирина Ялъмова, Теодора Духовникова и съпругът й Стефан Духовников.    Владо признава, че обича да пътува и често на непознати места се чувства така, сякаш е бил и преди. \"Явно в предишния си живот съм бил голям пътешественик\", смее се той. Като пример посочва първата си визита в Рим, където без карта успял да намери всички забележителности. Просто бил убеден, че върви в правилната посока и когато стигнал един от известните римски площади се чувствал така, сякаш и друг път е бил там.    Журналистката Кристина Патрашкова побърза да секне ентусиазма на актьора и заяви, че сме гледали толкова много филми от Рим, че е нормално всеки от нас да се чувства така.", "date": "2019.11.14", "title": "Владо Пенев бяга от България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402035-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%BD%D0%BE%D0%B5%D0%BC%D0%B2%D1%80%D0%B8", "text": "Днес трябва да стоите настрана от луди идеи. Вие не сте магьосник или шут, за да забавлявате другите. Приемете всички ситуации с достойнство и известен оптимизъм. Не са изключени приключения с любовен характер, при необвързаните. Внимателно шофирайте, в противен случай ще получите \"глоба\" или ще се контузите. Възможна е великолепна изненада, която още от сутрин ще подобри настроението ви. Изобилието от впечатления, ще наруши обичайния режим на работа, а също ще ви направи по-раздразнителни. За онези, които наскоро са се разделили с любим човек, временното уединение ще се превърне в приятно пристанище. Днес прекарайте времето с близки и роднини. Този ден, както никой друг, е много подходящ за позитивна комуникация и ярки емоции. Отървете се от агресията по всякакъв начин, дори ако “ръцете ви сърбят”, да ударите някого. В портфейла парите ще започнат да се размножават, само ако не започнете да споделяте с всички за присъствието им.   Днес ще имате много възможности да отхвърлите \"негативността\" в душата си и да станете по-оптимистични. Не се самообвинявайте заради дреболии, не си струва. Борбата с конкурентите не е толкова трудна, за да унивате. По-добре се погрижете за близките. Днес децата, роднините и дори домашните любимци, ще се нуждаят от вниманието ви. Ако още от сутринта изпуснете нервите си, целият ден ще премине стресиращо. Всичко ще се провали, затова се опитайте да се контролирате. Катализатор на нервното напрежение в работата, ще станете вие, ако не спрете да превключвате от една задача към друга. Ако ви предстои командировка, проверете документите. Днес се очакват непредвидими резултати, както в работата така и в любовта. Измислили сте си някаква невероятна история, сега не отстъпвайте от сценария. В бизнеса нямате приятели, така че не се хвалете с успехите и инвестициите си. От кавги и скандали стойте настрана. Не трябва да намалявате активността си, дори за минута. Изхода от събитията ще зависи изцяло от вас, както и от това колко добре инвестирате пари в проекти. Козметичните и терапевтични процедури, ще бъдат благоприятни. Само използвайте експерти, а не шарлатани и лечители. Любимият, ще покаже истинското си лице вечерта, след кратка кавга. Трябва да бъдете по-дипломатични, за да елиминирате всички проблеми в живота. Необичаен резултат може да получите от личното хоби или бизнес, но не бързайте със заключенията. Ентусиазмът в любовта ще намалее, но това не е изненадващо. Ако отдавна имате партньор, време е да помислите за по-сериозни отношения. Битовите дела, довършете докрай.   Днес ще узнаете истинската стойност на собствения си успех и заслуги. Оказва се, че въпросът не е в усърдието, а в творческия подход към работата. Ще се почувствате уморени, след разговор с шефа или дългогодишен приятел. Възможно е енергийните ви запаси да са изчерпани, време е да отидете на почивка. Във финансовия сектор, ще бъдете изправени пред големи разходи. Очаква ви активен ден, когато ще трябва да се борите за свободата си и да си правите конкретни изводи. Но вие сте свикнали, така че ще се справите перфектно. Във финансите трябва да бъдете бдителни! Не са изключени измами, кражби и интриги на недоброжелатели. Не бъдете твърде нервни, всичко не е толкова лошо, колкото си мислите. Ще трябва да се приспособите към новите обстоятелства. Те ще дойдат толкова внезапно, че няма да имате време дори да реагирате. Затова пък ви очакват много перспективни оферти и запознанства с хубави хора! Ще бъде възможно да сключите доходоносен договор и дори да отидете в чужбина. В любовта, не преживявайте, чувствата на любимия са искрени. Възможен е непредвиден обрат в сферата на любовта. Изглежда, че сте наясно с това, което се случва, но не всичко е толкова просто. Преструвайте се, че не сте разкрили тайната, нека избраникът ви малко да пострада. В материално отношение денят е добър, може да организирате пазаруване и да актуализирате гардероба си. Спортните занимания, отложете за след няколко дни.", "date": "2019.11.14", "title": "Дневен хороскоп 14 ноември"}
